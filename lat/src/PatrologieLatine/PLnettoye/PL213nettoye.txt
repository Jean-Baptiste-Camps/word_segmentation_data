
PATROLOGIAE TOMUS CCXIII.

SICARDUS CREMONENSIS EPISCOPUS. / PETRUS SARNENSIS. / ANONYMI SAECULI XII.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE ET TRECENTIS FRANCIS SEXAGINTA ET DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CCXIII.


SICARDUS CREMONENSIS EPISCOPUS.



PETRUS SARNENSIS.



ANONYMI SAECULI XII.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


uolume title page
SAECULUM XIII.

SICARDI

CREMONENSIS EPISCOPI

MITRALE, SIuE DE OFFICIIS ECCLESIASTICIS SUMMA,

NUNC PRIMUM IN LUCEM PRODIT IUXTA APOGRAPHUM QUOD ASSERuATUR IN BIBLIOTHECA COMITIS DE L'ESCALOPIER. ACCEDUNT EIUSDEM

SICARDI



CHRONICON

EX EDITIONE MURATORII;

PETRI SARNENSIS



HISTORIA ALBIGENSIUM

uOLUMEN CLAUDUNT

ANONYMI SAECULI XII.

ACCURANTE I.-P. MIGNE, BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
uENIT 7 FRANCIS GALLICIS.

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1855


ELENCHUS AUCTORUM ET OPERUM QUI IN HOC TOMO CCXIII CONTINENTUR.


SICARDUS CREMONENSIS EPISCOPUS
Mitrale, siue Summa de officiis ecclesiasticis. 	Col. 9
Chronicon. 	437



PETRUS SARNENSIS SIuE uALLIS SARNAII MONACHUS.
Historia Albigensium. 	541



ANONYMI SAECULI XII.







Main uolume text




[OPERA OMNIA SICARDI.]





NOTITIA IN SICARDUM CREMONENSEM EPISCOPUM


Sicardi Cremonensis episcopi, non solum meminit, sed simul scripta recenset doctissimus uir mihique antiqua amicitia iunctus Franciscus Arisius Cremonensis, ordinum in sua patria conseruator, et de eadem patria optime meritus in sua Cremona literata tom. I, ad ann. 1185. Ita uero ille Sicardi libros hoc ordine recenset. Acta et obitus sancti Homoboni qui ipsius Sicardi tempore sanctitate uite, et miraculis floruit, et curante ipso presule  in canonem sanctorum ab Innocentio III papa est relatus. Chronicorum libri diuersi, de quibus infra agemus. Tractatus de humilitate, cuius rei testem Arisius profert Fanusium, Campanum, in libro De illustr. Italie familiis. uerum Fanusii liber, in Ambrosiana bibliotheca asseruatus, a pseudonymo, et certe pseudographo scriptore compositus mihi semper uisus est, ac propterea illius fidei acquiescere non facile uelim. Historiam quoque, seu uitas Romanorum pontificum a Sicardo collectas ante Arisium Raphel uolaterranus initio Commentarior. lib. XXII nos monuit. Tandem Mitrale, uel Summa de Officiis, siue Rationale diuinorum officiorum, Sicardo tribuitur. Sed si quidquam coniectura mea ualet, Mitrale, sine dubitatione ab eo elucubratum, nichil fortassis aliud est quam alterum ex Chronicis ipsius Sicardi  : quippe Gualuaneus de la Flamma non libros quosque, sed tantum Historicos enumerans, quibus fuerat usus, Mitrale imperatorum a Sicardo episcopo Cremonense compositum memorat. Quod est ad Summam de officiis, eam Antonius Posseuinus ex Lelando innuit, eamque in bibliotheca uaticana asseruari aiunt. De hoc opere, mihi incomperto, nichil aliud addam. uerum preterire non possum, que de Sicardo nostro habet singularis conditionis uir Gerardus Ioannes uossius, lib. II, cap. 53, De Historic. Latin. Animaduertit ille, a Raphele uolaterrano inter eos, qui uitas Romanorum pontificum tradiderunt, Sicardum nostrum referri, et proxime collocari post Sigebertum et Hugonem Floriacensem; Sicardo autem subiungi Godefridum uiterbiensem, qui claruit anno 1186, ut omnino, inquit uossius, si standum sit uolaterrano, uixerit Sicardus circa annum 1160. Nullus certe nobis dubitandi locus est quin Sicardus anno 1160 in uiuis fuerit, ipsoque tempore quo uiterbiensis floruerit. Sed quia ad annum usque 1215 suam Sicardus etatem produxit, et uitam Godefridi sua excessit, propterea priorem locum equius uiterbiensi quam Sicardo, uolaterranus dedisset. Pergit scribere uossius, se mirari, cur Posseuinus Sicardum memorans tam antiquum scriptorem, addat tamen esse hunc illum Sicardum Cremonensem, cui Scholia sua dicauit Laurentius Lauretus, Carmelita, cum Lauretus circiter annum Christi 1570 floruerit. At Posseuinus, Sicardi nostri mentionem faciens, ait: ad quem Scholia reliquit Laurentius Lauretus, etc. Hoc est non Sicardo uiuenti ea Scholia obtulit, sed Sicardi tandiu uita functi libro De officiis ea addidit Lauretus; ac proinde nulla hic antilogia.

Sicardus in Chronico, ad annum 1179, Offredum Cremonensem episcopum ordinatorem meum appellat. Tum narrat, se anno 1183 a Lucio III subdiaconatus honore auctum. Anno uero 1185 addit: Quo anno ego Sicardus presentis operis compilator et scriba, Cremone, licet indignus, electus sum ad episcopale officium. Proxime sequenti anno eius opera inter Fridericum I imperatorem et ciues Cremonenses restaurata est pax. Anno 1187, eorumdem ciuium precibus ac amore ductus, in Germaniam iter suscepit, ut resarciendi castri Manfredi ueniam ab Imperatore impetraret. Ad annum 1194 scribit, Castrum Iouisalte  a se inchoatum, ac feliciter consummatum; anno uero 1199 se Romam peregre profectum fuisse, qua occasione ab Innocentio III papa impetrauit ut celitum albo inscriberetur beatus Homobonus, Cremonensis ciuis, non multo antea e uiuis ereptus. Anno 1203 in Armeniam se contulit, ibique uersatus est una cum Petro cardinali apostolice sedis legato; atque anno insequenti Constantinopolim profectus, in templo Sancte Sophie solemnem iussu eiusdem legati ordinationem clericorum celebrauit. Quare uides deceptum Ughellum, qui in Catalogo episcoporum Cremonensium peregrinationem Sicardi in Orientem illigauit anno 1209. Regressus denique in patriam Sicardus, uti Cremonensium monumenta testantur, finem uiuendi fecit anno 1215. In codice Cesareo hec adnotantur: Anno 1215 obiit presul Sycardus mense Iunii, huius presentis operis compilator. De anno emortuali auctoris nostri hec certa reor; de mense dubitare me cogunt Arisius in Cremona literata, Ughellus et alii, qui tradunt Sicardum ad plures abiisse die 26 Ianuarii. Fortasse qui uindobonense ms. olim scripsit, Ian. ibidem breuiatum pro Ianuario inueniens, incaute Iun. id est Iunium, legit. Christophorus Sandius in Notis ad uossium De Histor. Latin., cum animaduertisset, Sicardum anno 1215 postremo fato functum fuisse, postea subdit: Qua ergo ratione potuit Chronicon suum produxisse ab origine mundi usque ad annum 1221, ut refert Lambecius tom. II De biblioth. uindobonen., pag. 871? Non iniuria hoc petit Sandius. At ex uerbis Chronici ipsius, quod Lambecius laudauit, constare nunc potest, reuera Sicardum anno 1215 e uita concessisse; que uero pauca sequuntur, apposita fuisse, uti usu uenit, ab alio scriptore, qui Sicardi librum per annos quinque continuauit. Atque hic iterum audiendus est Gualuaneus de la Flamma, qui cap. 247, Manipuli Florum ms. narrat, anno 1214 profligatos in bellico certamine fuisse Cremonenses a Mediolanensibus, addendo: Nec fuit unquam in populo Cremonensi secundum Sycardum facta tam enormis iactura. Atqui teterrimi huius prelii ne uerbum quidem Estensis aut uindobonensis codex habent; imo amborum narratio in annum precedentem 1213 desinit. Quid hic dicendum? Num Gualuaneo fuit codex, cui non Sicardus, sed quisquam alius, cruente huius pugne mentionem addidit? an uero integrum Sicardi Chronicon minime nobis  seruatum? Ego dubius sto, ac precipue quod tantam inter ambos hosce codices mss. dissimilitudinem intuear. Ceterum huius Mediolanensis uictorie ne ipsi quidem Annales breues Cremonensium, quos infra sum editurus, ad annum 1214 meminerunt.



[MITRALE, SIuE SUMMA DE OFFICIIS ECCLESIASTICIS.]





DE SICARDI MITRALI SEU TRACTATU DE OFFICIIS ECCLESIASTICIS.


Sicardi episcopi Cremonensis, qui fuit Innocentii III PP. equalis, Chronicum identidem uidimus a Bernardo Guidonis in Rom. pontificum uitis; quod tandem Chronicum Muratorius in septimo R. I. S. uolumine edidit, doctique episcopi alia opera in prefatione recensuit. Illud tamen uir magnus bis ibidem incaute dixit, putare se Sicardi opus, quod Mitralis  inscribitur, nichil esse aliud quam unum ex Chronicis a Sicardo scriptis. Atqui alii ante Muratorium diserte iam nominauerant Sicardi Mitralem uel Summam de officiis, ita ut Mitralis sit dictus pro episcopalis uel pontificalis, quandoquidem episcoporum minorumque sacerdotum liturgiam in eo uolumine Sicardus exponit. Reapse in duobus codicibus uaticanis hic preponitur operi titulus, in uno quidem: Incipit Mitralis de officiis, editus a Sychardo Cremonensi episcopo; in altero autem: Incipit liber qui Mitralis dicitur, editus a Sicardo Cremonensi episcopo; ubi uarietatem quoque scripture uidemus Sychardus et Sicardus. uana igitur Muratorii de argumento Mitralis opinione uel coniectura depulsa, nos hoc ipsum opus, perbonum hercle et hactenus non uulgatum, paulo accuratius describemus. Constat enim libris IX, qui suos singuli habent prologos. Sunt autem hi tituli seu capitula.



Igitur hic uidemus uberrimos liturgice rei fontes, quos diutius intra codicum pluteos, quasi in natiuis cauernis, detineri prope indignum est: si enim inde eliciantur, omnes illico qui de ecclesiasticis officiis aliquando sunt acturi, suos hortulos irrigabunt; neque hi solum, sed qui uel sua dubia dissoluere auent, uel antiquitates Christianas illustrare, precipueque originem, ordinem, et praxim officiorum sacrorum per singulos anni dies cognoscere. Certe iam Trombellius in tractatibus suis De baptismo, t, I, pp. 212, 221, 312, Sicardi nostri, quem in codice Bononiensi legebat, auctoritatibus aliquot ex libris tertio sextoque usus est. Ego uero qui Sicardi opus in codice uaticano libenter lectitaui, uix mihi temperare poteram quin totum typis committerem; quod sane mediocris uoluminis molem efficeret; et, si idoneis etiam scholiis adornaretur, iusti operis formam indueret. Est enim uterque codex uat. in fol., spisse in duplici laterculo conscriptionis, unus quidem integerrimus, etatis ferme Sicardiane, alter uero uno seculo posterior, qui in fine pauca desiderat. Interim tamen de uite breuitate cogitans et de impedimentis uoluntati sepe incidentibus, ut Sicardi aliquid a me sine mora lectores habeant, pauca confeci excerpta, que ad sacra edificia uel ad ecclesiasticam philologiam potissime pertinent, eaque pretiosa prudentibus uisum iri confido. 





SICARDI CREMONENSIS EPISCOPI MITRALE SEU DE OFFICIIS ECCLESIASTICIS SUMMA.




PROeMIUM AUCTORIS.

 Diuitem prudentem, qui necessarios suos ad cenam inuitare uoluerit, cenaculum et officinas construere conuenit, et ornare, utensilia preparare, ministros instituere, uestibus decorare, demum singula officia, singulis assignare ministris. Sic diues ille, cui omnia seruiunt, in principio creauit celum, et terram, mare, et omnia que in eis sunt [1 1Kb] , et mundi machina cum mundialibus fabricata, formauit hominem de limo terre, et inspirauit ei spiraculum uite, et posuit eum in paradiso uoluptatis, assignans eius uictui omne lignum pulchrum uisu, et ad uescendum suaue, preter lignum scientie boni et mali [2 1Kb] ; cumque finis uniuerse carnis uenisset coram eo; quia terra fuerat iniquitate repleta, ad seminarium secunde originis conseruandum, arcam ei de  lignis leuigatis, et imputribilibus fieri, et in eam ex omnibus escis, que mandi possunt, ut essent ingressuris in uictum, comportari [3 1Kb] , et Ne cum suis intrare precepit [4 1Kb] . Magister etiam noster dum in terris uisus est, et cum hominibus conuersatus [5 1Kb] , uolens cum fratribus suis et discipulis secundum legem comedere pascha, dixit illis: Ite in ciuitatem, et occurret uobis homo, amphoram aque baiulans, sequimini eum quocunque introierit, et dicite patrifamilias, ut diuersorium uobis assignet, ubi magister cum discipulis pascha manducet, qui ostendet uobis cenaculum grande stratum, et ibi parate [6 1Kb] . Sic et  nos licet imitatores indigni penitus, et imbecilles, tamen ad cultum paradisi, ad sacramentum baptismi, ad cenam Domini, que in Ecclesia sunt celebranda, fratres et filios inuitaturi, prius de Ecclesia, que paradiso et arce, grandiue cenaculo assimilatur edificanda, ornanda, et utensilibus eius agemus. Secundo de institutione, et uestibus, et habitu ministrorum, tertio de officiis eorumdem, quarto de ordine officiorum, que non solum ponere, sed etiam intendimus ad unguem exponere, institutiones singulorum, et causas adiicientes institutionum. Sed in causis prosequendis fortassis auctorum mentes excedam, non tamen ob hoc uelox, ut emulus calumniator arguet, me perniciose scripsisse; quia dicit Augustinus in libro De doctrina Christiana [7 1Kb] : Si quis in Scripturis  aliud sentit, quam ille qui scripsit, nec perniciose fallitur, nec omnino mentitur; si tamen fallitur ea sententia, que edificat caritatem, ita fallitur ut qui errore deserit uiam, sed eo per agrum pergit, quo uia illa perducit, si uia patet, corripiendus est; si uia latet, docendus est uiam non deserere, ne consuetudine deuiandi cogatur in transuersum uel peruersum ire; cum ergo auctorum officii consiliarius non exstiterim, nec eorum mentes liberum est ulterius indagare, licet excedere, libet in his etiam peragrare, dum tamen excursus edificande sit utilis caritati.



LIBER PRIMUS. DE ECCLESIAE AEDIFICATIONE, ORNATU ET UTENSILIBUS.



CAPUT PRIMUM. DE INSTITUTIONE ECCLESIAE.


»In ecclesiis benedicite Deo Domino de fontibus Isrel  [8 1Kb] .« Licet ubique Deus magnus in eremo, in omni loco dominationis eius [9 1Kb] , benedici possit, et debeat inuocari, iure tamen, opportuno tempore, curritur a  fidelibus ad oratorium quasi ad pretorium, ut audiant mandata Regis eterni; iure properant ad cenaculum, ut percipiant de conuiuio uituli saginati; iure festinant ad sanctuarium, ubi iuxta uocem Domini Deus habitet in medio eorum; nec est noua oratoriorum institutio. Precepit Dominus Moysi in monte Sinai ut faceret tabernaculum de cortinis mirifice fabricatum, cuius una pars sancta, ubi populus sacrificabat, altera dicebatur Sancta sanctorum, ubi sacerdotes ministrabant, et leuite [10 1Kb] ; quod postquam uetustate consumptum est, iussit Dominus fieri templum, quod Salomon edificauit in pace, opere mirificum et ere toto famosum, duasque habens partes, ut tabernaculum [11 1Kb] . Ab utroque nostra materialis ecclesia formam accepit, in cuius parte anteriore  populus audit, et orat; in sanctuario uero clerus predicat, iubilat et ministrat. Ergo pro diuersitate partium, uel pro multiplicitate locorum ait Propheta, In ecclesiis, non ecclesia, tabernaculum; quia in itinere factum, quandoque gerit typum mundi; quia mundus hic transit, et concupiscentia eius [12 1Kb] ; unde constat ex quatuor cortinarum coloribus, sicut mundus compactus est ex quatuor elementis; erat enim quasi mundus elementatus, imo quidquid in mundo est in eo fuerat figuratum; Deus ergo in tabernaculo, Deus est in hoc mundo, uelut in templo Christus sanguine rubricato [13 1Kb] . Expressius uero tabernaculum typum gerit militantis Ecclesie, que non habet hic manentem ciuitatem, sed futuram inquirit; ideoque dicitur tabernaculum; quia tabernacula  sunt militantium; unde et quatuor cortinarum colores, quatuor exprimunt in hac militia iustificationes; in bysso enim retorta exprimitur caro renitens castitate; in hyacintho mens celestia concupiscens; in purpura caro passioni subiacens, in cocco bis tincta, mens Dei et proximi dilectione prefulgens. Deus igitur in tabernaculo, Deus est in fidelibus suo nomine congregatis.

Tabernaculi pars prima, que dicebatur sancta, in qua populus sacrificabat, uita est actiua, in qua populus in proximi dilectione laborabat; pars altera, que dicebatur Sancta sanctorum, ubi leuite ministrabant, uita est contemplatiua, in qua dilectioni et contemplationi Dei religiosorum sincera conuersatio  uacat. Ergo in sancta Scriptura tabernacula tria, primum in figura tantum, ut tabernaculum Moysis; secundum in figura et ueritate, ut machina mundi; tertium in sola ueritate consistit, ut militia populi Dei. Tabernaculum uertitur in templum, quia de militia curritur ad triumphum. Templum enim quod Salomon edificauit, et populus in patria et pace possedit, glorie templum significat quod a uero Salomone pacifico de uiuis lapidibus constructum est in celesti Hierusalem, id est in uisione pacis, ubi Ecclesia perenni pace resultat; ideoque dicitur [14 1Kb] ,  quod malleus, et securis, et nullum ferramentum in constructione templi fuit auditum, sed omnia extra Hierusalem preparata, et decenter aptata, suis reddita locis, aut cemento nectebantur, aut clauis; quia in pace eterne beatitudinis non est tribulationibus fides examinanda, nec uita quauis perturbatione pulsanda. Sed que hic fuerint castigata, illic suis ordinibus glutino caritatis et uinculis inseruntur, et licet hic sit illa Hierusalem, cuius participatio sit in idipsum [15 1Kb] , tamen, et hic templum in duo diuiditur, quia superna curia in angelorum et hominum differentiam distinguitur. uerumtamen, et templum quandoque in designatione ponitur militantis Ecclesie, unde legitur [16 1Kb] ante fores duas habuisse columnas, quarum una firmitas, altera robur appellabatur;  prima significat patres antiquos, qui per fidem uicerunt regna et operati sunt iustitiam: Ioseph fuit firma columna, quam separare nequiuit meretrix a iustitia [17 1Kb] ; secunda significat patres modernos uidelicet apostolos et martyres testes Christi, qui nullo uentorum incursu potuere a ueritate diuelli: Paulus fuit columna robusta, quam neque mors, neque uita potuit a caritate Christi separare [18 1Kb] .

Inde etiam est quod septem annis edificatum, et septem diebus legitur [19 1Kb] dedicatum; quanto enim tempore in hac uita, que septem diebus uoluitur, presens Ecclesia conuersatur; semper edificatur, cum ad fidem aliqui conuertuntur, semper dedicatur, dum per penitentiam, et sanctam conuersationem  Domino consecrantur; ergo illa duo simul uniuersalem designant Ecclesiam, scilicet illud quia fuit in itinere, proprie militantem; istud, quia in tempore pacifico, trumphantem. Nostra uero materialis Ecclesia, sicut ab utroque sumit forme originem et institutionem, sic et in utrisque pariter extrahit significationem; significat ergo hec nostra materialis uniuersalem Ecclesiam. Cum audis uniuersalem, intellige militantem ex gentibus, et ex Iudeis compactam simul et triumphantem ex angelis, et hominibus congregandam, et congregatam; eius itaque partes corpus et chorus militantem et triumphantem instituant; uel, quoad militantem significat duas uitas, actiuam et contemplatiuam, aut duas Ecclesias  de gentibus et Iudeis. Quoad triumphantem duo collegia, hominum et angelorum. Merito ergo Propheta pluraliter intulit in ecclesiis quasi in congregatione fidelium, ex Iudeis et gentibus conuersorum; in qua nos conuersi ex Basan, id est a confusione peccatorum; benedicite Deo cui debetur latria, Domino cui dulia [20 1Kb] ; nos, inquam, potati de fontibus Isrel, id est doctrina apostolorum, ut ad ipsorum imitationem predicetis quos de Isrel Christus elegit, ut faceret fontes aque uiue salientis in uitam eternam [21 1Kb] .



CAPUT II. DE FUNDATIONE ECCLESIAE.


Bene fundata est domus Domini supra firmam petram [22 1Kb] . Supra petram enim fundatur Ecclesia in hunc modum. Preparatum locum fundamenti aqua benedicta pontifex ad abigendas demonum phantasias, uel sacerdos, si episcopus adesse non possit, aspergat [23 1Kb] , et lapidem cruce impressa in fundamento ponat decantans psalmos: Miserere mei, Deus [24 1Kb] , et: Fundamenta eius in montibus sanctis [25 1Kb] , etc., cum precibus et oratione competenti ut: »emittere dignare, Domine Deus Pater omnipotens, angelum tuum de celis qui custodiat, foueat, uisitet et defendat hunc locum, et omnes orantes et oraturos in eo.« Hec dicens et agens, episcopus conuertat se ad  orientem, id est ortum solis equinoctialem, non ut quidam faciunt, ad solis ortum estiualem; exinde mensam erigat, et missam celebret: »Fundamentum aliud nemo potest ponere, preter id quod positum est quod est Christus iehsu [26 1Kb] .« Hic est illa petra super quam fundatur Ecclesia, unde: »Super hanc petram edificabo Ecclesiam [27 1Kb] ;« firmum quidem est, et stabile fundamentum, quod nec uentis cedet, nec torrentis impetu, nec stillicidio corruet. O homo, ingredere in hanc petram, et abscondere in fossa humo [28 1Kb] , sta in foraminibus huius petre [29 1Kb] , ut posteriora Domini uideas, sequere hanc petram, ut te sitientem reficiat [30 1Kb] , huic petre rostrum tuum allidas, ut renouetur, ut aquile, iuuentus tua  [31 1Kb] . Super hoc fundamento positum est fundamentum apostolorum et prophetarum, de quo Apostolus: »Superedificati supra fundamentum apostolorum et prophetarum [32 1Kb] . Est ergo Christus fundamentum fundamentorum; hec domus ad ortum equinoctialem dirigitur, eo quod Ecclesia, que militat in terris, se temperare debet equanimiter in prosperis et aduersis.

Rursus ad orientem uertitur, tum quia in ea sol iustitie colitur [33 1Kb] ; et ille, cui nomen est Oriens, adoratur, iuxta illud: »uisitauit nos Oriens ex alto [34 1Kb] ,« tum quia in orientalibus partibus est paradisus deliciarum [35 1Kb] quem Ecclesia recolit multiplicitate significationum; hic est hortus conclusus, fons signatus [36 1Kb] , ubi Adam positus est, ut operaretur et  custodiret illum; ubi lignum scientie boni et mali; ubi lignum uite, ubi alie arbores odorifere, ubi quatuor flumina ex eadem scaturigine procedentia [37 1Kb] . In horto sunt irrigatio, fomentum, arbores et fructus; in Ecclesia sunt baptismus, unctio, fideles et opera, que sapientibus absconduntur, sed paruulis reuelantur [38 1Kb] . Quid per Adam operarium et custodem, nisi ordinem intelligimus sacerdotalem? Ipsi sunt operarii, qui mittuntur ad messem [39 1Kb] ; ipsi sunt uigiles qui custodiunt ciuitatem [40 1Kb] : de quibus,  si de ligno comederint inobedientie, dicitur: uidete ne forte sumant de ligno uite [41 1Kb] ; propter peccatum interdicitur hoc lignum, quod prius non fuerat interdictum, hoc est corpus Christi. »Lignum quod plantatum est secus decursus aquarum uite [42 1Kb] ;« quia qui manducat carnem illam percipit uitam eternam [43 1Kb] ; »sed qui manducat et bibit indigne, iudicium sibi manducat et bibit [44 1Kb] .« Per ceteras arbores odoriferas sanctos accipimus, quorum unus fuit ille, qui dixit: »Ego sicut oliua fructificans in domo Dei [45 1Kb] ;« de quibus quoque dicit: »Filii tui sicut nouelle oliuarum, in circuitu mense tue [46 1Kb] .« Quatuor flumina, quatuor sunt euangeliste; aquas de uno pectore Domini haurientes, quibus mundus irrigatur, et Ecclesia fecundatur; de quibus dicit:  »Eleuauerunt flumina uoces suas [47 1Kb] ;« hunc igitur orientem ad orientem adoremus, ut sole illustremur, ab oriente uisitemur, ligno uite fruamur, paradisi fluminibus irrigemur.



CAPUT III. DE ALTARI.

Nunc uolet ad me unus de seraphim, et assumpto carbunculo de altari tangat labia mea [48 1Kb] Christus, maximus angelorum, angelus magni consilii [49 1Kb] , mihi peccatori non obiiciat, quare »assumis testamentum meum per os tuum [50 1Kb] , »sed caritatis igne de se altari assumpto, a quo est donorum omnium plenitudo [51 1Kb] , mea labia tangat, ut de altari non loquantur dolum aut uana, sed uiris sacerdotalibus approbanda.  Ne itaque primus altare construxisse [52 1Kb] , deinde Abraham [53 1Kb] , Isaac [54 1Kb] et Iacob altaria edificasse leguntur [55 1Kb] , que non aliud quam lapides erecti intelliguntur, super quos sacrificia mactabant. Aliquando uero ignis de celo descendens oblatum sacrificium consumebat, unde Cain fratrem suum occidit [56 1Kb] ; quia inflammauit Dominus super Abel et sacrificium eius; ignis enim celestis Abel sacrificium consumpsit; Cain uero sacrificium intactum remansit. Et uide quod altaria et are indifferenter aliquoties inueniuntur; hec tamen differentia est inter altare et aram, quod altare, quasi alta res, uel alta ara dicatur, in quo sacerdotes incensum adolebant; ara uero quasi area, id est plana, uel ab ardore dicatur; quia in ea sacrificia ardebant. Moyses  etiam fecit altare de lignis setim, et etiam altare thymiamatis, quod uestiuit auro purissimo [57 1Kb] ; Salomon quoque altare aureum fabricauit [58 1Kb] . Ab istis antiquis patribus altaria modernorum sumpsere exordium, que in cornua quatuor eriguntur, quorum quedam sunt unius lapidis, quedam ex pluribus componuntur.

Lapides in altaria erecti, et altare aureum, et hec nostra altaria lapidea Christum significant, qui est lapis de monte sine manibus excisus [59 1Kb] , lapis  quadratus, stabilis, super quem nostrarum orationum uota congerimus, unde orationes per Iesum Christum Dominum, terminamus; super quem agnum mactamus, uitulum et hedum, dum Christi innocentiam, opera, penitentiam consecramus; super quem corpus Christi conficimus, quoniam in eum credentes ex eo reficimur; et cum eo quasi multa membra corpus unum, et quasi multi lapides altare unum efficimur. Aureus est, quia »in eo sunt omnes thesauri sapientie, et scientie Dei absconditi [60 1Kb] .« Are quoque et altaria crucem Domini representant; agnus igitur, et hedus, et uitulus in ara Christus est in cruce suspensus, qui cum sit innocens, peccata nostra tulit [61 1Kb] , et terram nostre carnis perdomuit, et semine Spiritus sancti fruge ditauit.  Gradus, quibus ad altare ascenditur, sunt martyres, quos, quia pro eius amore sanguinem suum fudere, sponsa in Cantico amoris ascensum purpureum appellauit [62 1Kb] , uel per altare uniuscuiusque fidelis cor, lapideum fidei soliditate, aureum sapientie dote. Per gradus uirtutes accipimus, habens quindecim gradus, quibus Salomon in templum ascendendum instituit, quos Propheta [63 1Kb] in quindecim psalmis continue demonstrauit, quos beatus uir ascensiones in corde suo disposuit. Hec scala est, per quam Iacob angelos ascendere et descendere uidit [64 1Kb] . Altare quoque locus secretior appellatur, iuxta illud Apocalypsis [65 1Kb] : Exiuit Angelus de altari, hoc est Christus de loco secretiori. Altare uero de  lignis setim, est uia iustorum munda, uidelicet, firma et incorrupta, ad offerenda sacrificia bonorum preparata operum, ubi carnes animalium mactantur; quia carnem suam cum uitiis et concupiscentiis crucifigunt [66 1Kb] , et Deo in odorem suauitatis hostiam uiuentem offerunt [67 1Kb] . Altare thymiamatis, quod etiam fuit de lignis setim, auro uestitum [68 1Kb] , est conuersatio perfectorum, qui sunt in fide firmi, sapientia fulgidi, quatuor uirtutibus eminentes, orationibus uacantes ad suscipiendum et fouendum caritatis ignem, ad offerenda uirtutum libamina preparati: studeamus itaque, fratres, ut nostra altaria per altare ad altare ualeant peruenire.



CAPUT Iu. DE PARTIBUS ECCLESIAE.

 Lapides pretiosi omnes muri tui, et turres Hierusalem gemmis edificabuntur [69 1Kb] , sic edificatur Ecclesia, ut habeat pauimentum cum subterraneis cryptis, quatuor parietibus longa lataque surgat in altum; quedam tamen in modum crucis formantur, quedam rotunde fiunt, muris de lapidibus cementoque compactis cum fenestris aliquibus obliquatis, et ostiis; continens infra se cancellos et pulpita, columnas cum basibus et capitellis, trabes, tigna et tegulas, cocleas et cum luricatis tabulata; de foris  adnectuntur exedre, cemeteria, turres et claustra. Pauimentum, quod pedibus calcatur, uulgus est, cuius laboribus Ecclesia sustentatur: crypte subterranee, sunt eremite, cultores equidem secretioris uite; doctrinis quatuor Euangeliorum uelut parietibus surgunt in alta uirtutum; longitudo eius longanimitas est que patienter aduersa tolerat, donec ad patriam perueniat; latitudo caritas est que dilatato sinu mentis amicos in Deo et inimicos diligit propter Deum. Altitudo spes est retributionis future, que prospera et aduersa contemnit, donec uideat bona Domini in terra uiuentium [70 1Kb] ; sed que in modum crucis fiunt, nos mundo crucifigi [71 1Kb] , uel Crucifixum sequi debere ostendunt, iuxta illud: »Qui uult post me uenire abneget semetipsum, et  tollat crucem suam et sequatur me [72 1Kb] .« Que fiunt in modum circuli significant Ecclesiam dilatatam per circulum orbis, unde: »In fines orbis terre uerba eorum [73 1Kb] ,« uel quod de circulo orbis perueniamus ad circulum corone eternitatis.

Muri lapidum cementati sunt religiosorum in fide et operatione fortium collegia, uinculo caritatis unita, infirmos suis orationibus munientia, de quibus lapides pretiosi, sunt omnes muri tui Hierusalem [74 1Kb] , et alibi: »Aedificentur muri tui Hierusalem [75 1Kb] ;« ergo lapides in muris quatuor, sunt homines in collegiis, in quatuor mundi partibus constitutis, uel in quatuor eruditis, uel quatuor uirtutibus stabilitis, omnes sunt expoliti et quadrati, pretiosi  et gemmati, id est mundi, et firmi, uirtutibus ornati per manum summi artificis ordinati, qui tanto amplius rutilant, quanto magis caritate feruent; quorum quidam sustinent alios, ut apostoli, quidam sustinent et sustinentur, ut doctores, quidam sustinentur ut imbecilles, qui quanto differentius excellunt, tanto humiliores edificium plus eleuant, quos omnes lapis angularis fidei unitate [76 1Kb] , et bitumine caritatis compaginat. Cementum quoque constat ex calce, aqua et sabulo; calx est feruor caritatis, aqua Spiritus sanctus, quibus sabulum admiscet, cum spirituales de terrenis sollicitudinem gerunt, sine quibus in hac uita non uiuitur, qui in fluctibus seculi conquatiuntur, et ictibus constantie murum efficiunt, et patientie antemurale preponunt, unde: »Urbs  fortitudinis nostre Sion, ponetur in ea murus et antemurale [77 1Kb] « in passione; uel per muros Scripturas sanctas accipimus, quibus hereticorum importunitatem excludimus.

Fenestre, que tempestatem excludunt, et lumen inducunt, sunt doctores qui heresum turbini resistunt et fidelibus Ecclesie lucem infundunt, unde: »En ipse stat post parietem nostrum, respiciens per fenestras [78 1Kb] ;« uelatus enim pariete nostre mortalitatis de alto nos per fenestras, id est apostolos, illuminauit,  qui illuminat omnem hominem uenientem in hunc mundum [79 1Kb] .

uitrum fenestrarum, per quod nobis radius solis iaculatur, mens doctorum est que celestia per speculum in enigmate contemplatur, uel per quam uelut per speculum in enigmate nobis sol uerus illabitur [80 1Kb] ; et uide quia fenestre quandoque obliquantur, id est intus latiores fiunt, quod Salomon excogitauit [81 1Kb] ; quia doctor, qui iubar superne contemplationis, uel ad monumentum perspicit, sinum cordis quandoque dilatat, et ad maiora capescenda solerti exercitatione se preparat. uel per fenestras, que clause turbinem excludunt, patule includunt, intellige quinque sensus corporis, qui circumcisi, sunt ianua uite; lasciui, sunt ostia mortis, unde Ieremias  [82 1Kb] : mors intrat per fenestras nostras; si extra quoque stringuntur, ne uanitates hauriant, et intus ad dona spiritualia patent [83 1Kb] . uel per fenestras Scripturas intellige sacras, que nocua prohibent, et in ecclesiis habitantes illuminant, he quoque intus sunt latiores; quia mysticus sensus est amplior, et litterali precellit.

Ostium ecclesie Christus est, unde: »Ego sum ostium. Per me si quis introierit saluabitur [84 1Kb] ;« »Nemo enim uadit ad Patrem nisi per Christum [85 1Kb] ;« cum enim dicatur ab obstando, uel ostendendo, uel ab hostibus , ipse est qui resistit superbis et humilibus dat gratiam [86 1Kb] , qui per iustitiam  obstans, infideles arcebit a regno et per infinitam misericordiam suam aditum ostendens, et pandens [87 1Kb] , fideles introducet in regnum; pluraliter autem dicuntur ostia, quia multe uie Domini, unde: »uias tuas, Domine, demonstra mihi; et semitas tuas edoce me [88 1Kb] ;« ualue autem dicuntur a uoluendo; fores, a forinsecus educendo; porte, a portando; ii sunt apostoli, quorum predicatione portamur ad fidem, et per fidem ad beatitudinem. De iis dicitur: »Diligit Dominus portas Sion super omnia tabernacula Iacob [89 1Kb] .«

Per cancellos, qui sunt arce fenestre, prophetas et alios obscuros doctores accipimus Ecclesie militantis, in quibus ob duo caritatis precepta, quandoque columnule duplicantur, secundum quod et  apostoli bini ad predicandum mittuntur [90 1Kb] ; uel quia dorsalia sunt sedentium, diuersas mansiones in domo Patris [91 1Kb] : uel cancellus, que est pars humilis in palatio, mysticat, quanta debeat esse humilitas in clero, siquidem ut legitur in Paralipomenon [92 1Kb] : Salomon fecit basim eneam, et in medio basilice posuit eam, stetitque super eam, et extendens manum suam, loquebatur populo Dei. Esdras autem fecit gradum ligneum ad loquendum, in quo stans super uniuersum populum eminebat [93 1Kb] , a quibus  nostra pulpita traxere originem, et dicuntur pulpita quasi publica, ut quidam aiunt; licet autem lapideis sepius utamur, nulla tamen a mysterio uacant. Pulpitum est igitur uita perfectorum. Supereminens itaque pontifex innuit, quod merito perfectioris uite actionem uulgi transcendat intelligentia sacramentorum, que ad instar eris nulla diuturnitate deficiunt, uel in doctrinis apostolorum, qui usque adeo sicut es fuere sonori, quod »in omnem terram exiuit sonus eorum [94 1Kb] .« Transcendat etiam imitatione Dominice passionis, se ipsum abnegando, crucem baiulando [95 1Kb] , et in cruce Domini gloriando [96 1Kb] ; quia Dominus regnauit a ligno; transcendat autem in fidei soliditate, et se uicarium Christi ostendat, qui est lapis angularis inter utrumque medius [97 1Kb] , sicut  et hic est inter clerum et populum collocatus.

Columne que domum fulciunt, sunt episcopi, qui machinam Ecclesie uerbo et uita sustentant, qui propter sonoritatem diuini eloqui dicuntur argentei, ut in Canticis [98 1Kb] : »Columnas fecit argenteas,« que, licet sint numero plures, tamen septem esse dicuntur, iuxta illud: »Sapientia edificauit sibi domum, et excidit columnas septem;« quia debent [99 1Kb] esse Spiritus sancti gratia septiformi repleti. »Iacobus et Ioannes, ut ait Apostolus, uidebantur esse columne [100 1Kb] .« Bases columnarum sunt apostolici uiri, uniuersalem Ecclesie machinam supportantes. Capita columnarum sunt mentes episcoporum; sicut enim a capite membra, sic a mente  nostra uerba diriguntur, et opera. Capitella sunt uerba sancte Scripture, quorum meditationi subdimur, et obseruantie.

Trabes, que domum coniungunt sunt principes seculi uel predicatores, qui Ecclesie muniunt unitatem, hi uerbo, illi facto hereticos exterminando et schismata compescendo.

Tigna sunt predicatores, de quibus dicitur: »Tigna domorum nostrarum cedrina [1 1Kb] ;« predicatores namque debent esse uirtutibus imputribiles; et odore sue predicationis et uite serpentes, id est demones effugantes.

Tegule, que imbrem a domo repellunt sunt milites qui Ecclesiam a paganis et ab hostibus protegunt, qui tignis incidunt, et innituntur; quia predicatoribus  connituntur, et eis obsequuntur, unde per eos ad alta leuantur.

Cochlee, quarum exemplar a templo sumitur Salomonis [2 1Kb] , sunt uie muris interuolute latenter; per quas arcana cogitationum singulorum accipimus, quas soli qui ad celestia gradiuntur agnoscunt, sed nec ipsi plene; quia solus Deus; quamuis enim ostium pateat: quoniam actus patent operum, et confessio sacramentorum; solus tamen Deus scrutator est cordium [3 1Kb] . Tabulata per Salomonem ad  ambulandum circa templum instituta [4 1Kb] , que in Euangelio pinnacula nominantur [5 1Kb] , sunt gradus Ecclesie militantis, unde tria tabulata in templo Salomonis fuisse leguntur [6 1Kb] , superius, medium, et inferius, propter tres ordines, uirginum, continentium et coniugatorum. Lurice, uel luricule sunt latera tabulatorum per gyrum facta, muri uel cancelli, uel queuis apodiatoria, ne doctores in tabulatis sedentes, et populo predicantes, iuxta illud: »Predicate super tecta [7 1Kb] ,« labantur ad ima sicut Ochozie regi Samarie, qui per cancellos decidit, legitur [8 1Kb] accidisse, per has diuina presidia figurantur, que nos in hoc seculo laborantes et pro captu nostro ad superiora nitentes, ne deficiamus, adiuuant. Heretici et schismatici, quorum figura exstitit  Ochozias, licet aliquando bone actionis arcem conscendere uideantur, tamen, quia compagem unitatis non habent, diuine protectionis presidiis et munimentis destituti ad uitiorum infima relabuntur. Reclinatoria quoque in Ecclesia fiunt, per que uiros contemplatiuos accipimus, in quibus Deus sine offensa quiescit; quia qui claritatem eterne uite contemplantur, auro comparantur, unde: »Reclinatorium fecit aureum [9 1Kb] .«

Exedre, sunt arcus murati in cemeterio constituti et dicuntur exedre, extra scilicet adherentes. In porticibus Salomonis erant tria genera sedium, ut ait Isidorus: cathedre doctorum, sinedre auditorum, a considendo dicte; exedre assessorum, ubi  iudex cum assessoribus aliquid tractabat secretius; licet exedra quandoque pro thalamo ponatur, unde, et in exedris, uelut in thalamis mortui sepeliuntur. Cemeterium est mortuorum dormitorium, nam in Christo morientes non dicuntur mortui, sed dormientes. Tribus de causis mortui circa ecclesiam sepeliuntur, ut orationibus fidelium ad ecclesiam uenientium Domino commendentur; ut, sicut mater Ecclesia seculo mortuos, Christo baptismate genuit et lacte nutriuit, sic carne mortuos gremio foueat et orationibus Deo commendet; ut, sicut sepeliuntur in patrimonio Iesu Christi, sic sint coheredes eius in regno Dei. Forte ob hanc causam, noluit Abraham sepelire coniugem suam in agro Ephron, nisi pretio dato [10 1Kb] , ne si sepulta fuisset in patrimonio  infidelis, pater infidelitatis actitaret, in ea se habere aliquid rationis; forte ob eamdem causam non debemus ecclesias edificare, nisi in fundo, in Iesu-Christi patrimonio computato; et uide, quia forte a duplici spelunca exedre cum sepulcris lapideis originem habuere, nec uacat a mysterio, quoniam anima dormiens a curis secularibus quiescere debet in requie actionis, et contemplationibus uacare, ingrediens in foraminibus petre [11 1Kb] , et abscondens se in fossa humo, uel forte a Mausoleis et pyramidibus gentilium; quia quidquid corpori humano impenditur, non est salutis presidium, sed  humanitatis solatium. In ecclesiis autem nullus debet sepeliri, nisi sit persona altis predita, intuitu meriti uel sacramenti; sed de iis plenius in tractatu mortuorum dicetur inferius.

Turres alicubi una, alicubi due, alicubi quatuor, due in anteriori, et due in posteriori parte in locis eminentibus construuntur; quibus crux, aut gallus superponitur, in quibus campane suspenduntur. Turris una est predicatorum uita, uel ipse predicator, et pinnaculum eius uita, seu mens que tendit ad alta, hec est »turris Dauid, ut legitur in Canticis [12 1Kb] , edificata cum propugnaculis in monte Libani, que respicit contra Damascum: Mille clypei pendent ex ea, et omnis armatura fortium.« uita predicatorum debet esse constans, et inexpugnabilis  ad defendenda fidei edificia, ad repellenda hostium tela, cum sit a Dauid, id est forti manu et desiderabili rege constructa, et debet in uirtutum altitudine permanere, ut respiciat contra Damascum hostes a longe uenientes. Damascus est metropolis Syrie, que usque in hodiernum diem Hierusalem expugnauit, et etiam captiuauit, per quam intelligimus hominum multitudinem, uel malignorum spirituum, a quorum insidiis est precauendum; est autem hec uita munita propugnaculis, si gratia addatur miraculorum, uel irrefragabilibus sententiis Scripturarum freta clypeo rationis; armata uero armis operationis, hec se ab hereticis munit, illosque percutit, de qua nobis resistendi et uiuendi  exempla dependent. Due turres sunt due leges; quatuor uero, doctrina quatuor euangelistarum, anteriores Mattheus et Ioannes, corporaliter cum Deo conuersati; posteriores Lucas et Marcus, apostolorum discipuli: Legem Moysi edidit Dominus in monte Sina [13 1Kb] ; Euangelium quoque in monte [14 1Kb] , montes docuit et in Thabor eius premium reuelauit [15 1Kb] , insinuans quod per obseruantiam mandatorum eius de Sion perueniemus ad Thabor, de speculatione ad comprehensionem. uel due turres, et quatuor turres sunt predicatores in his legibus et doctrinis instructi, de quibus: »Fiat pax in uirtute tua, et abundantia in turribus tuis [16 1Kb] .« Crux superponitur; quia frustra loquitur lingua predicatoris, nisi adfuerit fides Mediatoris, et quia non  est nisi in cruce Domini gloriandum [17 1Kb] . Tholus super quem ponitur per rotunditatem significat quod inuiolate fides catholica predicetur. Galfus superponitur, quia predicator sollicitus per utriusque legis doctrinam, somnolentos debet excitare media nocte ad Dominum confitendum [18 1Kb] . Nox est presens seculum; dormientes sunt in peccato iacentes, quibus gallus horas distinguit, dum distincte predicat, et eos excitat, ut a peccatis exsurgant. Lucem prenuntiat, cum futuram gloriam, que reuelabitur in nobis, annuntiat [19 1Kb] ; sed prius se uerberat alis, dum corpus suum castigat [20 1Kb] , ne predicans reprobetur  ab aliis; contra uentum se uertit, cum pro domo Dei se murum opponit superbis et diabolo uenienti resistit. uirga ferrea inibi posita, est rectitudo sermonis, que debet esse in ore predicatoris [21 1Kb] . Claustrum ab excubiis, et custodiis leuitarum circa tabernaculum, uel ab atrio sacerdotum, uel a porticu Salomonis ad templum sumpsit exordium. Precipit enim Dominus Moysi, ne leuitas cum plebea multitudine numeraret, sed constitueret eos super tabernaculum testimonii ad portandum et custodiendum.

In tribu Leui sacerdotalis ordo significatur, qui non equatur plebee multitudini; sed preest ut in exemplum emineat curam gerens ecclesie materialis, et militantis, in qua recondita sunt Domini testamenta.  Ipsius enim est populum regere, et ut uiuat honeste, docere uerbo, et opere, quem compatiendo, consulendo, infirmorum mores tolerando, humeris patientie portat, et ne pateat aditus hosti, pastorali sollicitudine uigilat. Salomon uero fecit atrium sacerdotum, fecit et porticum [22 1Kb] , que patres militantis Ecclesie representabat antiquos, Abel, et Enoch. In hac porticu apostoli commanentes unanimiter ad orationem surgebant, et erat illis cor unum, et anima una [23 1Kb] , quam formam canonici regulares, et monachi arctius promittentes sequuntur, dum unanimiter in caustro degentes ad seruitium Dei surgunt, et secularia derelinquentes, in omnibus communem uitam ducunt. Porro sicut  templum triumphantem designat Ecclesiam, sic claustrum celestem significat paradisum, ubi erit cor unum, et idem in Dei dilectione et uoluntate. Sicut enim aqua uino mista, non discrepat a uino, sic uoluntas sanctorum a Dei non discrepat in aliquo uoluntate, ubi communiter omnia possidebunt; quia quod minus quis habebit in se, in alio se gaudebit habere; quia Deus erit omnia in omnibus [24 1Kb] . Diuersitas igitur officinarum et officiorum in claustro diuersitas est mansionum, cum diuersitate premiorum in regno, uel significat paradisum Eden; sicut enim ibi sunt arbores fructifere, ex quibus alia lignum uite, alia scientie boni et mali [25 1Kb] , cuius esus mortem induxit eternam; sic et in claustro sunt libri sacre Scripture, qui sunt quibusdam odor  uite in uitam, aliis uero mortis in mortem [26 1Kb] . Moraliter autem claustrum est anime contemplatio, ubi se recipit, dum a turba cogitationum carnalium separatur, et sola celestia meditatur. Ab hoc claustro egressa Dina, filia Iacob, ut uideret mulieres regionis illius, corrupta est a Sichem, filio Hemor, et conglutinata est anima eius cum ea [27 1Kb] : hec est mens hominis, que dum sua studia negligens secularibus et alienis actionibus occupatur, a diabolo corrumpitur et ei per iniquitatem unitur.

In hoc claustro quatuor sunt latera, contemptus  sui, et contemptus mundi, amor proximi, et amor Dei. Unumquodque latus suum habet ordinem columnarum, ut contemptus sui mentis humiliationem, carnis afflictionem, humilem sermonem, et similia: basis omnium columnarum est patientia. In hoc claustro, diuersitas officinarum diuersitas est uirtutum, ubi hospitale est compassio mentis. Et uide quod hospitale pro diuersitate personarum, diuersitatem accipit nominum: dicitur enim xenodochium, nosocomium, orphanotrophium, ptocotrophium, betrytrophium; sancti enim Patres et religiosi imperatores quedam instituere loca, ubi peregrini, orphani, senes, infirmi, imbecilles et saucii reciperentur; quibus, quia compatimur, per hospitale compassio mentis accipitur; capitulum,  secretum cordis; refectorium, delectatio sancte meditationis; cellarium, sancta Scriptura; dormitorium, munda conscientia; oratorium, uita immaculata; hortus arborum et herbarum, congeries uirtutum; puteus aquarum uiuentium, irrigatio domorum, que hic sitim mitigant, et in futuro penitus exstinguent.



CAPUT u. DE NOMINIBUS ECCLESIAE.

»Domus mea domus orationis uocabitur [28 1Kb] ;« ac edificium, quod tot partibus fabricatur, multis authenticis uocabulis insignitur. Dicitur enim domus orationis, uel oratorium; quia illic fidelium populus uenit ad orandum. Sicut enim sunt quedam  loca necessariis usibus deputata, ut dormitorium, sic sunt quedam orationi proprie destinata, ut ecclesia, et monachorum in grangiis suis oratoria constituta. Dicitur et domus Dei, quia Deus eam inhabitat; unde Iacob: »Hic est domus Dei et porta celi [29 1Kb] . Et uide quia est domus Dei ut militans Ecclesia, et fidelis anima, et celestis patria. Est domus animi, ut conscientia; domus hominis, ut familia; est domus demonis, ut humana perfidia. De domo Dei dicit Salomon: »Sapientia edificauit sibi domum [30 1Kb] ,« et Dauid: »Letatus sum in his que dicta sunt mihi, in domum Domini ibimus [31 1Kb] ;« De domo animi dicitur: »Dispone domui tue [32 1Kb] ,« et illud: Tria eiiciunt hominem de domo: Fumus, stillicidium, et mala  uxor [33 1Kb] , id est peccatum ignorantie, suggestionis et proprie concupiscentie. De domo hominis dicitur, quod edificauit Dominus obstetricibus domos [34 1Kb] , de domo demonis dicit ipse demon: »Reuertar in domum meam, unde exiui [35 1Kb] .« Dicitur, et per excellentiam, domus a domate, quod est tectum; quia qui in una domo habitant, sub uno tecto sunt. Dicitur et ecclesia, id est conuocatio, quia ueram continet ecclesiam, id est populum conuocatum secundum figuram, que dicitur a grammaticis metonymia, cum uidelicet ponitur continens  pro contento. Synagoga congregatio dicebatur; quia ibi uirga legis populus ueluti grex irrationabilium pecorum congregabatur; sed ecclesia conuocatio, quia sancti Spiritus amore in unam fidem, ad Dei iudicia; ad Christi conuiuium conuocatur. Sicut olim conueniebat populus ad audiendum iudicia, et rursus conueniebat ad manducandum pascha, unde Apostolus: »Conuenientibus nobis in unum, iam non est Dominicam cenam manducare [36 1Kb] ;« sic hodie uocatur, ut audiat penas et premia seculi futuri, et percipiat corpus Domini. Dicitur et basilica, ut in Paralipomenon inuenitur [37 1Kb] ; id est regalis, quia ibi Regi regum ministratur, basileus namque rex interpretatur, quasi basis. Kasa, id est columna, et sustentamentum populi, unde et basiliscus  rex serpentum dicitur. Dicitur et Kyriaca, id est Dominicalis, quia ibi Domino dominorum seruitur. Kyrios enim Dominus interpretatur. Unde Kyrie-eleyson. Domine, miserere.

Dicitur et aula, quia ibi Regis eterni conuiuium celebratur. Unde: »Terribilis est locus iste. Hic domus Dei est et porta celi [38 1Kb] ,« et uocabitur aula Dei. Dicitur et monasterium, id est solitarium, uel solitariorum habitaculum; monos enim solus uel unus, unde et monachi singulares, et tristes. Dicitur et cenobium a cenon quod est commune, eo quod sit communis habitatio, unde inhabitantes, cenobite uocantur. Dicitur et sanctum, id est firmum tuum, quia supra firmam petram fundatum  [39 1Kb] , tum quia firmamentum inibi erat ad Dei seruitium. Unde: »Pontifex semel in anno introiuit in Sancta [40 1Kb] .« Dicitur et martyrum locus, ubi iacent corpora martyrum, uel ubi passi sunt, uel ubi congregantur illi qui pro Christi nomine patiuntur, quorum uicem tenent hodie canonici Regulares. Maiores autem Ecclesie dicuntur templa, id est tecta ampla, quia populus inibi sub unius tecti amplitudine adunatur; maiores uero capelle a caprarum pellibus nominantur; nobiles enim ecclesias in itinere de pellibus caprarum factas habebant; uel capenum est domus, ad quam pauperes ad eleemosynam confluunt; inde capella dicitur ubi diurni uerbi pabulo, pauperes spiritu nutriuntur, quarum custodes, et ministri capellani dicuntur.  Unde forte non pellibus uariis, sed caprinis uti, nec ministrari, sed ministrare tenentur [41 1Kb] ; uel forte capellani dicuntur a cappa sancti Martini, quia eam ante reges Francorum ad bella, et in preliis deferebant. Itaque fratres ad ecclesiam conuenientes nequaquam in ea corporeis usibus indulgeamus, sed orationi uacemus, ne faciamus eam speluncam latronum [42 1Kb] , que replenda est fumis aromatibus et odoribus unguentorum, quibus hic salus confertur, et in futuro sanitas impetrabitur.



CAPUT uI. DE CONSECRATIONE ECCLESIAE.


»Fecit Salomon festiuitatem celebrem, et omnis Isrel cum eo coram Domino [43 1Kb] .« Ecclesias et altaria consecrare, non est noue consuetudinis, sed auctoritatis antique. Erexit autem Iacob lapidem in titulum, fundens oleum desuper [44 1Kb] . Salomon quoque templum edificauit et Domino dedicauit [45 1Kb] . Hinc patres Noui Testamenti cepere exemplum, ut prediximus, et ecclesias edificandi et edificatas consecrandi, que quidem consecratio efficit duo; quoniam Deo ipsam Ecclesiam materialem appropriat, et nostram tam Ecclesie, quam fidelis anime desponsationem insinuat. Domus namque non consecrata est sicut puella uiro alicui destinata,  non tamen dotata, nec commercio in unionem carnis unita; sed consecratione dotatur, et transit in propriam Iesu Christi sponsam [46 1Kb] , quam sacrilegium est adulterio ulterius uiolari; desinit esse lupanar demonum. Si queres exemplum, multa suppetunt, sed instar illius templi sufficiat, in quod Pantheon antea uocabatur, transit in Regis eterni palatium, in quo per gratiam habitat. Nam et in templo uisibiliter gloria Domini descendebat [47 1Kb] . Domus et non consecrata gentilitas est, aut anima diuine cognitionis ignara. Domus consecratio Christi est et Ecclesie, uel anime copulatio, et hoc per singula dedicationis insignia demonstremus.

 Primo faciat episcopus litaniam ante reliquias in eo loco, ubi fuere pretenta nocte recondite, implorans Dei misericordiam et sanctorum auxilium ad digne perficiendum tam arduum Ecclesie sacramentum; deinde ante fores Ecclesie faciat exorcismum salis et aque, dicens: Deus in adiutorium meum intende [48 1Kb] , etc., sine alleluia; de his infra dicemus. Hec aqua salis sapientia condita, baptisma significat, quod sapientia fidei conditur, cum de fide baptizandus instruitur [49 1Kb] , cuius fontem in Iudea Dominus consecrauit. Ex hac aqua tantum episcopus foris in circuitu aspergit ecclesiam, et pro ipsius benedictione Deum exorat. Hec trina aspersio, et oratio trina est ad instar triduane sepulture; in fontem immissio, est sancte Trinitatis  in baptismate inuocatio, quam in mundi circuitu faciendam gentibus, Dominus Apostolis imperauit, dicens [50 1Kb] : »Ite, baptizate eos, in nomine Patris, Filii, et Spiritus sancti.« Unde interim duodecim candele in circuitu ecclesiam illuminant; quia duodecim apostoli gentes doctrine lumine illustrabant; tria responsoria, que interim decantantur, est hilaritas trium ordinum fidem suscipientium scilicet, Ne, Daniel, et Iob. Et quoniam ad hanc inuocationem, gratia fidei, spei, et caritatis  infunditur, ideo ad calcem, ad medium, ad partem parietis superiorem aspergitur; inter aspergendum, quidam episcopi aspergunt et atrium, quidam uero priusquam ecclesia fuerit aspersa, aspergunt atrium aqua que prius fuerat benedicta, sicut in canonibus reperitur. Canonicus autem terminus atriorum est triginta uel quadraginta passuum, exceptis capellis, que continentur infra ambitum castellorum. Atrium est Christus per quem in celestem Hierusalem patet ingressus, qui sanctificatur in nobis [51 1Kb] , iuxta illud: »Sanctificetur nomen tuum [52 1Kb] .« Tricenarius autem et quadragenarius ministerium representant fidei et penitentie, que necessaria sunt militanti Ecclesie. Fit autem hec aspersio cum aspersorio de hyssopo  facto, iuxta illud: »Asperges me, Domine, hyssopo, et mundabor [53 1Kb] .« Hyssopus est herba humilis que in petra nascitur, et medicandis corporibus adaptatur, ideoque significat humilitatem, de petra Christo prodeuntem [54 1Kb] , qui dixit: »Discite a me quia mitis sum, et humilis corde [55 1Kb] ;« non enim proficit in baptizatis unda baptismatis, nisi a radice processerit humilitatis; at si humilitas accedit, usque adeo superbie tumorem depellit, et hominem lauat, et mundat, quod eum super niuem dealbat incomparabiliter, uel sicut niuem [56 1Kb] , iuxta illud Isaie: »uelut nix dealbabuntur [57 1Kb] ,« ut fiat homo uestis Domini; qui enim Christo baptizatur, Christum induit [58 1Kb] ; uestis, inquam, niuea,  id est sine macula, et ruga [59 1Kb] , quod representatum est in transfiguratione Dominica [60 1Kb] .

ueniens episcopus ante ostium ecclesie, cum baculo ter percutit superliminare, dicens: Tollite portas, principes, uestras [61 1Kb] . Hec trina percussio est trina Christi potestas in celo, in terra et in inferno [62 1Kb] . Ter ergo percussit cum potestatem ligandi, et soluendi in celo et in terra Ecclesie sue concessit, et portas inferi aduersus eam non preualituras adiunxit [63 1Kb] ; iubet ergo tolli portas mortis, et eleuari portas eternales; porte mortis sunt uitia, porte uite sunt uirtutes, et Ecclesie sacramenta; uel ter percutit, cum impios uerbis asperis increpauit, iuxta illud Isaie: »Percutiet terram uirga oris sui et spiritu labiorum suorum  interficiet impium [64 1Kb] ; et hoc ter quia fidem Trinitatis docuit. Hac percussione, diabolus pellitur qui per fugientem diaconum intelligitur. Merito qui huius ordinis est, illius uice fungitur; quia diaconus minister interpretatur; ipsi autem sunt ministratorii Spiritus, iuxta illud: »millia millium ministrabant ei [65 1Kb] ,« et Apostolus: »Omnes sunt administratorii spiritus in ministerium missi [66 1Kb] .« Si autem archidiaconus fuerit, Luciferum representat, de quo dicitur in Iob: »Ipse principium  uiarum Dei [67 1Kb] .« Unde pretiosis uestibus induitur; quia »omnis lapis pretiosus operimentum [68 1Kb] « illius; hic fortis armatus suum atrium custodiuit [69 1Kb] , dum homo mundum possedit; sed fortior superueniens eum expulit, et spolia distribuit, dum eum Christus passione deuicit, et Ecclesiam et animam liberauit [70 1Kb] . Nec dicitur ei: Aperi, eo quod corda fidelium ad fidem aperiat, sed quia egressus uitii uirtutum operatur ingressum; et quia, diabolo discedente, mox Ecclesia Christo pandit ostium fidei, uel interrogatio inclusi est ignorantia peccati, aperitio ostii exclusio delicti.

Ingrediens episcopus ter dicat: Pax huic domui [71 1Kb] , quia Christus ingrediens mundum pacem attulit hominibus bone uoluntatis [72 1Kb] , eos sancte reconcilians  Trinitati. Cum duobus, uel tribus ingreditur, ut in ore duorum, uel trium testium stet consecrationis uerbum [73 1Kb] , uel quia pro Ecclesia paucis presentibus se Dominus transfigurans orauit [74 1Kb] . Deinde prosternit se pontifex in oratione pro Ecclesie consecratione; quia se Christus humiliauit, et pro Ecclesie sanctificatione Patrem orauit, dicens: »Pater, sanctifica eos, quos mihi dedisti [75 1Kb] .« Clerus orans et litanias concinens, Apostolos significat, qui pro Ecclesie et animarum sanctificatione ad Deum intercedebant. Surgens pontifex per Dominus uobiscum populum non salutat; sed per Flectamus genua ad orationem inuitat; quoniam infideles non sunt salutandi, sed ad penitentiam  prouocandi, et nondum sanctificatis non est applaudendum, sed pro eis orandum.

Post hec in pauimento duo alphabeta describit, per que utriusque Testamenti scientiam, uel sacre Scripture intelligentiam, scilicet litteram et spiritum intelligimus. Pauce quidem littere sunt; uerumtamen in eis omnis plenitudo scientie continetur. Hec itaque scientia scribenda est in pauimento pectoris nostri, in cordibus terrenorum, ut per eam Dominum agnoscere et ad celestia erigi ualeamus. Ergo scribitur a sinistro angulo orientis usque ad dextrum angulum occidentis; sinister angulus orientis est Iudea, in qua Christus secundum carnem oritur, et tamen cum sinistris ob perfidiam reputatur. Dexter angulus occidentis est gentilitas  in qua perfidia cecidit, et pro qua Christus sol iustitie [76 1Kb] occiditur, et in dextera obtinebit. A sinistro igitur ad dextrum angulum scribitur in memoria illius translationis, de qua dicitur: »Auferetur a uobis regnum Dei et dabitur genti facienti fructus eius [77 1Kb] .« Scribitur etiam alphabetum a dextro angulo orientis in sinistrum occidentis; dexter angulus orientis est Ecclesia primitiua, in qua lux est orta fidei [78 1Kb] ; sinister occidentis sunt reliquie Isrel que adhuc sinistrant, et usque ad mundum occiduum  sinistrabunt. Igitur a dextro scribitur in sinistrum, quia post gentium plenitudinem [79 1Kb] , Isrel conuertetur ad fidem; et primum quidem alphabetum Greca lingua; secundum scribitur in Latina; illa nam prior est, et sapientia pollet; hec sequens est, et potentia preeminet. Hebrea non scribitur, quoniam in Ecclesia silet; utrumque autem per baculum scribitur, quoniam hec omnia per predicatores aguntur. Sic autem scribuntur, ut in forma crucis in medio pauimento conueniant, tum quia duo Testamenta fidem edocent passionis, tum quia duo populi saluantur in mysterio crucis. Prius tamen de pauimento, si qua sunt ibi corpora infidelium euellantur, quia nec sancta sunt, nec sanctificabuntur, nec eorum animas Christus annulo fidei  subarrhauit, nec in gloriosam transibunt generalis corporis unionem ad fidelium corpora, aut euellantur, aut terre sic profundius immittantur, quod nullum uestigium appareat tumulorum. Pauimentum enim pectoris nostri si humilitatis hyssopo desideramus aspergi, aqua sacramentali mundari, scientia spirituali repleri, crucis fide saluari, euacuandum est quisquiliis, et omnis mortalis contagione peccati, ut super niuem dealbalti [80 1Kb] Christum induamur [81 1Kb] ; et ei sponsa uirgo, casta, sine ruga, et macula exhibeamur [82 1Kb] .



CAPUT uII. ITEM DE EODEM.

Christus assistens pontifex per proprium sanguinem  introiuit in sancta [83 1Kb] , hucusque fuit quasi proemium dedicationis, abhinc incipiet ecclesie dedicatio, et ideo per hoc, quod sequitur, Christi passio, et Spiritus sancti effusio figuratur. Accedens itaque pontifex ad altare, ad benedicendum aquam, dicit: Deus in adiutorium meum intende [84 1Kb] , et subiungit: Gloria Patri, sine Alleluia. Hic modus seruandus est in benedictione huius aque, et precedentis, et illius, quam Alexander papa in Dominicis benedicendam instituit, ut diuinum imploretur auxilium; et quoniam hec benedictio fit ad exhibendam gloriam Trinitati, etiam subiungitur Gloria; sed quia adhuc purgamur, et nondum sumus sortiti benedictionis effectum, idcirco inter suspiria positi, Alleluia, id est laudem pro perceptis beneficiis  Deo debitam subticemus, unde post consecrationem ecclesie cantabitur; quoniam exclusa demonis phantasia, Deus in ea laudabitur; ita Christus ad aram Crucis accedens Patris auxilium inuocauit et ad Trinitatis gloriam manifestandam mortem subiit [85 1Kb] , licet Alleluia duntaxat post resurrectionem manifesta operis exhibitione cantauit.

Deinde sal, cinis et aqua benedicuntur, et cruce facta commiscentur, et demum uinum apponitur. Sal est Dei sapientia. Unde Eliseus salem misit in aquam, ut sanarentur aque [86 1Kb] ; Pater in hunc mundum  misit Filium suum, ut mundus saluaretur per ipsum [87 1Kb] . Cinis est Christi humana natura, hec est uitula rufa, que cremabatur [88 1Kb] ; caro Christi uidelicet, sanguine rubricata, passionis igne decocta, qua redempti sumus; aqua populum significat. Unde: »Aque multe populi multi [89 1Kb] ;« ergo sal et cinis miscentur cum uerbum caro efficitur [90 1Kb] , que per signum crucis, aque miscentur, cum populus in Christi passione saluatur. Quod autem uinum adiungitur, significat quod hanc redemptionem diuinitas operatur, uel quod tristitia passionis uersa est in gaudium resurrectionis, uel per hanc aquam Spiritum sanctum accipimus [91 1Kb] de quo dicitur: »Qui credit in me, flumina de uentre eius fluent aque uiue [92 1Kb] .« Commiscentur sal, cinis et uinum;  quia quos Spiritus lauat, sapientia condiuntur, penitentie puluere asperguntur, et spirituali intelligentia inebriantur; igitur Ecclesia foris et intus lauatur, ut qui saluandus est, aqua et spiritu renascatur [93 1Kb] . uel sal, doctrina fidei, cinis memoria passionis Christi, uinum aque mistum diuinitas iuncta humanitati. Sic ergo sanctificamur doctrina fidei, et memoria passionis Christi, ut iungamur capiti nostro Deo et homini.

Postmodum cum pollice de aqua ista cruces faciat in altari in medio et per quatuor cornua, et aspergat in circuitum ipsum altare septem aut tribus uicibus. Altare, in hoc loco, designat Ecclesiam primitiuam, in cuius medio crucem fecit, dum  in medio terre [94 1Kb] , scilicet Hierusalem, passionem subiit. Quatuor etiam cornua significauit, dum quatuor partes mundi cruce saluauit. Altare septies aspersit, cum Ecclesiam Hierosolymis baptizari precepit ut sancti Spiritus septem dona perciperet [95 1Kb] . Aut ter aspergitur, cum in sancte Trinitatis nomine baptizatur, uel cum Ecclesia a peccatis cogitationis, locutionis et operis emundatur. Unde: Miserere mei, Deus [96 1Kb] , inter aspergendum cantatur. Deinde ter aspergit ecclesiam in circuitu ab oriente in occidentem, et per medium semel in formam crucis; quia Christus totam Iudeam, aut omnes gentes baptizari precepit in nomine Trinitatis [97 1Kb] , cui baptismo tribuit efficaciam in mysterio passionis. Quod aspersio fit in circuitu, significat quod Dominus  curam suorum habens mittit angelum suum in circuitu timentium se [98 1Kb] . Quod ab oriente in occidentem innuit quod cepit a Iudeis [99 1Kb] , de quibus ortus est Dominus et refertur ad illos nostra fides. Dum ista fiunt, cantatur psalmus: Letatus sum in his que dicta sunt mihi [100 1Kb] , etc. Exsurgat Deus; et dissipentur [1 1Kb] , etc. Qui habitat in adiutorio [2 1Kb] , etc., quoniam apostolis mysterium resurrectionis, sacramentum baptismatis predicantibus, inimicorum rabies est dissipata, et domus Domini firmiter edificata, quam intrabimus [3 1Kb] et in cuius nunc adiutorio  habitamus [4 1Kb] , pro qua Christus orat, et stans in medio uelut mediator pro nobis Deum Patrem quotidie interpellat [5 1Kb] .

Deinde fundit aquam ad basim altaris, innuens quod de Hierusalem fons erupit ipse baptismatis; uel committens Deo, quod in tanto sacramento uires humanas excedit. Quod altare post linteo tergitur ad instar passionis Christi, Ecclesie primitiue tribulatio mitigatur; nam per linum quod de terra oritur, et cum labore ad candorem uertitur, Christum accipimus, qui est de uirgine natus [6 1Kb] , qui per laborem passionis peruenit ad gaudium resurrectionis.



CAPUT uIII. ITEM DE EODEM.

 »Festinemus et nos ingredi in illam requiem [7 1Kb] ,« participes Iesu Christi [8 1Kb] . His ita peractis, uadit pontifex ad reliquias, et cum processione, oratione, reuerentia, magnaque deuotione portat eas ad locum sibi a diacono preparatum. Ita Christus postquam nobis locum preparauit, iustos, qui in presenti nocte uigili mente se a malis custodiunt, assumit et in domum Patris sui perducit [9 1Kb] ; unde cantatur: Ambulate sancti Dei, ingredimini in ciuitatem Domini, id est celestem Hierusalem, hec est enim Ecclesia noua, in qua populus adorabit Dominum in eternum. Hic cantus, ibi gaudium angelorum, animas cum gaudio recipientium, qui eas comitantur, quousque pro meritis in debitis  mansionibus recipiantur. Antequam pontifex intret ecclesiam, cum reliquiis circumeat eam, ut sint illius ecclesie protectores. Iterum cantatur responsorium, de decimis; ideoque postmodum pontifex monet populum de decimis et oblationibus, dote et luminaribus. Post cum chrismate signum crucis faciat in superliminari, per quod innuitur quod non debemus erubescere portare in frontibus sigillum passionis Domini nostri Iesu Christi, et est sumptum a sanguine agni paschalis, quo postes liniebantur ex mandato Domini [10 1Kb] . Pontificem ingredientem populus comitatur, ut Christi et sanctorum protectione gubernetur; ideoque mediator pro fidelibus interpellat. Cum autem ad sepulcrum uenerit ad recondendas reliquias, extendat uelum  inter altare et populum; quia loca uel cubilia animarum secreta sunt a uisione mortalium, de quibus cantatur: exsultabunt sancti in gloria, letabuntur in cubilibus suis [11 1Kb] . Deinde ponit chrisma in confessione, per quatuor angulos in cruce, dicens: Sanctificetur hoc sepulcrum, in nomine Patris, et Filii, et Spiritus sancti, id est firmentur nobis ista cubilia in perpetuum propter fidem passionis Christi, quam predicastis per quatuor climata mundi. Deinde ponit tres portiones incensi, quasi dicat, et rursus firmetur nobis quod a  sancta Trinitate uestris orationibus impetrastis; postea uero reliquie in sepulcro sigillantur et anime in celestibus collocantur. Unde rationabiliter dum ista fiunt: In celestibus regnis, etc., a clero cantatur. Tabula chrismate confirmata et superposita, est protectio Iesu Christi; unde cantatur: sub altare Dei sedes accepimus, hec est requies sempiterna que nobis calce, id est caritatis glutino, consolidatur.



CAPUT IX. ITEM DE EODEM.

»Operatus est Dominus salutem in medio terre [12 1Kb] .« Pontifex enim qui crucem facit de oleo altaris sancto, in medio altaris, et per quatuor cornua ipsius, Christus est qui super Ecclesiam  primitiuam Spiritum sanctum, per fidem passionis effudit, et per eam, ad quatuor mundi climata dilatauit. Ter cantatur: Erexit Iacob lapidem in titulum [13 1Kb] ; illa enim Ecclesia fuit titulus aliarum »quia de Sion exiuit lex, et uerbum Domini de Hierusalem [14 1Kb] .« Ter altare ungitur, bis oleo sancto, tertio chrismate; quoniam Ecclesia fide, spe, caritate, que est maior ceteris, insignitur [15 1Kb] . Dum chrismate infunditur, cantatur: Ecce odor filii mei sicut odor agri pleni [16 1Kb] . Hic ager est Ecclesia, que floribus uernat, uirtutibus splendet, operibus fragrat, ubi sunt rose martyrum, lilia uirginum, uiole confessorum, ubi uiror incipientium, flos proficientium, fructus percipientium [17 1Kb] . Deinde per  parietes ecclesie duodecim cruces cum chrismate facit, incipiendo a dextro perueniens ad sinistrum. Hec unctio est fides passionis, que per apostolos a Iudeis peruenit ad gentes, uel potius est unctio hec gratia Spiritus sancti, cuius plenitudo existens in capite Christi, descendit in barbam, barbam Aaron [18 1Kb] , id est in apostolos, qui crucis mysterium, per quatuor parietes ecclesie, id est quatuor mundi climata, predicauerunt, et fidem Trinitatis etiam addiderunt; unde in unoquoque pariete tres cruces rationabiliter imprimuntur. Incensi frequentatio est continua Christi sacerdotis atque pontificis, pro nobis, apud Deum Patrem interpellatio; crucem cum incenso facere est passionem Patri ostendere, et pro nobis interpellare; incensum copiose  comburere in medio altaris et in angulis eius, est orationes pro Hierosolymitana et uniuersali Ecclesia multiplicare.

Postmodum frontem lapidis in modum crucis unget episcopus, dicens: Confirma hoc, Deus [19 1Kb] ; quia Christus, uel ipsa Ecclesia Patrem exorat ut redemptionem, quam operatus est, ipse confirmet, unde fit, quod baptizati confirmantur; que redemptio cepit a templo sancto quod est in Hierusalem; quia salus humane nature cepit in medio terre [20 1Kb] , uel a templo, id est Christo, in quo diuinitatis habitat  plenitudo [21 1Kb] ; et quoniam hanc redemptionem Trinitas operatur, ideo gloria Patri subiungitur, ut laus Trinitati cantetur; post hec benedicantur uasa, uestes, linteamina, cultui mancipanda. Utensilia benedici, est opera nostra ad Deum referri; que sint utensilia necessaria infra dicemus. Ad hec altare uestitur; altare uestiri, est animam immortali et incorruptibili corpori iungi, de quo uestimento dicit ipse Christus de se: »Conscidisti saccum meum mihi, circumdedisti me letitia [22 1Kb] .« uel altaris ultima benedictio, illam finalem significat benedictionem, qua dicitur: »uenite, benedicti Patris mei [23 1Kb] .«

Post hec multipliciter, ut infra dicetur, ornatur ecclesia et accenduntur luminaria; tunc enim  opera iustorum splendescent, tunc »Fulgebunt iusti, et tanquam scintille in arundineto discurrent [24 1Kb] .« Tunc Missa cantatur; non enim sine missa debent ecclesie consecrari; tunc enim reuelabitur sacramentum, quod etiam angelis ab initio fuit absconditum [25 1Kb] . Introitus: Terribilis est locus iste [26 1Kb] ; quid est enim terribilius quam quod angeli timebunt, et uix iustus saluabitur [27 1Kb] ! Tunc uenit pontifex solemniter indutus, et cantatur in letitia; tunc enim uidebitur Dominus a nobis facie ad faciem in gloria sua [28 1Kb] . Et uide quoniam in aspersione basilice lineis duntaxat, et minoribus utitur indumentis; sed ad mysterium altaris accedens uestibus ornatur pontificalibus et pretiosis,  recolens quod legalis pontifex, in lineis sanctuarium expiabat, et post lotus in pontificalibus in holocaustum arietem offerebat; et quia in eisdem lineis hircum emittebat post expiationem [29 1Kb] ; ideo et in consecratione fontium et immersione catechumenorum, ubi peccata transferuntur eorum, quidam utuntur simplicibus et lineis indumentis. uel per altare Christum, sicut per Ecclesiam sponsam accipimus; ipse enim est lapis qui a Iacob erigitur in titulum [30 1Kb] ; quia stetit in signum populorum [31 1Kb] ipse lapis angularis [32 1Kb] , »qui fecit utraque unum [33 1Kb] ,« ipse lapis est crescens in montem [34 1Kb] , ipse mons pinguis [35 1Kb] , oleo letitie pre consortibus unctus [36 1Kb] , ideoque non unguntur altaria nisi lapidea. Hic etiam, per lapidem itinerarium figuratur,  eo quod »Exsultauit, ut gigas ad currendam uiam [37 1Kb] ;« et: De torrente in uia bibet [38 1Kb] ; itinerarius autem similiter, et ob similes causas, ex sale, cinere et aqua, et uino conspergitur, et datis odoribus chrismate confirmatur; iuxta hoc altare, Christianum loquor, lauacrum est, quo manus abluuntur. Hec Christi misericordia, qua homines in baptismo uel penitentia a peccatorum sordibus diluuntur; ad hoc per gradus ascenditur, hi sunt martyres, ut prediximus, aut uirtutes per quas ad  Dominum peruenitur; in his sunt reliquie, id est thesauri sapientie et scientie Dei [39 1Kb] . Hec est enim arca Domini [40 1Kb] , in qua fuere manna et tabule testamenti; in his thus et oleum adolemus, cum ei sacerdotium et regnum euidenter ascribimus. Super altare Christianum capse ponuntur, hi sunt apostoli et martyres, similiter uestes, et palle, confessores et uirgines, uel omnes sancti, de quibus dicitur: »His sicut uestimento uestieris [41 1Kb] .« Super hoc non immerito codex euangelicus adoptatur, eo quod Euangelium ab ipso sit editum, et ipsi perhibeat testimonium. Super his etiam crux tribus de causis erigitur, ut signum regis in domo, uel urbe regia ueneretur, aut Christi passio representetur, ut populus Christum crucifixum, se crucifigendo  cum uitiis et concupiscentiis, imitetur [42 1Kb] . uexilla quoque super altaria eriguntur, ut triumphus Christi iugiter in Ecclesia memoretur, per quam et nos de inimico triumphare speremus.



CAPUT X. ITEM MORALITER DE EODEM.

»Templum Dei sanctum est, quod estis uos [43 1Kb] .« Hec omnia referuntur ad hominem; nam ecclesia forinsecus lota, ostium ab episcopo percutitur, episcopus ingreditur, alphabetum in terra scribitur, ecclesia illuminatur, altare lauatur sale, cinere, aqua et uino, ecclesia intus aspergitur, in altari, corpus Domini et reliquie reconduntur, incensum, et chrisma ponitur, altare oleo perungitur,  multipliciter incensatur, uestibus ornatur, et in eo sacrificium laudis offertur. Homo quidem est Ecclesia, iuxta quod Paulus in hodierna epistola dicens: »Dei edificatio estis [44 1Kb] ;« igitur homine baptizato de tribus peccatis, scilicet cogitatione, locutione, operatione compungitur; et, aperto fidei ostio, Christus ingreditur; unde in hodierno Euangelio: »Zachee, oportet me hodie in domo tua manere [45 1Kb] .« Utriusque Testamenti Scriptura menti infigitur, et mens doctrina duodecim apostolorum illuminatur, cor quod sic est in corpore nostro, uelut altare in templo, scientie sale conditur, puluere penitentie aspergitur, Spiritus sancti aqua salutari lauatur, uino sapientie inebriatur; et sic qui lotus est in carne, etiam in mente lauatur,  ut possit dicere: »Cor meum et caro mea exsultauerunt in Deum uiuum [46 1Kb] ;« Ideoque uerba offerende non irrationabiliter duplicantur, scilicet fecit Salomon, etc. In altari corpus Domini et reliquias ponere, est mandata Domini et exempla sanctorum memoriter retinere, ut possit dici: »In corde meo abscondi eloquia tua, ut non peccem tibi [47 1Kb] ;« in altari quoque incensum et chrisma ponuntur, cum orationibus, bone opinioni, bonisque uacamus operibus; oleo altare nostrum inungimus,  cum misericordie non obliuiscimur. Accedit summus sacerdos secundum ordinem Melchisedech [48 1Kb] ad altare cordis nostri, et illud inungit, cum dicit: »Estote misericordes, sicut et Pater uester misericors est [49 1Kb] .« Hoc oleo summus ille pontifex pre participantibus abundabat [50 1Kb] , cum dicebat: »Pater, ignosce illis, quia nesciunt quid faciunt [51 1Kb] ;« hoc oleo non solum cor, sed omnia membra debent esse peruncta; manus enim, si non ungitur et inopi non aperitur, aret. Hoc altare nostrum orationibus fumigemus, uirtutibus adornemus, ut in eo nos ipsos hostiam uiuam Deo placentem offerre possimus [52 1Kb] , ut simus hostia templi et templum Dei.



CAPUT XI. DE RECONCILIATIONE ECCLESIAE.


»Solue calceamentum de pedibus tuis, locus nam in quo stas sanctus est [53 1Kb] .« Cum ecclesia tanto Sponso, tam celebri sit consecratione dotata et eius utensilia diuino cultui mancipata, constat esse peccatum immane eam inhonestis usibus uiolare, unde Balthazar uasis Domini abutenti apparuit in aula regia comminatiua scriptura, Mane, Thecel, Phares, id est numeratum, appensum, et diuisum [54 1Kb] . uiolatur autem ecclesia, combustione, homicidio, adulterio, sigilli priuatione, principalis altaris motione. Que autem fuerit uiolata nisi reconcilietur, uel cum oportuerit, denuo consecretur; immunda et peruia canibus erit, forma uero reconciliationis hec est, ut prius pontifex oret ante fores  ecclesie, postmodum intret ecclesiam cum litaniis, et iterum oret, deinde aqua benedicta, sale, cinere, uino mista ecclesiam lauet, et loca contaminata purificet, et sic cantibus et orationibus ad hoc destinatis reconciliationem efficiat; sic homo Deo templum in baptismate dedicatum uitiorum incentiuo et mortali crimine contaminatur [55 1Kb] . Si quoque per heresim fidei sigillum amiserit uiolatur, si capitis etiam diminutionem  passus fuerit, totum corpus, et populus infirmatur; propterea necesse est, ut qui iam nequit baptismo adiuuari, fonte lacrymarum, id est per penitentiam, renouetur et orationibus adiuuetur, alioquin Dei templum redibit in lupanar  demonum; hospitium Trinitatis, in prostibulum meretricis, ubi demones saltent, et sirene nidificent; orationibus autem reuertitur in templum De et habitaculum Spiritus sancti, et qui passus est naufragium maris, redit ad portum salutis. Magna itaque debet ecclesia custodiri cautela, que trino priuilegio gaudet in personis, in rebus, in loco. De personis et rebus nichil ad presens, locus autem ea debet reuerentia custodiri, ut quis non presumat inibi agapas celebrare, ac cubitus sternere, choreas ducere, assaltus facere, furta committere, fugientem inde extrahere, aut alia queuis desideria  carnis perpetrare; non etiam presumat infra ecclesiarum confinia, que sunt triginta, uel quadraginta passuum domos infringere. Hic est enim locus sanctus, hoc est firmus, de quo Dominus ad Moysen [56 1Kb] , et angelus ad Iosue: »Solue calceamentum de pedibus tuis. Locus nam in quo stas sanctus est [57 1Kb] .« Calceamentum fit de pellibus mortuorum animalium: ergo soluere calceamentum de pedibus, est soluere uincula mortalium peccatorum de actibus, que intrantes in sanctuarium Dei soluere debemus, ut cogitemus de conuersatione angelorum, ubi est requies sine somno, pax sine bello, quies sine labore, satietas sine requie. Quoties igitur hunc locum ingredimur, presertim cum celeste mysterium celebratur, ubi creditur cetus  angelorum adesse; cum reuerentia ingrediamur ad illorum conspectum, uultum in terram declinemus, eorum gaudia contemplantes, et nos cinerem esse recolentes [58 1Kb] .

In ecclesia quoque a superfluis uerbis abstineri oportet, iuxta illud Chrysostomi: In aulam regiam ingressurus, habitu et incessu te componis; huc ingressurus, ubi est uere aula regia rides? tu non nosti, quia non uides, scilicet angelos esse presentes, quia domus Dei est plena uirtutibus incorporeis. Quid autem loqui debeamus Apostolus docet, dicens: »Loquentes uobismetipsis in psalmis, hymnis et canticis [59 1Kb] .« Ob eiusdem priuilegii reuerentiam, mulieres a partu surgentes non ingrediuntur ecclesiam, nec menstruate, nec uiris coniuncte,  secundum consuetudinem Romanorum. Ob hoc et solemniter penitentes arcentur, tum quia dum penam patiuntur, culpe reminiscuntur, tum quia in omnibus illud mysterium intelligitur, quod immundi a templo celesti penitus excluduntur; alioquin ea die, qua predictorum aliquod agerent, uel paterentur, intrare liceret, ut Deo gratias agerent; hec est nam ciuitas sancta, urbs beata Hierusalem, ciuitas Dei, de qua: »Gloriosa dicta sunt de te, ciuitas Dei [60 1Kb] ,« et alibi: »uidi ciuitatem sanctam, Hierusalem nouam, descendentem de celo [61 1Kb] .« Hec militat in terris, sed regnat in celis; hec est gloriosum regnum, cuius in terris custodes collegium prelatorum, agmina martyrum, cetus  confessorum et uirginum, quam curiam, illa gemma singularis adornat, que nec primam uisa est, nec habere sequentem. Cum tamen etiam militantem designet Ecclesiam, non abhorreo, siquando bonis mali corpore misceantur; nam in Eden mulier de uiro formatur, lignum uite et scientie proponitur [62 1Kb] , serpens etiam inuenitur [63 1Kb] , in arca Ne sunt animalia munda et immunda [64 1Kb] , simul in unum pacem habentia; qui pacem non tenent, in arca non sunt, licet esse uideantur et truculentiores bestiis inueniuntur; extra ecclesiam non est locus refugii, non tamen omnes, qui nunc insunt,  patris gratiam merebuntur; quia Cham in filiis maledictionem accepit [65 1Kb] , in domo Abrahe filius ancille cum filio libere lusisse creditur [66 1Kb] ; in utero pregnantis Rebecce gemini colluctantur [67 1Kb] , quorum lenis diligitur et hispidus reprobatur [68 1Kb] ; sepe in ambitu horti conclusi reperitur amaritudo absynthii; in Domini cena [69 1Kb] , et nauicula Simonis, fuit Iscariotes; in rete piscatoris pisces boni et mali [70 1Kb] ; in area granum et palea [71 1Kb] , similiter et in ecclesiis uiri cum mulieribus orant [72 1Kb] , ita quod mulieres secundum consuetudines quorumdam sint in parte aquilonari, sicut uiri in australi; quoniam per uiros, fortes intelliguntur in tentationibus huius mundi et in fide, et feruidi caritate; per mulieres autem fragiliores et bonis operibus tepidi.  Secundum alios, uiri in parte anteriori, mulieres in posteriori; uir nam est caput mulieris [73 1Kb] , ideoque dux eius; quod seorsum masculi, seorsum femine stent, secundum Bedam accepimus a ueteri consuetudine deriuatum; hinc fuit nam quod Ioseph et Maria puerum derelinquunt [74 1Kb] ; quoniam alter quia secum non cernebat, cum altero esse putabat, causa diuisionis hec est; quia caro uiri et mulieris, si propius accesserint, ad libidinem accenduntur. Ubicunque mulieres locum habuerint, semper secundum Apostolum [75 1Kb] uelate debent orare, ne laxis crinibus alliciant animos iuuenum, nec ob formositatem superbiant capillorum, imo propter angelos, id est sacerdotes. Sacerdos  enim iudex est et uicarius Iesu Christi, ergo ante sacerdotem mulier debet se uelare, ut conscia originalis peccati, quod per eam euenit, uideatur erubescere et se coram iudice ipso habitu accusare. Idcirco Linus ex precepto Petri instituit quod mulier ecclesiam, uelato capite, introiret, cui etsi liceat orare, non tamen loqui, id est populis predicare [76 1Kb] . Ergo locus non saluat, quem prauitas conscientie damnat, sicut horrida loca non obsunt iis, qui pie uiuunt: Nadab etenim et Abiu igne in tabernaculo consumuntur [77 1Kb] ; Chore, Dathan, et Abiron ante tabernaculum deglutiuntur [78 1Kb] ; Heli pontifex in loco sancto periit [79 1Kb] ; Oza iuxta arcam interiit [80 1Kb] , Ioab iuxta altare occiditur [81 1Kb] , Ozias in templo lepra perfunditur [82 1Kb] ; econtra: Moyses de  flumine [83 1Kb] , Ioseph de cisterna [84 1Kb] , et carcere [85 1Kb] ; Iob de sterquilinio [86 1Kb] , Ieremias de ceno [87 1Kb] , Daniel de lacu leonum [88 1Kb] ; tres pueri de camino ignis liberantur [89 1Kb] ; demum diabolus de celo [90 1Kb] , homo cecidit de paradiso [91 1Kb] ; iusti autem in terra uisitantur et de inferno ad celestia subleuantur; sed, licet non sanctificet locus, tamen ob reuerentiam sacramenti cooperatur plurimum sanctificationi. Ob hanc itaque reuerentiam de pedibus calceamenta  soluamus, ut in loco sanctificari a Domino mereamur [92 1Kb] .



CAPUT XII. DE ORNATU ECCLESIAE.

»Domine, dilexi decorem domus tue, et locum habitationis glorie tue [93 1Kb] .« Decorantur ecclesie celaturis, picturis et tornatilibus sculpturis, que a tabernaculo Moysis [94 1Kb] , uel templo Salomonis [95 1Kb] , formam accipiunt; sculpsit nam Moyses duo cherubim; sculpsit et Salomon, sed et parietes celaturis, et torno, et picturis ornauit. Fiunt autem huiusmodi, ut non solum sint ornatus ecclesiarum, sed etiam littere laicorum. »Quecunque enim scripta,« uel sculpta sunt, »ad nostram doctrinam scripta sunt [96 1Kb] ;« littere, inquam, rememoratiue preteritorum,  indicatiue presentium et futurorum. Preteritorum, ut historiarum et uisionum; presentium ut uirtutum et uitiorum; futurorum ut penarum et premiorum, de quibus etsi non singula, tamen usitatiora percurramus exempla. Duo igitur in tabernaculo cherubim se uersis uultibus in propitiatorium respicientia, sunt duo Testamenta in nullo discrepantia; facies enim a se auerterent, si quod unum promittit, aliud denegaret. In propitiatorium respiciunt, dum quidquid continetur in eis, ad obsequium refertur conditoris; in nostris autem ecclesiis imago Domini nostri Iesu Christi pingitur multipliciter, et ex causa multiplici; nam picta in presepio, rememorat natiuitatem, picta in matris gremio, puerilem etatem; picta uel sculpta in  cruce, passionem. In cruce quoque sol et luna eclipsim patientia depinguntur; latrones et claui, forcipes et uulnera, lancea, sanguis et aqua, titulus et corona, cum ueste purpurea, que omnia sunt passionis insignia; picta in scalarum ascensu, ascensionem; picta in solio excelso, presentem indicat maiestatem et potestatem quasi dicatur: Data est ei omnis potestas in celo et in terra [97 1Kb] , et adimpletur uisio Isaie dicentis: »uidi Dominum sedentem super solium excelsum et eleuatum [98 1Kb] , id est Dei Filium, regnantem super angelos, iuxta illud: »Qui sedes super cherubim [99 1Kb] .« Quandoque uero pingitur, sicut uidere eum Moyses et Aaron [100 1Kb] , Nadab et Abiu, scilicet super montem et sub pedibus eius quasi opus sapphirinum, et  quasi celum, cum serenum est; cui quandoque circum circa pinguntur angeli cum sex alis secundum Isaiam dicentem: »Seraphim stabant super illum, sex ale uni, et sex ale alteri, duabus uelabant faciem eius, duabus pedes et duabus uolabant [1 1Kb] .« Puto quod seraphim, hic debet scribi per m, et subintelligitur duo, quia sequitur, uni et alteri. Qui stant super ecclesiam, quasi custodes: et cum sint ardentes, eam ad duo precepta caritatis  accendunt, qui dicuntur alas habere propter uelocem custodie cursum, quibus caput et pedes uelant et mediata reuelant; quia nos priora et nouissima celant.

Unde Isaias: Priora annuntiate mihi, et nouissima que erunt, et dicam quoniam dii estis [2 1Kb] , Media uero, que sex diebus et sex etatibus facta sunt [3 1Kb] , nobis uicaria uel partiali demonstratione reuelant, quoniam ex parte cognoscimus, et ex parte prophetamus [4 1Kb] ; nam, licet inuisibilia Dei per ea, que facta sunt, quomodo libet intellecta conspiciantur [5 1Kb] ; incomprehensibilis est tamen eius eternitas, et quomodo sit et non sufficimus intueri. Quandoque circumpingitur angelus Michel draconem suppeditans, iuxta illud Ioannis: »Factum est  prelium in celo, Michel cum dracone pugnabat [6 1Kb] ,« quam pugnam estimo, dissidium angelorum, confirmationem bonorum et ruinam malorum, aut etiam in presenti Ecclesia persecutionem fidelium. Quandoque circumpinguntur uiginti quatuor seniores, secundum uisionem eiusdem, in uestibus albis, et coronis aureis [7 1Kb] ; per quos significantur ueteris et noue legis doctores; qui sunt duodecim propter fidem sancte Trinitatis, quam annuntiant, per quatuor climata mundi, aut uiginti quatuor propter opera et obseruantiam euangeliorum, qui per innocentiam conteguntur, et caritatis, et sapientie diademate coronantur; si lampades adduntur, dona sancti Spiritus representantur, si mare uitreum,  baptismus innuitur. Quandoque circumpinguntur quatuor animalia, secundum uisionem Ezechielis [8 1Kb] , et eiusdem Ioannis [9 1Kb] , similitudo uultus eorum facies hominis, et facies leonis a dextris, facies autem bouis a sinistris, et facies aquile desuper ipsorum quatuor; et quidem quatuor facies uni, et quatuor penne uni, et similitudo eorum, quasi carbonum et aspectus lampadum; hi sunt quatuor euangeliste, unde cum libris depinguntur in pedibus; quia que uerbis, et scriptura docuere, mente et opere compleuere; unicuique facies quatuor, nam que fuit unius, fuit omnium de incarnatione uerbi notitia; sed singula singulis sunt appropriata; licet enim quilibet propria prosequatur, sua tamen singuli singularius exsequuntur, ut Mattheus humanitatem  dicens: »Liber generationis Iesu Christi [10 1Kb] , unde figuram sortitur humanam et figurat Christum hominem, qui cum esset Deus, factus est homo [11 1Kb] . Marcus, incipiens a predicatione Ioannis in deserto clamantis, figuram tenet leonis in deserto rugientis; apertius quoque ceteris Christi resurrectionem explanat, in qua Christus a leone figuratur, qui mortuus nascitur, et uoce Patris die tertia uiuificatur. Ii ponuntur a dextris, quia Christi natiuitas,  et resurrectio fuit omnium letitia generalis. Unde in Psalmo: »Ad matutinum letitia [12 1Kb] .«

Lucas uitulus est, eo quod a Zacaria sacerdote inchoauit, et Christi passionem et hostiam pertractauit specialius; uitulus enim animal est sacerdotum sacrificiis aptum; uel ideo uitulo comparatur, quia duo cornua, quasi duo continet Testamenta; et quatuor pedum ungulas, quasi quatuor Euangeliorum summa. Per hoc quoque figuratur Christus, qui fuit pro nobis uitulus immolatus; ideoque ponitur a sinistris; quia mors Christi fuit apostolis tristis, unde: »Ad uesperum demorabitur fletus [13 1Kb] ,« et alibi: »uos contristabimini, sed tristitia uestra uertetur in gaudium [14 1Kb] .« Ioannes est aquila, quoniam ad excelsa peruolans ait: »In principio erat  uerbum [15 1Kb] ;« hic quoque significat Christum cuius iuuentus, ut aquile renouatur [16 1Kb] , cum resurgens a mortuis floret et celum ingreditur. Hic non iuxta, sed super esse describitur, quoniam ascensionem designat, et uerbum apud Deum pronuntiat [17 1Kb] ; quilibet quatuor pennis uolat, cum ad Diuinitatem oculos leuat eamque per quatuor mundi partes annuntiat. Ioannes autem his animalibus senas alas attribuit, quia per huius mundi uisibilia sex diebus [18 1Kb] consummata, inuisibilia cognouere, et Deum sicut Dominum glorificauere [19 1Kb] . uel prima ala fuit lex naturalis, secunda Mosaica, tertia prophete, quarta Euangelium, quinta institutiones apostolorum, sexta doctorum. His uolat Ecclesia,  dum ab his predicatores totius predicationis accipiunt fundamenta. Secundum Ioannem quoque sunt oculis plena, ob perfectam ipsorum de creatione notitiam. Hi sunt carbones ignis [20 1Kb] , carbones desolatorii [21 1Kb] , si sederis super eos, erunt in adiutorium tibi; si eos tetigeris ab his carbonibus accenderis, et cum sanctis sanctus eris [22 1Kb] . Hi sunt lampades bone opinionis lumine coruscantes [23 1Kb] . Quandoque circumpinguntur, uel potius suspinguntur apostoli, qui fuere testes, uerbo et opere in Samaria et Iudea, et usque ad ultimum terre [24 1Kb] . Pinguntur autem quandoque dispertite lingue super singulos eorum quia talibus indiciis Paracletus repleuit corda eorum [25 1Kb] . Pinguntur quandoque criniti, quasi Nazarei [26 1Kb] , id est sancti; lex enim fuit Nazareorum,  ut tempore sue separationis nouacula non transiret super caput eorum; separabant autem se a communi uita hominum, quidam ad tempus, quidam iugiter, ut Samuel [27 1Kb] . Quandoque Baptista interseritur, ut eremita, martyres cum equuleis, ut Laurentius in craticula, Stephanus cum lapidibus, confessores cum suis insignibus, ut episcopi mitrati, abbates capuciati, doctores cum libris in manibus, uirgines secundum Euangelium cum  lampadibus [28 1Kb] , quandoque martyres cum palmis et confessores cum liliis depinguntur [29 1Kb] ; palma enim uictoriam significat, et lilia castitatem; palma uictoriosis dabatur, ut sicut palma uiret, sic eorum memoria in eterno uernaret. Palma ab arcto crescit in altum; sic martyres cum ab agone reuertuntur in superno capitolio premiantur. Unde: »Iustus ut palma florebit [30 1Kb] .« Cum palma ad regna peruenere. Et uide quoniam Dominus iehsu semper coronatus depingitur, quasi dicatur: »Egredimini, et uidete regem Salomonem in diademate, quo coronauit eum mater sua [31 1Kb] . »Et attende quod Dominus fuit tripliciter coronatus a matre; corona misericordie in die conceptionis; et hec corona duplex est propter naturalia et gratuita, ideoque  et diadema uocatur, quia diadema est duplex corona. Coronatus est et a nouerca corona miserie in die passionis [32 1Kb] ; hec corona fuit spinea, quia peccata nostra portauit [33 1Kb] . Coronatus est et a Patre corona glorie in die resurrectionis, unde: »Gloria et honore coronasti eum, Domine [34 1Kb] .« Demum coronabitur a familia corona potentie, in die reuelationis ultime, quando ueniet cum senatoribus terre, quorum caterua stipatus iudicabit orbem terrarum in equitate [35 1Kb] . Sic omnes sancti coronati pinguntur, quasi dicatur: Filie Hierusalem, uenite et uidete martyres cum coronis, quibus coronauit eos Dominus. Hanc antiphonam, Deo uolente, inferius ponemus; hic autem sufficit dicere, quod cum coronis pluraliter diximus propter  coronam interrasilem, labio mense affixam et propter aureolam superpositam [36 1Kb] . Mensa est sacra Scriptura, labium predicatorum doctrina, corona interrasilis uita eterna sanctis pro diuersitate meritorum distincta; quia »stella differt a stella in claritate [37 1Kb] .« Aureola est generalis corporum glorificatio, aut spiritualis uirginum coruscatio; et uide quia in formam scuti rotundi huiusmodi corona depingitur; quia sancti protectione diuina fruuntur, unde cantant gratulabundi: »Domine, ut scuto bone uoluntatis tue coronasti nos [38 1Kb] ; et attende quod Christi corona per crucis figuram a sanctorum corona distinguitur; quia per uexillum sibi carnis glorificationem, et nobis meruit a captiuitate  liberationem et uite fruitionem. Quandoque in ecclesiis paradisus et infernus depingitur, ut ille nos alliciat ad delectationem premiorum; hic uero deterreat a formidine tormentorum: quandoque lilia depinguntur, quandoque palma, ut per lilia castitatem, per palmas uictoriam intelligamus. Alios quoque flores cum fructibus intermiscemus; ad representandum fructum bonorum operum, ex uirtutum radicibus prodeuntium. Demum uarietas celaturarum sculptarum, que in Greco sermone anaglypha dicuntur, rursus et picturarum significat  uirtutum uarietatem: »Alii enim datur per Spiritum sermo sapientie, alii sermo scientie, alii fides, alii gratia sanitatum [39 1Kb] .« Charitas etiam, gaudium, pax, et patientia, et longanimitas [40 1Kb] sunt celature sanctarum mentium; quod autem uirtutes in muliebri specie depinguntur, inde est, quia mulcent et nutriunt. uel per celaturas, que et laquearia nominantur, que sunt ad decorem domus, simpliciores Christi famulos intelligimus, qui non doctrina sed Ecclesiam solis uirtutibus ornant, de quibus laquearia cypressina [41 1Kb] ; sunt enim alti odoris optimi, et medendis corporibus apti. Sculpuntur parietes torno, cum fideles prompto pollent animo, ad obsequia Domini dicentes; Benedicam Dominum in omni tempore [42 1Kb] « et »Paratum est cor meum,  Deus, paratum cor meum [43 1Kb] : »cumque tantum uirtutibus nituntur, ut ab earum tramite nullis contrarietatibus auertantur; tornatura enim ceteris artibus uelocitate precellit, et regulam, que sine errore operetur, conseruat; sic uita sanctorum est ad diuina obsequia prompta, nullis erroris diuerticulis labefactata. Et uide quia sculpture prominentes et de parietibus egredientes esse uidentur; quia cum uirtutes fidelibus in tantam consuetudinem deuenerunt, ut eis naturaliter insite uideantur, multifariis ipsarum operationibus exercentur. Ornantur et altaria et Ecclesie palliis, cortinis et hollosericis, et lineis, tapetibus historiatis, coronis regalibus, aut aliis ideis, aut diuersis characteribus insignitis; que omnia pertinent ad Christi miracula,  uel ad futuram gloriam, que ex antiquorum exemplis, et meritis nostris, imo gratie Dei multifariis et fructuosis operibus reuelabitur in nobis [44 1Kb] . Que autem non extra sed intus ornantur, ad moralem sponse spectant ornatum, cuius gloria est ab intus in fimbriis aureis [45 1Kb] , id est in perseuerantia bonorum operum; licet enim et exterius nigra tribulationibus, est tamen intus formosa uirtutibus [46 1Kb] . Ergo pallia uel cortina candida munditiam, rubea caritatem, uiridia contemplationem, nigra carnis mortificationem, uariata coloribus uirtutum uarietatem, linea tribulationem, holloserica significant uirginitatem, ut per uisibilia ad inuisibiles moueamur ornatus [47 1Kb] , et repositam in  celis gloriam auida mente queramus [48 1Kb]



CAPUT XIII. DE UTENSILIBUS ECCLESIAE.

»Thesaurum Domini habemus in uasis fictilibus [49 1Kb] .« uasa uel utensilia in domo Domini a Moyse [50 1Kb] , uel Salomone originem habuere [51 1Kb] ; fecit enim ex precepto Domini Moyses arcam de lignis setim deauratam intus et foris cum aurea corona, et circulis quatuor, et uestibus duobus semper in circulis, in qua ponebantur tabule Testamenti, super quam propitiatorium, et duos cherubin respicientes  uersis uultibus in propitiatorium collocauit. Fecit et mensam de lignis setim deauratam cum labio corona interrasili et aureola cum pedibus quatuor circulis totidem, uectibusque duobus semper in circulis: super quam panes duodecim ponebantur; fecit phialas et acetabula, cyathos; thuribula, in quibus offerebantur libamina; fecit et candelabrum de auro, hastile et calamos, scyphos et spherulas, et lilia ex ipso procedentia; fecit et lucernas super candelabro collocandas, cum emunctoriis et uasis eorum; habueruntque patres nostri lebetes, forcipes et fuscinulas et batilla et ignium receptacula, scuticas et amulas, hydrias, mortariola, luteres et batos; habueruntque ad castra mouenda, quorum imitauere exempla, tubas [52 1Kb] ,  signa, et uexilla [53 1Kb] . Necessitas et usus utensilium tempus sequitur, et ritum sacrificiorum; inde est quod quedam sibi tempus legis uindicat propria, ut lebetes et fuscinulas; quedam uero tempus gratie sibi appropriat singularia, ut crucem, calicem cum patena; quedam sunt utrobique communia, ut thuribula et candelabra; sed, licet usus materiei transierit, thesaurum tamen spiritus, qui permanet et uiuificat [54 1Kb] , inquiramus.

Arca itaque Domini de lignis setim, que sunt leuia et imputribilia, et albe spine similia, corpus est Christi de membris purissimis compactum, nulla peccati contagione corruptum; non enim uenit in carne peccati, sed in similitudine carnis peccati [55 1Kb] ,  cuius longitudo patientia passionis, quam uerbo et opere docuit. Unde et duorum exstitit cubitorum, latitudo caritas, altitudo spes future glorificationis. Deaurata intus, propter diuinitatem, foris propter sanctorum operum et miraculorum coruscationem. uel arca de lignis setim est Ecclesia de fidelibus constructa, unde in omni dimensione continet semissem; quia ex parte cognoscimus, et ex parte prophetamus, cum autem uenerit quod perfectum est euacuabitur quod ex parte est [56 1Kb] ; que deauratur sapientia et uita coronatur eterna. Utriusque arce, id est corporis [Christi] et Ecclesie quatuor circuli; per quatuor angulos sunt quatuor euangeliste, per quatuor mundi climata, sacramentum incarnationis, et fidem Ecclesie deferentes, unde duo in latere dextro Mattheus  et Ioannes, qui Christo predicanti adheserunt; duo in sinistro, Marcus, et Lucas qui, post ascensionem Domini, ad fidem uenerunt. Utriusque arce uectes sunt doctores fortes, sapientia prediti, duo caritatis precepta seruantes, fidem incarnationis et Ecclesie, suis predicationibus circumferentes, semper circulis inserti; quia necesse est, ut qui aliis celestia predicant, nunquam mentem a memoria sacre Scripture, nec manus ab obseruantia mandatorum contineant; qui ad officium predicationis excubant a lectionis studio non recedant,  ut cum arca portanda fuerit, de intromittendis uectibus nulla tarditas generetur. Ignominiosum enim est si pastor querit discere, cum pastor questionem debeat enodare. Semper igitur librorum circulis inhereamus, ut diuina eloquia meditantes [57 1Kb] , cum necesse fuerit, arcam leuemus, et parati simus omni poscenti reddere rationem de ea, que in nobis est, spe [58 1Kb] .

In utraque arca sunt tabule Testamenti; quia in Christo sunt thesauri sapientie et scientie Dei absconditi [59 1Kb] ; in Ecclesia meditatio Dei et Euangelii. In utraque urna aurea est manna; quia in Christo plenitudo diuinitatis [60 1Kb] , in Ecclesia fides incarnationis; in utraque uirga Aaron, quia in Christo potestas sacerdotii, que per mortem succisa, mane resurrectionis  refloruit, in Ecclesia participatio regni, unde: »uos estis genus electum, regale sacerdotium [61 1Kb] ,« uel beata uirgo, que sicca peperit florem, et incorrupta genuit Saluatorem [62 1Kb] . Super utramque arcam propitiatorium, tabula scilicet aurea eiusdem mensure cum arca, super quam Dominus apparens Moysi, populo propitiabatur, unde et in Christo significat misericordiam, que superexaltat iudicium [63 1Kb] , et omnia opera eius, unde: »Suauis Dominus uniuersis, et miserationes eius super omnes operationes eius [64 1Kb] ;« in Ecclesia significat diuinam gratiam, que in mentes fidelium descendit a Patre luminum [65 1Kb] .

In utraque arca sunt duo cherubim; super propitiatorium  duo Testamenta, incarnationem Domini, et miserationes eius [66 1Kb] , et gratiam que data est nobis, in scientie plenitudine demonstrantia [67 1Kb] . Et hoc uersis uultibus in propitiatorium; quia quod alterum promittit, alterum exhibet de propitiatione. Mensa de lignis setim est sacra Scriptura de fortibus uerbis patrum contexta, cuius longitudo est perseuerantia, quam predicat uersus ille: »A custodia matutina usque ad noctem, speret Isrel in Domino [68 1Kb] .« Latitudo est caritas, quam precepit uersus ille: »Diliges Dominum Deum tuum ex toto corde tuo [69 1Kb] .« Altitudo est spes, quam insinuat uersus ille: »Beati mites quoniam ipsi possidebunt terram [70 1Kb] ,« et quidem longitudo perseuerantie duorum est cubitorum, propter munditiam, et operationem, uel  conscientiam, et famam. Latitudo caritas unius cubiti; quia una, et simplex est caritas, qua Dominum et proximum, et inimicos diligimus, licet differenter. Iacob namque omnes filios, sed Ioseph merito innocentie, pre ceteris diligebat [71 1Kb] . Altitudo spei unius cubiti et dimidii, quia unum est regnum, quod exspectantes contemplamus, sed per speculum in enigmate [72 1Kb] . Labium aureum munda predicatorum doctrina. Corona interrasilis alta quatuor digitis uita eterna, que a predicantibus promittitur, pro diuersitate meritorum, si doctrina seruauerint  quatuor Euangeliorum, que digito scribuntur, uel in quibus Dei digitus reperitur [73 1Kb] . Aureola generalis glorificatio est aut uirginum coruscatio; quatuor pedes mense, quadriformis est expositio sacre Scripture; exponitur enim historialiter, allegorice, tropologice, anagogice.

Historia est cum res simplici sermone refertur; ut populus ex Aegypto uenit in terram promissionis [74 1Kb] : dicitur autem historia ab historin, quod est uidere, quia historiographorum est res gestas secundum primam uocum significationem exponere.

Allegoria est cum uerbis, aut rebus mysticis Ecclesie sacramenta significantur; uerbis, ut »egredietur uirga de radice Iesse, et flos de radice eius ascendet [75 1Kb] ,« quod est: Nascetur uirgo de stirpe  Dauid et de uirgine Christus; rebus, ut populus de Aegypto, per sanguinem liberatus agni [76 1Kb] , est Ecclesia, de potestate diaboli sanguine Christi redempta. Dicitur autem allegoria quasi alienum eloquium.

Tropologia est moralis sermo de morum institutione uel correctione, et fit uerbis apertis, ut: »Filioli, non diligamus uerbo neque lingua, sed opere et ueritate [77 1Kb] ;« figuratis, ut: »Omni tempore sint uestimenta tua candida, et oleum de capite tuo non deficiat [78 1Kb] .« Et dicitur tropologia conuersa locutio, cum quod dicitur ad mores significandos conuertitur.

Anagoge est locutio ad superiora deducens, ut de premiis futuris uel de uita futura; et fit apertis, uel mysticis uerbis; apertis ut: »Beati mundo corde,  quoniam ipsi Deum uidebunt [79 1Kb] ;« mysticis, ut: »Beati qui lauant stolas suas, ut sit illis potestas in ligno uite, et per portas intrent in ciuitatem [80 1Kb] .« Id est beati qui mundant cogitationes [81 1Kb] et opera, ut possint uidere Christum qui est uia, ueritas et uita [82 1Kb] ; et per doctrinam, et exempla precedentium intrent in regnum. Et attende quod duplex est significatio: realis et uocalis. uocalis est cum per uoces res mediantibus intellectibus significantur, de qua logica loquitur [83 1Kb] . Realis est cum per unam rem, res alia figuratur. uocalis est ex humana institutione. Realis uero ex diuina, sicut enim homo per uocem, sic Deus per creaturas et opera, suam indicat uoluntatem. uocalis autem est uniuoca, aut equiuoca. Realis  autem profundior est; quia quot sunt proprietates, tot significationum diuersitates, utraque est in mense pedibus necessaria; et ideo clarum est scientiam artium ad cognitionem diuinarum proficere Scripturarum. Tres enim sunt artes seu partes philosophie: logica, ethica et theorica. Logica de uocibus, ethica de moribus, theorica de rebus, et theorica in mathematicam, physicam et theologiam diuiditur. Mathematica loquitur de formis uisibilibus, physica, de naturis uisibilibus theologia de diuinis.  Ergo logica proficit ad theologiam, cum uerbis exponitur; ethica proficit, cum moribus adaptatur; theorica proficit, cum inuisibilia Dei per ea que facta sunt intellecta conspiciuntur [84 1Kb] .

Quatuor circuli per angulos, sunt quatuor libri euangelici per quatuor mundi climata diuulgati; duo uectes sunt predicatores duo caritatis precepta seruantes, semper in circulis, id est doctrinis euangelicis inherentes, ut supradiximus de uectibus arce, qui, dum uerba sacre Scripture ad fidem et ad dilectionem referunt Euangelii, totam portant mensam Domini. Super hec ponebantur panes refectionis; quia cibum uite suggerit ad eterna gaudia, et quomodo ad ea peruenitur ostendit; qui dicuntur panes propositionis [85 1Kb] ; quia non debent in Ecclesia  deesse uerba solatii, sed cunctis fidelibus debet patere sermo salutis. Super ea ponebantur uasa libaminum, id est uotorum, ut phiale [86 1Kb] . uarietas ista uasorum uarietatem significat uerborum pro capacitatibus auditorum; quia non omnibus omnia conueniunt. Unde Apostolus: »Lac dedi uobis [87 1Kb] :« »Sapientiam autem loquimur inter perfectos [88 1Kb] .« In phialis itaque larga predicatio, in cyathis uero tenuis designatio: qui plenius auditores inebriat, phialam porrigit; qui quod sentit utcunque denuntiat, per cyathum gustum tribuit; qui subditos increpat, acetabulum; qui ad orandum excitat, thuribulum gestat, et hec omnia sacra Scriptura propinat, que reficit nos cibo et potu, grauiora porrigendo, leuia propinando; nam lacte rigat minimos,  pane cibat ualidos, sed que proponitur nobis ad cibum, uersa est Iudeis in laqueum, retributionem et in scandalum [89 1Kb] . Thuribulum uero uas est utrique legi commune, quod, ut diximus, uel orationalem significat predicationem, que excitet ad orandum, uel Domini carnem. Sed, si aureum fuerit, consignificat sapientiam; quia omnes thesauri sapientie, et scientie in eo fuerint absconditi [90 1Kb] . Unde: »Stetit angelus iuxta aram templi, habens thuribulum aureum in manu sua [91 1Kb] ,« id est Christus resurgens carnem habuit in potestate. Si argenteum fuerit, consignificat eam ab omni labe mundam, et munditia renitentem; si cupreum, fragilem et mortalem; si ferreum, resurgentis fortitudinem. Si quatuor habuerit  lineas, demonstrat eam ex quatuor elementis constare, uel quatuor uirtutibus, prudentia, iustitia, fortitudine, temperantia decorari. Quinta linea, que partes diuidit, animam designat, que se in morte a carne in illo triduo separauit. Si uero tres habuerit lineas, figurat carnem, animam et uerbum in unam conuenire personam. Quarta que partes separat, potestas est, qua animam suam pro ouibus suis posuit [92 1Kb] ; si una tantum linea sustentatur, significat quod solus de uirgine generatur [93 1Kb] ; uel solus est  inter mortuos liber [94 1Kb] ; circulus, cui hec omnia innectuntur, est diuinitas que nullo termino clauditur, a qua hec omnia continentur et operantur. Incensum uero significat orationes, quas pro nobis effudit in carne [95 1Kb] , unde: »Dirigatur oratio mea sicut incensum in conspectu tuo [96 1Kb] ;« ignis est caritas, qua usque adeo dilexit nos, quod ipsam carnem calefecit et torruit in ara crucis [97 1Kb] , unde: »Aruit tanquam testa uirtus mea [98 1Kb] « et odorem orationum retulit conspersum in nares Patris, unde respondit: »Clarificaui, et iterum clarificabo [99 1Kb] ;« uel per odorem, intelligimus bonum odorem de Christo, quem, qui uult uiuere, debet in suum cor traiicere. uel per thuribulum apostolos et predicatores accipimus, qui sunt aliis odor uite in uitam, et aliis  odor mortis in mortem [100 1Kb] ; quorum sermones et orationes sunt uelut incensa multa et uelut fumus aromatum [1 1Kb] . uel thuribulum est cor humanum; ignis, caritas; thus, oratio; sicut thus cum igne in thuribulo redolet et sursum ascendit, sic oratio cum caritate in corde ultra omnia pigmenta fragrescit.

Candelabrum quoque ductile utensile est utrique legi commune, sed antiqui patres sumptuosius formauerunt: fecit enim Moyses candelabrum de auro mundissimo [2 1Kb] , hic est Christus, qui illuminat omnem hominem uenientem in hunc mundum [3 1Kb] ; fulsit enim lumine diuinitatis, et sue predicationis, ut mundi candelabrum fieret, cuius lumine tenebras suas peccator agnosceret; fuit ex auro propter sapientiam  et munditiam, et fuit ductile propter passionis tolerantiam, propter quam ductus est in resurrectionis gratiam, unde: »Propter quod exaltauit illum Deus, et dedit illi nomen quod est supra omne nomen [4 1Kb] .«

Hastile est Ecclesia, que stat inter aduersa libera, uel potius totum candelabrum est totus Christus, caput et membra [5 1Kb] . Nam et ipsa Ecclesia errantibus lucem ostendit, que habet sapientie claritatem, et malleis tunditur, et ducitur de uirtute in uirtutem [6 1Kb] . Hastile Christus est, caput Ecclesie [7 1Kb] , mediator Dei et hominum [8 1Kb] , ex quo totum corpus constructum crescit in augmentum Christi.

Calami sunt predicatores, qui dulcem sonum,  id est canticum nouum mundo dederunt, et omnes, qui dicenti Prophete: »Cantate Domino canticum nouum [9 1Kb] ,« obtemperantes, in laudes resonant Creatoris, et sunt sex propter operum perfectionem [10 1Kb] ; tres ex uno latere, et tres ex altero, quoniam et qui preibant, et qui sequebantur, clamabant: »Hosanna in excelsis [11 1Kb] ,« predicantes fidem deifice Trinitatis. Nam Dauid, in numero precedentium, ait: »uerbo Domini celi firmati sunt, et Spiritu oris eius omnis uirtus eorum [12 1Kb] ;« Ioannes secutus,  adiunxit: »Tres sunt qui testimonium dant in celo: Pater, uerbum et Spiritus sanctus [13 1Kb] ,« uel tam ante incarnationem quam postea, tres fuerunt in Ecclesia gradus: Ne, Daniel, et Iob, id est rectores, uirgines uel continentes, et coniugati: hi sunt qui, secundum Euangelium, sunt in agro, in lecto, in mola [14 1Kb] .

Scyphi predicatores, uel auditores, qui inebriant, uel inebriantur uino scientie. Spherule sunt predicatorum, et quorumlibet electorum uolubilitas, sphera ex omni parte uoluitur, sic predicator et quiuis electus non aduersitate, non prosperitate corrumpitur, sed inter aduersa fortis, inter prospera humilis, nec timoris habet angulum, nec elationis erigit supercilium; post scyphos et spherulas lilia  formantur, quia post deliberationem spiritualem, post sanctam operationem, pro temporum diuersitate uolubilem, uirens patria sequitur, que animabus sanctis, id est floribus uernat eternis; Dominus enim qui poculum sapientie spiritualis propinauit, cursum operationis inoffensum ostendit. Ne in uacuum curramus [15 1Kb] , nobis ianuam uirentis patrie patefecit. Et sunt per singulos calamos tres scyphi, spheruleque simul, et lilia; nam quilibet ordo tria habet tempora, siue ante incarnationem, siue postea, ante ut tempus ante legem, sub lege et sub prophetis; post, ut in primitiua Ecclesia de Isrel, in secunda de gentibus, in tertia de reliquis. In qualibet sunt, fuerunt et erunt, qui pocula gratie quasi scyphi sitirent, inebriarentur et inebriarent;  qui in uia Dei quasi spherule currerent, qui candorem et odorem perpetue lucis, quasi lilia uidere desiderarent. Et uide quoniam hec omnia sunt ab hastili procedentia, quia omnes de plenitudine eius accepimus [16 1Kb] ; sicut ergo dicit: »Ego uitis et uos palmites [17 1Kb] .« sic dicat: Ego candelabrum et uos calami, et scyphi. In ipso hastili sunt quatuor scyphi, spheruleque simul et lilia; quia quatuor euangelia predicant ipsum plenum gratia Spiritus sancti [18 1Kb] , et quod: »Exsultauit ut gigas ad currendam uiam [19 1Kb] ,« et quod clarificatus [20 1Kb] sedeat ad dexteram Patris [21 1Kb] . Sed nec illud est otiosum, quod singuli calami scyphis, spherulis et liliis imitancur; quia sancti predicatores diuinis mandatis et  promissionibus Domini sustentantur.

»Fecit et lucernas septem [22 1Kb] .« Lucerne septem sunt dona sancti Spiritus, que in nocte huius seculi tenebras nostre cecitatis illustrant, que supra candelabrum ponuntur, quia requieuit supra Christum spiritus sapientie et intellectus, spiritus consilii et fortitudinis, spiritus scientie et pietatis, et spiritus timoris Domini [23 1Kb] , quibus predicauit captiuis indulgentiam [24 1Kb] Emunctoria sunt forcipes ad emungendum ellychnia, hec sunt, uerba diuina,  quibus litteram amputamus, et lucentem Spiritum reuelamus, sunt enim quedam in lege et Euangelio, hic et futuro seruanda ut: »Dilige Dominum Deum tuum [25 1Kb] .« Quedam hic, non in futuro, ut: »Facite uobis amicos de mammona iniquitatis [26 1Kb] ;« quedam in lege, non in Euangelio, ut: Obserua diem Sabbati [27 1Kb] et ritus sacrificiorum, que suo tempore custodita, quasi ellychnia lucebant perfusa oleo deuotionis, incensa igne caritatis. Sed emunguntur, cum littera cessasse docetur, et lucidius intelligentia spiritus aperitur. Propterea dicitur: »uetustissima ueterum comedetis, et nouis superuenientibus uetera abiicietis [28 1Kb] .« uasa in quibus emuncta ellychnia exstinguntur, sunt corda fidelium, que exspirasse obseruantiam legalem admittunt, uel ellychnia  sunt carismata gratiarum. uasa, corpora uel corda sanctorum; emuncta igitur in sanctis ellychnia clarius elucent; quia, sublatis presentibus usibus donorum, clariores erunt usus eorum, uel finita mortalitate: »Fulgebunt sicut sol in regno celorum [29 1Kb] .« Pluralitas in ecclesia lucernarum, pluralitatem in fidelibus significat gratiarum. uel luminaria sunt illi quorum doctrina fulget Ecclesia, ut sol et luna, quibus dicitur: »uos estis lux mundi [30 1Kb] ;« singularis uero lucerna Christus est qui illuminat omnem hominem uenientem in hunc mundum [31 1Kb] . Apud modernos in coronis lucerne ponuntur; corone uero tribus de causis in ecclesiis suspenduntur; primo uel ad decorem, uel ad utilitatem;  secundo ad significandum quod ii qui permanent in unitate Ecclesie, si Deo deuote seruierint, coronam uite percipient [32 1Kb] ; tertio uero celestis Hierusalem nobis ad memoriam reuocatur, ad cuius figuram facta uidetur; constat enim ex auro, argento, ere, ferro, catenis et lapidibus pretiosis.

Aurum sunt martyres, argentum sunt uirgines, es doctores, ferrum continentes, gemme quinque uirtutibus coruscantes. Catena contemplatio, que semper eos ad Dominum erigit. Supremus circulus est Deus, qui omnia continet et comprehendit. Olle seu lebetes cineres suscipientes, sunt fideles qui Domini passionem pia mente retractant; nam per cinerem uitule, quo inquinatus sanctificabatur [33 1Kb] , sacramentum Dominice passionis accipitur.

 Forcipes quorum gemino dente componitur ignis, sunt predicatores, qui nos consonis utriusque Testamenti paginis instruunt, et in omnibus componentes ad caritatem accendunt. Fuscinule uel creagre, quibus carnes de caldariis efferebantur, et ad esum reficiendorum afferebantur, quedam uero ignibus consumi relinquebantur, sunt predicatores qui sacramenta Christi, quasi carnes hostie salutaris pertractant, partim operibus imitantes, partim alios reficientes, ea uero que non sunt nostre capacitatis sancto Spiritui relinquentes; batilla quibus  ignis de altari holocaustorum portabatur ad altare thymiamatum, sunt predicatores, qui, exemplis sanctorum, caritatis ignem transferunt in corda fidelium, quiue corda patrum in filios conuertunt [34 1Kb] , ipsosque de uirtute in uirtutem [35 1Kb] accendunt.

Ignium receptacula sunt ipsi filii, qui corda patrum pietate feruentia imitantur, et flammam celestis sacrificii, quam in proximorum mentibus aspiciunt, in se accendere satagunt. Omnia autem uasa fuerunt enea, quia corda sanctorum perseueranter obediunt, et clara uoce instruunt.

Scutie sunt uasa equalis amplitudinis in fundo, et ore ad calefaciendum facta, ii sunt doctores qui thesaurum cordis non celant, sed ex eo proferunt noua et uetera [36 1Kb] . Lucernam quoque non ponunt  sub modio, sed super candelabrum, ut luceat iis, qui sunt in domo Dei [37 1Kb] , ut lumen et calorem accipiant Spiritus sancti.

Amule sunt uasa ad offerendum uinum; hi sunt predicatores subditos mordaciter increpantes, uel iudices rigide iudicantes, uel quilibet gratia Spiritus sancti inebriati et alios inebriantes. Hydrie sunt aquaria uasa: hi sunt doctores aqua sapientie salutaris potati, uitalibus aquis repleti [38 1Kb] . Mortariolum est labor penitentium, quo carnem suam mortificant, castigant corpus et in seruitutem redigunt [39 1Kb] , et pilo timoris contundunt. Salomon uero fecit decem luteres [40 1Kb] , id est conchas, preter fusile mare, id est maiorem luterem. Quilibet illorum decem  quadraginta batos capiebat, maior autem duo millia, in decem luteribus holocausta lauabantur, in maiori sacerdotes se lauabant; maior luter est baptismus, qui mare dicitur, in memoriam maris Rubri. Unde: »Patres nostri omnes sub nube fuerunt, omnes mare transierunt, et in Moyse baptizati sunt in nube et in mari [41 1Kb] .« In his omnes sacerdotes, id est electi membra sacerdotis Iesu Christi lauantur, dum per uim eius a peccatorum maculis abluuntur; duo millia batorum cepit [42 1Kb] , dum utrumque populum abluens ad perfectionem denarii quadrati transmisit, in presenti ad stabilem conscientiam, que nulla tentatione a statu rectitudinis inclinatur, in futuro ad denarium uite in quo nulla reprobatio reperitur.

 Decem luteres sunt decem precepta, uel baptizati decem precepta seruantes. Unde, et quiuis quadraginta batos capiebat propter obseruantiam Decalogi et Euangeliorum, in quibus sacrificia mundantur, id est spiritus contribulantur et corda humiliantur, ut faciant Domino suauitatis odorem [43 1Kb] ; quia: »Sacrificium Deo spiritus contribulatus; cor contritum et humiliatum, Deus, non despicies [44 1Kb] .« Tuba utebantur antiqui, ut legitur in Numeris [45 1Kb] , ad multitudinem congregandam, ad dimicandum, ad gratulandum in diebus festis, sed, cum diuersitate  sonorum, et erant ductiles, et argentee, quorum usus tante fuit uirtutis in iubilo, ut ad strepitum earum corruerit Iericho [46 1Kb] . Hec sunt duo Testamenta, uel predicatores quibus ad procinctum fidei populus euocatur ad penitentiam, et lacrymabilem compunctionem excitatur, ad laudes Domino exhibendas inuitatur, et ad montem Sion, et ad ciuitatem sanctam Hierusalem [47 1Kb] , et multorum millium angelorum frequentiam [48 1Kb] , et ad futurum Dei iudicium prouocatur, et uide quia in aduersis et prosperis, tubis clangitur; quia omne tempus conuenit uerbo Dei, unde: »Benedicam Dominum in omni tempore, semper laus eius in ore meo [49 1Kb] .« Sed secundum qualitates auditorum, et temporum temperandus, et diuersificandus est sermo doctorum;  est enim quandoque docendum, quandoque orandum, quandoque uero cantandum [50 1Kb] , et multitudini lac tribuentes [51 1Kb] , simpliciter loquimur; et aperte sapientiam autem loquimur inter perfectos [52 1Kb] ; omnia tamen ad edificationem fiant [53 1Kb] .

Quid enim prodest lectionis obscuritas, que auditorem non edificat? pro nichilo loquimur, si ab his propter quos loquimur non intelligimur; qui ergo docet, inter omnia, uerum non uerba, doceat [54 1Kb] . Insignis indoles est, in uerbis amare uerum, et non uerba; quid clauis aurea prodest, si non aperit? Quod obest ferrea, si aperit? Nihil querimus nisi ut pateant clausa et reuelantur occulta. Integra tamen uerba potius sunt eligenda; quia tube sunt argentee, id est eloquii intentione fulgentes, que  si non occurrunt, etiam corruptis utantur, dummodo res integre doceatur, et discatur. Sed quia patientia probat opus perfectum [55 1Kb] , ductiles sunt, ut excrescant tunsionibus tribulationum. Pro tubis hodie campanas habemus, ad annuntiandum mane misericordiam Domini, et ueritatem eius per noctem [56 1Kb] , ut dum ad horas personant, attentos, dociles et beneuolos diuine laudis auditores efficiant. Sunt autem campane uasa enea, in Nola Campanie reperta; unde maiora uasa, campane, a Campania regione, dicuntur: minora uero nole, a Nola ciuitate. Habent plectrum cum uinculo, lignum cum fune, quam dum trahit sacerdos et trahitur, campana resonabili plectro pulsatur. Licet tube et campane  sint dissimilis speciei, sunt tamen rationis eiusdem, nam campane sunt predicatores, qui sunt uasa Spiritus sancti, fortes et sonori. Nam duritia metalli fortitudinem significat mentis, unde Dominus: »Dedi frontem tuam duriorem frontibus eorum [57 1Kb] .«

Plectrum ferreum est lingua, uel sermonis constantia, que utramque partem percutit, dum utrumque resonat Testamentum; uinculum modulatio est, qua lingua temperatur, uinculum uero, quo campana ligno cuniungitur est caritas, qua predicator ligno crucis astringitur, iuxta illud: »Mihi  absit gloriari nisi in cruce Domini [58 1Kb] ;« lignum enim passio Christi in capite nostro, id est in mente locata, a prophetis predicata, per apostolos diuulgata.

Funis est sacra Scriptura, que ex multis sententiis compaginatur, aut uinculum caritatis, que usque ad terram, id est infirmos, porrigitur, uel predicatoris humilitas, qui propter alios condescendit. Unde Apostolus [59 1Kb] : Siue excedimus, siue condescendimus, propter uos. In cuius fine ponitur annulus, qui significat perseuerantiam, aut premii coronam; sacerdos deorsum funem trahit, dum ad uitam actiuam a contemplatione descendit; sursum trahitur, dum, Scriptura docente, in contemplationem erigitur. uel deorsum trahit, dum Scripturam ad litteram, que occidit [60 1Kb] , intelligit; sursum trahitur,  dum spiritualiter eam exponit. uel secundum Gregorium: Deorsum trahit et sursum trahitur, dum in ea se metitur, quantum in prauis iaceat et quantum ad bona facienda proficiat. Non despiciat sacerdos hoc opus agere, ut sit imitator filiorum Aaron, de quibus dicitur: »Filii Aaron clangant tubis [61 1Kb] .« Qui se recognoscit debitorem predicationis, non se retrahat a mouendis signis; ex tractu funis, campana resonat, et populus conuocatur; quia ad expositionem sacre Scripture predicator auditur, et populus in unitate fidei et caritatis unitur. Sicut ergo campana crepitat, sic custos Hierusalem in specula constitutus non taceat, iuxta illud: »Qui reminiscimini Dominum, ne detis silentium ei [62 1Kb] .« Et quia predicatores tempore gratie crebrius  abundant, idcirco in diebus festis, que ad gratiam pertinent, tumultuosius tinniunt, productius concrepant, [ut] dormientes, et ebrios  ad Dei laudes surgere cogant. Trinum itaque saltem solemnis diei classicum, id est matutinum; uespertinum, et quod ad misse pulsatur initium, sic imitetur euangelicus predicator, ut opportune et importune predicet lamentationes [64 1Kb] presentis uite, carmen future, ue gehenne! Hec mireris, predicatores tot, ut prediximus, nominibus appellari, qui sunt ad multa ministeria necessarii.

Signis et uexillis utebantur [65 1Kb] antiqui ad castra mouenda, secundum sua signa quilibet incedebat  in castris; signa sunt singulorum proprietates, que sunt in corpore uel in animo, uerbi gratia licet omnes similes simus, est tamen propria cuiusque distinctio, uel in uultu, uel in uoce, uel statura, uel in habitu, uel in positione; similiter et in animo, alius mitis, alius elatus. Et forte quanta est in corporali specie diuersitas, tanta est in animis, unde Salomon: Sicut diuersi sunt uultus a uultibus, sic corda hominum. Ex quibus simul iunctis, ut aiunt quidam, procedit illa singularis proprietas, qua Petrus a Paulo distinguitur, que emendicato  uocabulo Paulitas appellatur. Sicut sunt in homine istius modi uniuersalia signa, sic arbitror esse gratuita, scilicet usus uirtutum. Eadem sunt elementa apud Grecos et apud nos, sed non eadem signa; eedem uirtutes sunt in omnibus in habitu, sed non eedem in usu; unde Abraham de fide [66 1Kb] , Moyses de mansuetudine [67 1Kb] , Dauid commendatur de humilitate [68 1Kb] . Secundum hec, et similia signa, quiuis procedit de militia et stadio castrorum ad patriam, et brauium eternorum [69 1Kb] ; unde qui scientia preferuntur, transeunt ad cherubim; qui solo Dei amore pascuntur, transeunt ad seraphim, et ita de reliquis mansionibus; sicut enim diuisiones gratiarum sunt, operationum et ministeriorum in uita presenti [70 1Kb] , sic sunt diuerse mansiones in regno  Dei [71 1Kb] . Nostrum signum, nostrumque uexillum est sancte crucis mysterium. Unde: »Qui stat in signo populorum [72 1Kb] ,« id est gratia Dei, item:

uexilla regis prodeunt,
Fulget crucis mysterium.
Signum sancte crucis in ecclesiis erigitur, ut signum regis in domo sua quasi in urbe regia a militibus adoretur. Item ut nobis Christi passio representetur. Item ut quiuis carnem suam crucifigens Christum imitetur [73 1Kb] . Crux Christi triumphalis in medio Ecclesie ponitur, tum ut signum uictorie in publico uideamus, tum ut de medio corde Redemptorem nostrum diligamus, qui »media caritate constrauit propter filias Hierusalem [74 1Kb] .« uexillo simul cum cruce in altaribus utimur in memoriam trophei  Domini nostri Iesu Christi; quia Dominus a ligno regnauit [75 1Kb] ; nam dum uita in ligno moritur, in amore exsurgit. Nam fortis fortem ligauit [76 1Kb] , et eius uasa diripuit; calicis nomen, et a ueteri et a Nouo Testamento extraxit originem. Unde Ieremias: »Calix aureus Babylon inebrians omnem terram [77 1Kb] ,« et Dauid: »Calix in manu Domini uini meri plenus misto [78 1Kb] ,« et alibi: »Calicem salutaris accipiam, et nomen Domini inuocabo [79 1Kb] ;« in Euangelio Dominus: »Potestis bibere calicem, quem ego bibiturus sum [80 1Kb] ?« item: »Accipiens calicem, gratias egit [81 1Kb] .«

Debet esse calix de auro, uel argento, uel stanno, non de ere, uel aurichalcho, quoniam ob uini uirtutem,  eruginem et uomitum prouocaret; non de uitro, quia cum sit frangibile, effusionis periculum immineret; non de ligno, quoniam cum sit porosum corpus, et spongiosum, sanguinem absorberet. Est  calix mystice spiritus sapientie [82 1Kb] , qui datus est nobis secundum mensuram fidei [83 1Kb] ; ex parte enim cognoscimus [84 1Kb] , unde: »Dominus, pars hereditatis mee et calicis mei [85 1Kb] .« Est et uetus Testamentum continens in se uinum merum spiritualis intelligentie, et moralium preceptorum, et mistum fece littere et corporalium sacramentorum, unde: »Calix in manu Domini uini meri plenus misto« quem, licet »inclinauit Dominus ex hoc in hoc [86 1Kb] ,« id est a Iudeo in gentilem, tamen fex littere non est exinanita, sed bibunt eam peccatores terre, Iudei et Ebionite. Est sapientia mundi uel carnis; sapientia mundi stultitia est apud Deum [87 1Kb] : »Sapientia carnis inimica est Deo [88 1Kb] ;« prima suadet inania, secunda suauia; per primam, sapere est decipere;  per secundam, sapere est insanire. Unde: »Calix aureus Babylon [89 1Kb] .« Est et calix passio, quasi placita potio. Unde: »Ibant gaudentes a conspectu concilii [90 1Kb] ,« quia patiebantur contumelias pro nomine Iesu Christi. uel mensurata potio, fidelis enim est Deus, qui non patietur nos tentari supra id quod possumus [91 1Kb] . Dicit hic: »Calicem salutaris accipiam [92 1Kb] ,« et illic: »Potestis bibere calicem quem ego bibiturus sum [93 1Kb] ,« et illud: »Accipiens calicem, gratias egit [94 1Kb] .« Hic si aureus est, significat thesauros sapientie in Christo absconditos [95 1Kb] ; si argenteus, designat munditiam culpe; si stanneus est, innuit similitudinem culpe et pene. Stannum enim medium est inter argentum et  plumbum; caro Christi licet non fuerit plumbum, id est peccatoris, fuit tamen similis peccatrici carni [96 1Kb] , et licet non fuerit argentum, id est passibilis propter suam culpam, fuit tamen similis passibili propter nostram; quia »languores nostros ipse tulit, et dolores nostros ipse portauit [97 1Kb] ;« codices quoque euangelici auro, et argento, et lapidibus pretiosis non immerito decorantur, in quibus rutilat aurum sapientie, argentum eloquentie et miraculorum; lapides pretiosi, he sunt sponse murenule auree, argento uermiculate [98 1Kb] . Nec sit qui dicat: Poterant hec uenundari et dari pauperibus [99 1Kb] ; quia similis est Iude, et mulieri contrarius unguentarie. Hoc enim agimus, non quia Domino nuda corpora minus delectent, quam aurea, sed  quia cum homines quod diligunt, Deo libenter offerunt, per diuinam latriam nostram uincimus auaritiam. Rursus diuine sunt hec pietatis officia moralia, et future glorie significatiua.



LIBER SECUNDUS. DE INSTITUTIONE, uESTIBUS ET HABITU MINISTRORUM ECCLESIAE.



PROLOGUS.


Auctor uniuersitatis altissimus de ipsa partium  uniuersitate quedam sibi specialia uindicauit, ut de locis, loca uenerabilia; de personis, clericos, monachos  et moniales; de rebus, decimas et oblationes; de temporibus, dies solemnes. De locis prediximus, insequenti particula de personis agamus [100 1Kb] .



CAPUT PRIMUM. DE INSTITUTIONE ET HABITU PERSONARUM ECCLESIASTICARUM.

»Sic nos existimet homo, ut ministros Christi et dispensatores mysteriorum Dei [1 1Kb] .« Ad maiorem personarum ecclesiasticarum euidentiam, sciendum est quod tres leguntur secte famose, gentilium, Hebreorum et Christianorum; prima dicitur secta a secando, quia secat, id est nos a Deo separat, secunda et tertia a sectando, illa enim illuminat, ista saluat et liberat.

 Ritus gentium et Hebreorum conuersi sunt in ritum Christianorum, et hec mutatio dextere Excelsi [2 1Kb] . Christianorum persone, tam seculares quam, ecclesiastice sumpte sunt ab illis duabus sectis, Hebrea scilicet et gentili. Nam apud gentiles fuit diuersitas personarum; quoniam alie populares, seu laicales  uel seculares, ut monarcha scilicet, imperator, rex, patricius, prefectus, senator, dux, marchio, comes, preses, tribunus, centurio, decurio, quatuor-uiri, triumuiri, pretor, questor, aule ianitor; alie deorum cultibus mancipate, ut archiflamines, flamines, a filo quod in capitibus gestabant, scilicet sacerdotes in utroque sexu. Alie studiis deputate ut comedi, tragedi, historiographi. Similiter apud Hebreos  seculares persone, ut reges, et duces, et sub eis chiliarche, hecatontarche, pentacontarche, decarche, id est, millenarii, [centenari,] quinquagenarii, decani. Nam chile mille, echas centum, penta quinquaginta, decas decem interpretatur. Hos constituit Moyses ad consilium Iethro soceri sui [3 1Kb] , diuinis cultibus mancipatos, ut summus sacerdos, minores sacerdotes, Leuite, Nathinei, emunctores, exorciste, ianitores, cantores, et arditui [4 1Kb] . Hos etiam Moyses instituit, quosdam uero Dauid, et Salomon ex precepto Domini ordinauit. Similiter et apud Christianos sunt plures persone, que fere nominibus censentur eisdem cum gentilibus diuinis cultibus mancipate, ut clerici, monachi. Clerici dicuntur  a cleros, quod est sors; nam in ueteri Testamento sacerdotes eligebantur sorte [5 1Kb] , et Mathias sorte fuit electus [6 1Kb] ; gentiles enim ad diuinum cultum sorte unum ex liberis eligebant; uel ideo nominantur clerici, quia sortem, id est hereditatem Domini percipiunt, ut decimas, primitias et oblationes. Nam et cleros hereditas dicitur, uel dicitur clericus quia Dominus sortitus est eum, uel ipse Dominum, iuxta illud: »Dominus pars hereditatis mee [7 1Kb] .« Inde est quod in tonsura clericorum  his utimur uerbis, qui ergo Domini pars est, uel partem habet Dominum, nichil habeat, ut Hieronymus ait, preter Dominum, sed talem se exhibeat, ut possideat Dominum, uel possideatur a Domino, et tunc accipiet benedictionem a Domino, et erit generatio querentium Dominum [8 1Kb] , sicut in eadem tonsura dicere consueuimus. Tonsura clericalis accepit initium ab usu Nazareorum, qui ex iussu legis crines radebant et in sacrificium incendebant [9 1Kb] ; Nazarei dicuntur sancti; ideoque docuerunt ministros Ecclesie fore tondendos, ut superfluis cogitationibus a mente exclusis, et flammis diuini amoris incensi, sancti, Sancto sanctorum in sanctitate seruiant [10 1Kb] , uel aliter a lege tonsura contrahit occasionem.

 Sacerdotes legis tiaram, id est pileolum ex bysso in modum medie sphere in capite [11 1Kb] ; rex uero coronam gestabat. Pars ergo capitis rasa tiaram; circulus crinium designat coronam, ut intelligamus et gratias agamus, quod instituit nos Deus in genus electum et regale sacerdotium [12 1Kb] . uel aliter a lege, ubi corona quatuor digitorum super mensam, et de super aureola fieri mandatur [13 1Kb] . Per circulum ergo crinium corona, per plateam coronula fingatur, ut speremus, quod per doctrinam sacre Scripture, et maxime quatuor Euangeliorum, promerebimur non solum anime uite eterne dulcedinem, sed et corpori clarificationem. uel tonsura clericalis, et rasura similiter, sicut eis more nostro utimur, originem accepit a Christo.  Christus enim rex noster, spineam coronam portauit [14 1Kb] , ut spinas et tribulos nostrorum peccatorum auferret, se ipsum in ara crucis oblaturus caluitium pertulit. Mos enim erat apud antiquos, quod captos decaluabant, quos crucifigere uolebant, unde et locus caluarie dicebatur, ubi crucifixus est Dominus [15 1Kb] ; et ideo dicitur decaluatus, non quia decaluatus, sed quia in caluaria passus, unde figuratus est per Core, qui caluus interpretatur, et per Eliseum, cui a fatuis dicebatur: »Ascende, calue [16 1Kb] ;« et per Samsonem cui Dalila caput abrasit [17 1Kb] , id est quem Synagoga, mentis inops, in Caluaria crucifixit. Nos itaque filii Core superius decaluamur, cum radimur, et sic per circulum crinium, et nuditatem  rasure passionem Christi recolimus, in qua gloriari et quam imitari debemus. Dicitur autem rasura, corona; quia decaluatio Christi fuit nostra uictoria. Unde: »Mihi autem absit gloriari nisi in cruce Domini nostri Iesu Christi [18 1Kb] «; sed nondum apparuit hec gloria, quid erit [19 1Kb] ; habet enim adhuc tristitie signum, donec tristitia uertatur in gaudium [20 1Kb] ; uel originem habet a Petro, sicut ex auctoritate Bede in historia reperitur Anglorum, qui ait: Nullam tonsuram magis amplectendam ea,  quam ille gestabat in capite, cui se confitenti Dominus ait: »Tu es Petrus, et super hanc petram edificabo Ecclesiam meam [21 1Kb] ;« et nullam magis detestandam ea, quam ille gerebat, cui gratiam sancti Spiritus comparare uolenti Petrus ait: »Pecunia tua tecum sit in perditione [22 1Kb] .« Petrus enim captus a gentibus, barba rasus est, capite decaluatus est, sed quod illi fecerant in ludibrium, hic obseruari uoluit in mysterium, scilicet uel memorate passionis diuine, uel que nobis debet etiam inesse moralitatis: per caput namque mens accipitur, que, sicut caput capillis, sic cogitationibus exornatur, que nouacula timoris Dei debet a superfluis cogitationibus radi, ut nuda facie cordis ualeat celestia contemplari; circulus crinium est ornatus  uirtutum; capilli in circulo cequantur, quia uirtutes in concordia caritatis consumantur, ut sit clericus fortis in se ipso, totus teres atque rotondus; nichil enim in figuris, magis sibi concordat, et ex omni parte consentit, quam circulus.

Superior pars raditur, et circulus in inferiori parte relinquitur, ut ratio libere que Dei sunt contempletur et sensualitas concordetur, et non rationi dissentiens, que mundi sunt necessario meditetur. Capillos necesse est remanere, quoniam de temporalibus, sine quibus uita non ducitur, expedit aliquando cogitare, dummodo aures et oculos non impediant; ne seculares cogitationes, aures et oculos mentis ad secularia trahant, que solent suffocare  uerbum seminantis [23 1Kb] ; uel opprobria gestamur in capite, ut in frontispicio uideamur exspectare coronam uite eterne, quam repromisit Deus diligentibus se [24 1Kb] . Barba radimur ut pueri uideamur, quorum si humilitatem et innocentiam imitabimur, cum Domino pulmentarium comedemus, et regnum celorum intrabimus [25 1Kb] , et angelis, qui semper iuuenili etate reflorent, equabimur; sed in ieiuniis capillos et barbam crescere permittimus, ut habitum penitentium representemus, uel actiuas cogitationes, que Deo non obuiant, non improbemus, ut ecclesias edificare, et similia; uel quia, secundum Gregorium, per uitam magne continentie, significamus presumptionum cogitationes excrescere. Demum nostri schema stemmatis unde traxit originem  non est magnopere inquirendum, cum sciamus illud magisterium ratione compositum; multa enim sunt, quorum auctores Ecclesia presens ignorat, sed consuetudine approbat. Inter clericos tonsurandi, aut illico tonsurati, cappis utantur, et stolis in diuinis, et camisiis, et quandoque laneis clausis et fissis. Cappa uidetur a casula tracta; per hanc igitur, ut per casulam, monemur in caritatis operibus manere, eamque uerbo et exemplo docere.

Stola, seu cotta, seu superpellitium, uestis est candida in modum crucis formata, candor enim  munditiam, uel potius nouam sanctorum gloriam, et uitam representat angelicam; forma passionem dictam. Et attende quod in profestis, cappis utimur nigris, ut simus sicut come elate palmarum nigre; quasi coruus, ut capiti adhereamus, mentes ad celestia dirigamus, et peccatorum nostrorum nigredinem humili conscientia confiteamur; ut in festiuis, togis utimur albis, innuentes quod quotidianam salubris iustitie nigredinem candore future letitie uestiemus; non enim possunt filii Sponsi lugere, quandiu Sponsus est cum eis [26 1Kb] ; indiuise sunt uestes, albe, talares et laxe, unam uel duas linguas habentes. Albe, quia uite munditiam designant; laxe, quia bonorum operum largitatem; talares, quia perseuerantiam usque in finem. Hec  est tunica talaris Ioseph [27 1Kb] , actio consummata in termino uite. His uestibus utantur, qui uolunt in sanctimonia et sanctificatione Deo placere. Tunica Domini inconsutilis dicitur [28 1Kb] lingulam habuisse; lingula uestis est lingua doctoris, que, si due fuerint, duo significant Testamenta, in quibus debent esse periti, uel duo caritatis precepta, ut diligant Dominum et proximum [29 1Kb] ; uel in sacerdotibus binam potestatem ligandi scilicet, et soluendi [30 1Kb] .

Lanea tunica est asperitas penitentie, uel humilitas, aut uirtus patientie, que debet esse circularis, et clausa non scissa, ne uentus, quasi uitium subrepat arrogantie. Clerici non debent arma portare; quia non debent homines, sed demones impugnare,  sicut Moyses non armis Amalec, sed orationibus impugnauit [31 1Kb] ; sicut apostoli non nos armis resistere docuerunt, sed magis iniuriam pati [32 1Kb] ; et ideo nec debemus laicalibus uestimentis abuti, sicut et laicis non licet clericale officium usurpare; et ideo nec clericales uestes induere. Laicorum autem uestes debent esse stricte et scisse, ut expediti sint ad pugnam, ut protegant ab hereticis et paganis Ecclesiam. Hunc igitur habitum obseruemus, ut non laici, sed ministri Domini, id est clerici uideamur. Monachi dicuntur singulares et tristes a monos, quod est unum, et a chaos quod tristitia interpretatur; qui cum habitum humilitatis suscipiunt, ad obedientiam se obligant, et castitatem, habitum uestium, abrenuntiationem propriorum.  Hec enim sunt de uoti substantia, cetera uero sunt appendicia, ut ieiunium, officium, silentium, et similia. Ex inde cucullam eos induimus, cum orationibus ad hoc destinatis, ut exuant ueterem hominem cum actibus suis, et induant nouum [33 1Kb] , qui secundum Deum creatus est.

Cuculla monachorum sumpta est a collobiis apostolorum, que, ut dalmatica formabantur, et preferebant in eis formam crucis; quia se crucifixerunt cum uitiis et concupiscentiis [34 1Kb] ; huius nigredo est contemptus mundi, longitudo perseuerantia boni. In monialibus autem nigredo uestis contemptus  amplexus uirilis, uelum signum pudoris et futuri honoris. In nuptiis, puelle capita uelant: sicut Isaac uiso, Rebecca uelauit se [35 1Kb] ; sic sponsa Christi se uelat, ut illicita cunctis uiris appareat, propter quod est ei corona uite reposita [36 1Kb] ; cum his beata uirgo depingitur, que fuit utriusque uite magistra; actiue, quia nupta; contemplatiue, quia contemptibilibus indumentis induta; unde et in eius festiuitate legitur Euangelium Marie et Marthe [37 1Kb] . uiduis quoque uilis habitus est mundi despectus; nomine siquidem monachorum et conuersos, et eremitas, hospitalarios, utriusque sexus accipimus. Omnes habitum suscipiunt humilitatis, licet non omnia predicta in omnibus obseruentur. Quod monachi et monache alterius ordinis candidis uestimentis  utantur, sumptum est in mulieribus a beata Cecilia, que cum foris ueste fulgebat, intus castitate nitebat; candida namque uestis uotum prefert uirginitatis; in uiris sumptum est ab angelis, qui uisi sunt in resurrectione Dominica in uestibus albis [38 1Kb] : albedo quorum significat splendorem future glorificationis.



CAPUT II. DE ORDINIBUS.

»Hec est generatio querentium Dominum, querentium faciem Dei Iacob [39 1Kb] .« Ecclesiasticarum itaque personarum alie habent simplicem statum, alie in Dei Ecclesia personatum. Nam aut duntaxat religionis habitum, ut monachi; aut ordinem, ut  clerici; aut cum habitu, uel ordine dignitatem, ut abbates et episcopi; ordines autem septem sunt, ut ostiarius, lector, exorcista, acolythus, subdiaconus, diaconus, presbyter: septem quippe sunt pro septiformi gratia Spiritus sancti [40 1Kb] , cuius munere sua prosequuntur officia. Si autem ad singulos ordines cupis singula dona referre, a timore incipiens, cum ostiariis deputabis, et exinde singula singulis referens, sapientiam presbyteris adaptabis. He sunt septem mulieres, in quibus Spiritus sanctus habet hospitium, et unicuique illarum suum parat conuiuium [41 1Kb] . Cum quis ad hos gradus gradualiter promouetur, generaliter est hec series obseruanda, scilicet ut primo uocentur, secundo de officiis instruantur, tertio ordinentur, quarto benedicantur,  omnia sunt solemnitatis preter ordinationem, que, cum consistat in uerbis et rebus, hec prosequamur tanquam substantiam sacramenti. Ostiarii uicem tenent ianitorum, uel edituorum, qui templum uel edem custodiebant, ut Samuel [42 1Kb] , de quibus dicitur in Paralipomenon: »Per quatuor uentos erant ostiarii [43 1Kb] .« Ostiarius cum ordinatur, tradat ei episcopus claues ecclesie, dicens: Sic age quasi redditurus Deo rationem pro rebus, que istis clauibus recluduntur. Claues igitur, et hec uerba sunt huius sacramenti substantia; res dicit ecclesie thesauros et personas; oportet  enim ostiarium, libros et campanas, et omnia que sunt intra ecclesiam custodire, sed et librum predicantibus et legentibus tenere et signum pulsare, ecclesiam claudere et aperire, fideles recipere, excommunicatos et infideles eiicere, catechumenos introducere et excludere, penitentes per episcopum reconciliatos in sinum matris adducere. Lectores uicem tenent cantorum, qui Salomonis cantica resonabant, ut Asaph et Iditum. Ii cum ordinantur, codicem prophetiarum eis tradit episcopus, dicens: Accipe, et esto uerbi Dei relator; habiturus, si fideliter et humiliter impleueris officium, partem cum his qui uerbum Dei ministrauerunt; codex igitur, et hec uerba sunt huius sacramenti substantia, officium distincte legere, lectiones in  ecclesia pronuntiare; que prophete sunt uaticinati, populis predicare; quod autem premittitur, ut distincte legat, de Esdra putatur assumptum, ut dicitur [44 1Kb] , quod legem distincte et aperte populo collecto legebat. Eiusdem quoque officium est, panem benedicere, et omnes fructus nouos, unde moris est alicubi terrarum, ut mensas et prelatorum lectiones, pueri benedicant.

Exorciste dicuntur, et olim dicebantur, qui demones adiurabant et de obsessis corporibus expellebant, ut Iosephus ait de Eleazaro exorcista: Iste uero cum ordinatur, codicem exorcismorum ei tradit episcopus, dicens: Accipe, et commenda memorie, et habeto potestatem imponendi manum super energumenum,  siue baptizatum siue catechumenum: codex igitur et hec uerba sunt huius sacramenti substantia. Energumenum dicitur obsessum, en in erga labor, menon defectus, noos mens; inde energumenum, qui sic a demonibus obsidetur, ut mentis defectu laboret, quod est non solum per corporalem uexationem, sed etiam cum quis, per peccatum, est diaboli membrum et demonis habitaculum. Exorciste igitur est officium hunc exorcismum memoriter retinere: Adiuro te, immunde spiritus, per Deum Patrem, et Filium, et Spiritum sanctum, ut recedas ab hoc famulo Dei; et exorcismis, id est adiurationibus, catechumenorum demonibus interdicere corpora, a baptizatis uel baptizandis obsessis demones effugare. Hos ergo decet mundum habere spiritum,  qui debent immundis imperare spiritibus.

Acolythi locum tenent emunctorum seu concinnatorum, qui lucernas emungebant et luminaria concremabant [45 1Kb] , ut Nadab et Abiu; hic cum ordinatur, ceroferarium cum cereo tradit ei episcopus dicens: Accipe ceroferarium cum cereo, ut scias te ad accendenda luminaria mancipari. Item tradit urceolum uini uacuum dicens: Accipe urceolum ad suggerendum uinum id est Eucaristiam sanguinis Christi: hec igitur utensilia et hec uerba sunt huius sacramenti substantia. Acolythus Grece, Latine ceroferarius dicitur: ad hunc pertinet preparatio luminariorum  in sacrario, cereos et thuribula ferre ad altare ornandum, et sacerdotem uestiendum, palliis et uestibus inuestire, uinum et aquam ad eucaristiam subdiacono ministrare. Sequitur de sacris ordinibus ubi maior exigitur inquisitio. Nam archidiaconus postulat, examinat episcopus. Archidiaconus attestatur, populus adiuratur, pro consecrandis preces a plebe funduntur. Deinde ordine premisso uocantur et instruuntur, postmodum ordinantur et benedicuntur, et, ut diximus, omnia sunt solemnitatis preter ordinationem, que consistit in uerbis et rebus, que ueluti substantiam sacramentorum prosequamur. Qui nunc subdiaconi uocantur, olim nathinei [46 1Kb] , id est humiliter seruientes appellabantur;  quia sacrificia suscipiebant a populo et in templo necessaria ministrabant, ut Nathanel, de quibus in Esdra reperitur: »Habitauit unusquisque in urbibus suis, sacerdotes, leuite, nathinei [47 1Kb] ,« qui Grece hypodiacones, Latine uero subdiacones appellantur. Hic uero cum ordinatur, accipiat ab episcopo calicem uacuum et patenam, ab archidiacono urceolum cum aqua, manili et manutergio, dicente sibi episcopo: uide cuius ministerium tibi traditur. Merito ab archidiacono illa suscipiuntur, quoniam ad eius adiutorium consecrantur. Postea tradit ei manipulum dicens: Accipe manipulam tuam et imple ministerium tuum; potens est enim Deus [48 1Kb] , ut augeat tibi gratiam: hec ergo utensilia et hec uerba sunt huius sacramenti substantia. Dat et episcopus  illi tunicam dicens: Tunica iucunditatis et indumento letitie induat te Dominus. Hec uestis et hec uerba pertinent ad solemnitatem, non ad substantiam; quoniam sine ista perficitur subdiaconi ministerium. Huius ergo est officium, epistolam legere et diacono ministrare, scilicet corporale ei tribuere, patenam cum oblatis, calicem cum uino, et urceum cum aqua deferre, presbyteris et leuitis ad altare aquam prebere, manutergium, et aque manile tenere. Ideoque lex continentie illis imponitur iuxta illud: »mundamini qui fertis uasa Domini [49 1Kb] ;« et uidetur, quoniam huic primo uestis, scilicet mapula, quasi manipula datur, per quam penitentia intelligitur. Unde nullus nisi penitens ad subdiaconatum accedat.  Qui uero diacones, id est ministri nuncupantur, quondam leuite a Leui filio Iacob, id est assumpti uocabantur, quoniam assumpti sunt ad auxilium sacerdotum, ut Eleazar et Ithamar [50 1Kb] . Hic ordo est ab apostolis confirmatus; quoniam elegerunt septem uiros Spiritu sancto plenos [51 1Kb] . Hi sunt septem angeli septem Ecclesiarum [52 1Kb] , septem aurea candelabra [53 1Kb] , septem quoque tonitrua [54 1Kb] ; quia uerbum Domini predicauerunt et auditores illuminauerunt, quibus comminati sunt. Hic autem cum ordinatur, imponat super eum manus episcopus. Quod ergo dicitur solum episcopum debere manus imponere; quia non ad sacerdotium, sed ad ministerium  consecrantur, penitus improbamus. Nunquid enim potest plus precari solus episcopus quam plures apostoli? Imponentes autem manum non dant Spiritum, sed orant ut super eos ueniat. Cum igitur usus omnium donorum non sit in uno, sed in pluribus, merito plures manus imponunt, ut unusquisque Dominum deprecetur, ut partem de Spiritu sancto tribuat ordinando, ad instar Moysi, de spiritu cuius Dominus dedit septuaginta uiris [55 1Kb] .

Postea dat ei stolam super humerum sinistrum episcopus, dicens: Accipe stolam candidatam de manu Domini, etc.; et postea, ut intelligat se esse Christi preconem, tradit Euangelium, dicens: Accipe potestatem legendi Euangelium in ecclesia tam  pro uiuis quam pro defunctis in nomine Domini. Hec res igitur, et hec uerba sunt huius sacramenti substantia; dalmatica uero si cui datur, solemnitatis est, et non substantie. Et uide quia stola est per quam obedientia, uel iugum Domini, quod in Euangelio exprimitur [56 1Kb] , et ideo cum Euangelio datur. Sinistro humero tantum imponitur, uel quia obedientia Euangelii, primum in actiua suscipitur, uel quia docet temporalia supprimere et spiritualibus deseruire, uel quia dexteram diaconus debet habere liberam, ut expeditius ad ministerium sacerdotale discurrat. Est enim eius officium ecclesiam et eius supellectilem custodire, ut in Numeris dicitur [57 1Kb] : »Et cum necesse fuerit cortinas, et uasa portare.« Ideoque puto custodes debere diacones esse. Rursus  diaconi est officium sacerdotibus assistere, et ministrare in sacramentis Ecclesie, baptismate, chrismate, patena et calice, oblationes offerre, et in altari disponere, sanguinem distribuere, mensam componere, crucem ferre. Unde et dalmaticam formam crucis habentem induit, per quam Christi passio designatur. Ipse preces, id est litanias pronuntiat, ordinandorum, catechumenorum, excomcommunicatorum successorum nomina recitat, euangelium legit; Dominus enim cum euangelium predicauit minister fuit, ideoque specialiter diacono Euangelium conceditur, quia minister interpretatur. Olim diaconus lectiones legebat, quando Euangelium nondum scriptum erat; sed, postquam  statutum est ut diaconus legeret euangelium, additum est ut subdiaconus legat epistolas et lectiones, que, quanto minora sunt euangelio dignitate, tanto minor est subdiaconus. Diaconus ipse quoque, si necesse est, predicat et baptizat. Ipse monet orare, dicens: Flectamus genua. Monet aures habere ad Dominum, dicens: Humiliate uos ad benedictionem, uel capita uestra Deo. Ipse dat licentiam populo, dicens: Ite, missa est. Ipse hortatur clamare ad Dominum, ipse dies solemnes annuntiat et ieiuniorum. Qui modo presbyteri nominantur, olim principes populi, ut Core, Dathan et Abiron, uel magistratus aut magistri templi, ut Nicodemus [58 1Kb] et  Gamaliel [59 1Kb] dicebantur, nunc autem presbyteri, id est senatores, non ab etate, sed sensu. »Cani sunt sensus hominis [60 1Kb] ,« uel presbyteri, quasi iter prebentes; quia prebent iter populo de exsilio mundi ad patriam regni; uel sacerdotes, id est sacri duces, ut ait Beda, quia prebent ducatum populo; uel sacra dantes, quia dant sacramenta populo et sacrificia Deo. Sacerdotes successores sunt septuaginta uirorum, quibus Moysi spiritum Dominus propagauit [61 1Kb] ; septuaginta quoque duorum discipulorum [62 1Kb] ; sicut episcopi sunt uicarii Moysi et apostolorum. Hic cum ordinatur, ad diaconorum et presbyterorum testimonium de moribus, et conuersatione futura, et obedientia comprobetur, cui benedictoria sacerdotum presentium manus imponitur.  Manus impositio sancti Spiritus operum exercitationem significat; nam per caput mentem accipimus, per digitos sancti Spiritus dona, per manum opera figuramus; illi ergo supra caput digitus, aut manus imponitur, qui mente sancti Spiritus donis imbutus Christi opera imitatur; a pluribus sacerdotibus manus imponitur, ea ratione quam in diacono pretaxauimus, sed, quia manus diacono imponitur, cur sacerdoti rursus manus imponitur? Respondeo: quia de ministerio ad ministerium et de opere transfertur ad opus; cui reflectit orarium episcopus super humerum dextrum in modum crucis in pectore, dicens: Accipe iugum Domini; iugum enim eius suaue est et onus eius leue [63 1Kb] . Stola reflectitur  ab humero sinistro in dextrum; quia, cum obedientia incipit ab actiua per dilectionem proximi, transit in contemplatiuam per dilectionem Dei; uel quia oportet sacerdotem esse munitum a dextris et a sinistris per arma iustitie [64 1Kb] , qui crucem gerit in pectore, dum passionem Christi cuius minister est, imitatur in mente, quod a quibusdam additur: Stola innocentie induat te Dominus: stolam respicit primitiuam, que fuit innocentie significatiua, cuius uicaria est, ut inferius exponetur; hec qua nunc utimur, obedientie stola.

Exinde casula induit eum episcopus, dicens: Accipe uestem sacerdotalem, per quam caritas intelligitur; potens enim est Deus [65 1Kb] , ut augeat tibi caritatem et opus perfectum. Hec est uestis nuptialis,  quam qui non habuerint sacerdotes, eiicientur in tenebras exteriores [66 1Kb] .

Postea ungit episcopus chrismate ambas manus illius, dicens: Consecrare et sanctificare digneris, Domine, manus istas, per istam unctionem et nostram benedictionem, ut quecunque consecrauerit consecrentur, etc., manus inunguntur, ut munde sint ad offerendas hostias pro peccatis, et ut Christi crucifixi uestigia sacerdotes in misericordie operibus imitentur, qui potestatem consecrandi a consecrato Domino sortiuntur.

 Postea dat episcopus ei patenam cum oblationibus, et calicem cum uino, dicens: Accipe potestatem offerre sacrificium Deo, missasque celebrare pro uiuis et defunctis in nomine Domini; stola igitur et casula, oleum calixque patena simul, et hec uerba sunt huius sacramenti substantia; cetera precedentia et subsequentia sunt solemnitatis. Huius officium est personas et res benedicere, missam celebrare, corpus Domini dispensare, meditari de lege Dei, docere, predicare, orare, baptizare, penitentes ligare uel absoluere, infirmos ungere, mortuos sepelire; magna potestas, mira dignitas, excelsum et expauescendum officium! Et uide quod sacerdotes et diacones precipue nominantur a populo; quia precipui sunt in altaris officio, unde et  ipsorum presertim ordinatio secundum Ambrosium, circa altaria celebratur, et pro eis ante altare prosternitur episcopus. Ordinandi ceteri nequaquam ad altare ordinantur, eo quod nec ad altaris ministeria statuuntur, sed alii adimplent officium lectionum, alii sollicitudinem luminariorum, alii necessaria preparant infra diaconum; omnes tamen querunt faciem [67 1Kb] , id est presentiam Dei, ut ualeant in primogenitis hereditare, ad instar Iacob, qui sibi fratris primogenita uindicauit [68 1Kb] .



CAPUT III. ITEM DE ORDINIBUS MORALITATES.

»Qui mihi ministrat, me sequatur [69 1Kb] .« Omnes quidem suprascriptos ordines, dicto, seu facto iehsu  Christus expressit, et in se ipso omnium figuram ostendit; ostiarius enim fuit, cum flagello de funiculis facto numulariorum mensas euertit, et de templo uendentes et ementes eiecit [70 1Kb] ; item cum se ostium nominauit [71 1Kb] , et merito; quia nemo ad Patrem, nisi per eum uadit [72 1Kb] ; ipse enim est ostiarius, »qui aperit, et nemo claudit, claudit et nemo aperit [73 1Kb] .« Lector fuit, cum in medio seniorum Isaie librum aperuit, dicens: »Spiritus Domini super me, eo quod unxerit me, ad annuntiandum pauperibus misit me [74 1Kb] .« Exorcista fuit, cum demoniacos liberauit, et saliua tetigit aures surdi et linguam muti, dicens: »Epheta, quod est adaperire [75 1Kb] .« Acolythum se esse testatur, cum dicit: »Ego sum lux mundi [76 1Kb] .« Subdiaconi gessit officium,  quando linteo se precinxit, pedes discipulorum lauit, linteo tersit [77 1Kb] . Diaconi representauit officium, quando sacramentum corporis et sanguinis discipulis dispensauit, uel cum dormientes ad orationem excitauit, dicens: »uigilate, et orate [78 1Kb] .« Sacerdotis expressit officium cum panem in corpus et uinum in sanguinem commutauit, et cum se ipsum in ara crucis obtulit idem sacerdos et hostia [79 1Kb] , et adhuc gloriosus implet officium, dum sedens ad dexteram Patris quotidie interpellat pro nobis [80 1Kb] . Cum itaque Rex regum [81 1Kb] , Dei uirtus et Dei sapientia  [82 1Kb] , cuius potestas a mari usque ad mare [83 1Kb] , hec exsequi non est dedignatus officia, nullus quantumlibet, nobilis, sapiens, diues aut potens in his ministrare contemnat. Nullius ordinis officium illi uilescat, qui ad summum pontificatum aspirat, sed exterius ad officia, cum oportuerit, festinus acceleret; et ne reprobus inueniatur [84 1Kb] , in se moraliter impleat, quod aliis seruiendo ministrat. Ostiarius ergo cum sit templum Dei [85 1Kb] , se aperiat uirtutibus et Deo, se claudat uitiis et diabolo, ne uite uia prepediatur, ne mors per fenestras suas ingrediatur [86 1Kb] ; quiuis etiam spiritualis ostiarius est, cum per fidem humiles in Ecclesiam introducit, et contumaces improbat et expellit; fides enim ostium est per quod in ouile ingredimur; quia »Iustus ex fide uiuit [87 1Kb] ,«  quod donum gratie connumerauit Apostolus, dicens: »Alii fides in eodem spiritu [88 1Kb] .« Lector operibus impleat que populo seruanda pronuntiat; quiuis etiam spiritualis lector est, si aliquos uite salubria docet, et docens os turturis ad axillas retorquet [89 1Kb] , ne dum aliis predicat notam reprobationis incurrat; quod ministerium comprehendit Apostolus in dono scientie, unde qui ad hunc gradum lectoris uel predicatoris prouehitur, debet esse scientia decoratus. Exorcista imperiose demonibus imperat, si eum reatus conscientie non accusat; quiuis etiam spiritualis est exorcista, dum orationibus suis aliquos liberat a potestate demonis, ab egritudine peccatorum, quod donum intellexit Apostolus  in gratia sanitatis. Acolythus sicut gestat lucernas ardentes in manibus [90 1Kb] , sic luceat opera sua coram Deo et hominibus; quiuis etiam spiritualis acolythus est, dum aliis lucem boni operis administrat, eis uerbo uel opere ignem caritatis accendens, quod donum ad prophetiam credimus pertinere. Domino namque sunt officia prophetarum, scilicet futura predicere et obscuros sensus Scripturarum exponere, ut auditores illuminentur et ad diligendum Dominum inflammentur.

Subdiaconi, dum uasa munda recipiunt, et mapulam accipiant et penitentiam, ut se ministerio mundos exhibeant et se uasa Domini recognoscant; quiuis etiam spiritualis subdiaconus est dum uerbo uel opere aliorum crimina lauat, quod donum comprehendere  possumus in operatione uirtutum uel discretione spirituum. Diaconi, dum stolam recipiunt, se astrictos legi Domini recognoscant, et per dexteram liberam, ad fidelibus ministrandum se expeditos agnoscant; quiuis etiam spiritualis diaconus est, dum aliis seruit, in caritate, et uerbo, uel opere alios docet orare, quod donum intelligere possumus in interpretatione sermonum. Sacerdotes quorum manus unguntur chrismate, se ab omni immunditia contineant, ut corpus Domini digne conficiant; quiuis etiam spiritualis presbyter est, si offert sacrificium spiritus contribulati [91 1Kb] et si offert  se hostiam uiuentem et Deo placentem [92 1Kb] : Omnis enim sanctus sacerdos est, ut Chrysostomus ait, quod sapientie credimus ascribendum. His itaque modis Domino ministremus, ut eum consequi ualeamus.



CAPUT Iu. DE DIGNITATIBUS.

»Constitues eos principes super omnem terram [93 1Kb] .« Ex premissis liquido constat ordines a lege traxisse originem et exempla; dignitatum quoque institutio pendet a ueteri Testamento; Moyses enim ad consilium Iethro, chiliarchos, hecatontarchos, pentacontarchos, et decanos instituit, qui minora tractabant negotia ad Moysen referendo maiora [94 1Kb] . Septuaginta demum uiri sunt instituti,  qui Moysi spiritum accipientes populo sunt prefecti [95 1Kb] , quorum instar habent subdecanus et decanus, subscholasticus et scholasticus, succensor et cantor, thesaurarius, archicola, cimiliarcha, primicerius et economus, uel prepositus, archipresbyter et archidiaconus, uicedominus et cepipiscopus, episcopus, archiepiscopus, primas et patriarcha. Aiunt tamen quidam, quod ordines a lege, dignitates formam capiunt a gentilitate, unde papa similitudinem gerit monarche, patriarcha potestatis regie; unde sicut rex preest tribus ducibus, sic patriarcha tribus archiepiscopis. Archiepiscopi uero ducibus; episcopi comitibus comparantur, unde nonnulli archiepiscopi duces, et episcopi comites.  Cepiscopi prefectis, prepositi militum tribunis, archipresbyteri centurionibus, decani decurionibus. Sed undecunque fuerit institutio, constat quod omnibus preest dignitas episcopalis. Episcoporum autem dignitas in quatuor diuiditur, in episcopos, archiepiscopos, primates et patriarchas. Episcopus generale nomen et speciale superintendens dicitur; episcopi enim supra, scopi intendens; quia custos uinee Domini Sabaoth in alto residens [96 1Kb] , mores et uitam respicit singulorum. Dicitur et speculator [97 1Kb] ; quia sicut in specula collocatus, hostes scilicet diabolum, carnem et mundum, hereticos et falsos fratres aduentantes speculatur, et ciues ad resistendum hortatur, et armare nititur. Dicitur et presul, quoniam ad consilium presidet; dicitur  antistes; quia ante alios stans populo preeminet, uel contra stans, anti enim contra, quoniam hereticis episcopi obuiant, ut pastores lupis resistant et oues protegant. Dicitur et pontifex quasi pons sanctus; uita enim episcopi debet esse pons populi, super mare seculi ad patriam paradisi, uel pontem faciens; pontem etenim populo facit, dum cum sana doctrina super paludes heresum ad atria uite perducit. Hic est Aaron summus in lege sacerdos. Episcopi cum ordinantur, Sabbato circa uesperam postulantur et examinantur de moribus et statu preterite uite, interim benedictio petitur, ut sancta  Trinitas ordinationi preesse monstretur. Mane autem facto examinantur de futura conuersione, conuersatione et fide; fit autem hec examinatio ex primitiue Ecclesie constitutione propter suspectos in fide, moribus et conditione.

Postmodum, codicem Euangeliorum duo tenent episcopi super scapulas, quasi orantes et ordinandum commonentes, ut amplius solito iugo subiaceat et obediat Euangelio. Tertius episcopus benedictionem infundat. Trium episcoporum presentia sumitur ab apostolis; quia Iacobus frater Domini a Petro, Iacobo et Ioanne Hierosolymitanus est ordinatus episcopus; et ratio est, ne tantum beneficium uideatur furtiue prestitum; in ore autem duorum, uel trium testium permanet omne uerbum [98 1Kb] ;  tales igitur aduocentur, qui de ordinandi profectu gaudeant, et pro ipso preces fundant. Postea chrismate caput in modum crucis inungat, dicens: Ungatur et consecretur caput tuum, celesti benedictione, in ordine pontificali, in nomine Patris, et Filii et Spiritus sancti. In hac unctione demonstratur spiritualiter uicarius Iesu Christi, qui fuit unctus oleo inuisibili [99 1Kb] , ut sicut ille fuit caput uniuerse Ecclesie [100 1Kb] , sic iste sibi commisse. uel secundum Gregorium, oleum in capite, caritas est in mente. Et post manus in forma crucis inungat, dicens: Inungantur manus iste de oleo sanctificato et chrismate sanctificationis, sicut Samuel unxit Dauid in regem et prophetam [1 1Kb] , ita ungantur et consecrentur,  in nomine Dei Patris, et Filii, et Spiritus sancti; post confirmat pollicem; post baculum, post annulum, post Euangelium tradit, ut pollicis impositio cunctis proficiat ad salutem, in baculo potestatem ligandi atque soluendi sibi traditam recognoscat, in annulo fidei integritate se muniat; item baculo doctrine gregem ad pascua ducet, annulo fidei secreta Scripturarum sponse committat; in Euangelio apostolum se esse sciat.

Traduntur autem singula cum propriis uerbis. Igitur capitis et manuum unctio, pollicis confirmatio, baculi et annuli traditio, et eorum singularia uerba, sunt, ut puto, huius sacramenti substantia; cetera solemnitatis. Chrismatica unctio a lege cepit, ubi ex mandato Domini reges, sacerdotes  et prophete leguntur inuncti [2 1Kb] ; dicitur enim in Leuitico [3 1Kb] de pontifice: »Super cuius caput fusum est unctionis oleum, et cuius manus sunt in sacerdotio consacrate.« Manus impositio ab Isaac cepit, qui dum Iacob benedixit, ei manum imposuit [4 1Kb] , et Moyses Iosue manum imposuit, cum eum ducem populo prefecit [5 1Kb] ; sed et Dominus apostolis manum imposuit, dum eos principes mundi constituit [6 1Kb] ; sed et ipsi apostoli per manus impositionem  Spiritum sanctum dederunt [7 1Kb] . Consecrationes autem episcoporum celebrari debent in Dominicis diebus et hora tertia; tali namque die talique hora, apostoli sunt a Spiritu sancto oleo inuisibili consecrati [8 1Kb] . Oleum illuminat et uulnera curat, ita Spiritus sanctus apostolis scientiam ministrauit et peccata curauit. Igitur unguntur episcopi, hac die, hac hora, ut se Spiritum sanctum apostolis datum accipere doceantur. Que sit missa consecrationis in pontificali ordine, cuius officium cum euidenter consecrationi conueniat, diligens exquisitor attendat. Episcopale officium est presbyteros et alios Ecclesie ministros ordinare, uirgines uelare, baptizatos confirmare, chrisma et oleum consecrare, ecclesias dedicare, rebelles excommunicare, penitentes  reconciliare, uestes et uasa sanctificare; et attende quod olim episcopi etiam presbyteri nominabantur, ut multis auctoritatibus demonstratur, post aliud est nomen etatis, aliud quidem officii; sed postea sicut a diaconibus archidiaconus, et ab exercitu imperator eligitur, sic a sacerdotibus maior secernitur; et sic diuisa sunt nomina, ut qui maior est in singulis ciuitatibus, quasi [uicarius Christi  ] episcopus uocaretur [est autem unus maior et super alios sacerdotes electus, ad quem omnis cura Ecclesie pertinet, ut de medio schismatum semina tollerentur, ne quis diceret: Ego sum Pauli, ego Apollo [9 1Kb] ; ad quem predicta pertinent officia potius ex consuetudine, ut Hieronymus  ait, quam dispositionis Dominice ueritate].

Archiepiscopus dicitur princeps episcoporum, idem est metropolita uel metropolitanus, a metropoli matre ciuitatum; hic est Moyses qui Aaron in pontificem oleo consecrauit [10 1Kb] . Sunt et quedam sedes que primatie nomine decorantur, a primitiis conuersionis ad fidem; quorum quidam, quia primas et patriarcha solo nomine differt et non officio, sibi nomen et patriarche uindicarunt, ut uenetus. Patriarcha, pater arce, id est Ecclesie, uel Patrum princeps dicitur. [Hi sunt tres a tribus partibus orbis: unus in Asia qui in Antiochia tenuit presulatum; alius in Alexandria, qui in Africa tenuit principatum; tertius in Europa, qui in Roma obtinet pontificatum. Hos prefigurauerunt Abraham,  Isaac et Iacob. He dignitates aliis translate fuerunt fauore uel odio, ut Antiochenus patriarchatus in Hierosolymam, Alexandrinus in Aquileam; quia licet Petrus in Antiochia, et Marcus predicauerit in Alexandria, quia tamen utrique reuersi sunt ad uomitum [11 1Kb] infidelitatis, patriarchati fuerunt dignitate priuati; Hierusalem uero decoratur; quia de Sion exiuit lex et uerbum Domini de Hierusalem [12 1Kb] . Aquileia quoque honoratur;  quia Marcus primus Aquileie, secundo prefuit Alexandrie. De patriarchatu autem Romano placuit antiquis, ut sicut Augustus pre regibus haberetur, sic pre cunctis episcopis papa speciali nomine uocaretur, et ius et nomen patriarchatus Constantinopolim transferretur.] Archiepiscopis, primatibus et patriarchis preter supradictam solemnem episcoporum consecrationem, crucis ante eos ferende insignia conceduntur, ut se Crucifixum imitari debere cognoscant; insignia quoque pallii conferuntur, ut torque uictorie coronentur. uerumtamen de pallio inferius latius exponetur.

Archiepiscoporum est officium episcopos consecrare, patriarcharum autem archiepiscopos, utrorumque uero concilia congregare, iura dilapsa reparare.  Papa uero dicitur Pater patrum; hic uniuersalis etiam nuncupatur, quia uniuerse Ecclesie principatur. Dicitur et apostolicus; quia Principis apostolorum uice fungitur. Dicitur et summus pontifex; quia caput est omnium pontificum, a quo sicut a capite membra descendunt, de cuius plenitudine omnes accipiunt; ipse autem uocat eos in partem sollicitudinis non in plenitudinem potestatis. Hic est Melchisedech, cuius sacerdotium non est ceteris comparatum [13 1Kb] . Pape, cum ordinatur, nomen mutatur, quia Petro nomen Dominus in Ecclesie prelatione mutauit [14 1Kb] , et Paulus de Saulo factus est Paulus [15 1Kb] ; quem quidem septem cereo stata, quasi Spiritus sancti dona precedunt, cui  claues traduntur; quia Petro Christus tradidit claues regni celorum [16 1Kb] ut se Ianitorem celi cognosceret. Rubeus mantus tribuitur, per quem caritas, uel martyrium declaratur, ad quod pro ouibus semper debet esse paratus [17 1Kb] . Huius officium est missas et alia officia ordinare, canones instituere, augustum consecrare, pallia patriarchis et archiepiscopis, priuilegia cunctis religiosis dare, totam Ecclesiam regere.

Abbates etiam benedicuntur hoc modo: primo eligitur a congregatione, ab episcopo roboratur et in ambone ad consensum omnium publicatur. Secundo, stratis ante altare pontifice et electo, fiant litanie et oratio Dominica, tertio surgat solus pontifex, et dicat super electo preces et orationes ad  hoc destinatas. Demum tradat ei Regulam, a sanctis Patribus nobis traditam. Post det ei baculum, dicens: Accipe baculum pastoralis officii, ut sis in corrigendis uitiis pie seuiens, et cum iratus fueris, misericordie memor eris [18 1Kb] . Similiter ad benedicendam abbatissam, nisi quod super eam specialis benedictio funditur. uirgines aut non nisi in diebus Epiphaniarum, uel in Albis paschalibus, uel in diebus Apostolorum uelari debent, nisi graui languore detineantur; et hoc ideo ut Spiritus sanctus super eas simplices ut columbas descendere uideatur; et per apostolos, qui morem uirginitatis prius Ecclesie  tradidere, quasi per paranymphos sponse Domino consecrentur, que uitam apostolorum et conuersationem redolent, etiam angelorum. Imperator etiam consecratur seu potius ungitur et coronatur, quod sumptum est a Dauide, quem Samuel unxit in regem [19 1Kb] . Consecratur autem hoc modo, primo fidelitatem facit sancte Romane Ecclesie, secundo orationes dicantur super ipsum, tertio Portuensis inungit ei brachium dextrum et inter scapulas, dicens orationes. Quarto summus pontifex ei diadema imponit, dicens: Accipe, signum glorie, in nomine Patris, et Filii, et Spiritus sancti. Huius officium est Ecclesiam Christi protegere, iura condere, iustitiam seruare, ut satietatem consequatur eternam.



CAPUT u. DE uESTIBUS SANCTIS.


»Faciet uestimenta sancta Aaron, et filiis eius [20 1Kb] .« De sanctis uestibus et predictarum dignitatum insignibus latius est exsequendum. Sacre uestes a ueteri lege uidentur assumpte; precepit enim Dominus Moysi, ut faceret Aaron et filiis eius uestes sanctas in gloriam et decorem; quedam uero sumuntur ab apostolis sanctis, tam he quam ille, uirtutes significant, uel opera iustitie, uel mysterium Incarnationis Dominice. Cum autem omnes uestes, quas ceteri uestiuntur ministri, uestiantur et episcopi, sed non econuerso, de uestibus episcoporum agamus, ut in generalibus specialia concludantur.  Igitur holoserice calige illam pedum significant munditiam et lotionem, de qua Dominus ait: »Qui lotus est totus, non indiget, nisi ut pedes lauet [21 1Kb] .« uerum quia non sufficit munditia cordis absque patientia persecutionis, ideo sequuntur centones rubei, martyrii significatiui. Qui autem in corde munditiam et in uoluntate, si opus fuerit, habuerit patientiam, securus accedat ad predicationem, quam sandalia significant, apostolicam. Sandalia dicuntur ab herba sandarice, uel sandarico colore, quo depinguntur. Est autem genus calceamenti, quo partim pes tegitur inferius, partim relinquit superius, factum ex pellibus animalium mortuorum, intus album, foris nigrum uel rubeum, multis filis et lineis contextum, gemmis  ornatum, habens forte lingulas quatuor, uel ad minus duas ligandas, unam super pedem, alteram a calcaneo surgentem. uestimentum pedum non habuit initium ab Aaron, qui duntaxat in Iudea conuersabatur, ideo opus non habuit, sed ab apostolis, quibus dictum fuit: »Euntes, docete omnes gentes [22 1Kb] .« Hi ergo hoc calceamentorum genere utebantur, quo et episcopi uti debent; non autem sacerdotes, ut per uarietatem sandaliorum notetur uarietas ministrorum. Episcoporum est per parochias ad regendam plebem discurrere, ideoque habent sandalia, ne defluant, pedibus alligata, ex quo  perpendi potest, quantum necesse sit episcopis firmare gressus mentis; presbyterorum est domi hostias immolare, et ideo cum incedat securus, non habet ligaturam in pedibus. Diaconus habet, quia suum est ire in comitatu. Mystice hec est apostolorum predicatio, qua per litteram carnalibus tegitur, per allegoriam celestia petentibus denudatur, uel partim nudatur et tegitur; quia predicator celestia non debet abscondere, nec terrenis ullatenus inhiare, qui prefert precedentium sanctorum exempla, quorum fuit conscientia, seu uita coram Deo puritate candida, coram hominibus nigra, id est humilitate deiecta; uel rubea, id est caritate inflammata; multa fila, multe sententie; tres linee sunt: Lex, prophetia et Euangelium; laterales  legem et prophetiam, media uero significat Euangelium. Due linee ad medianam replicantur; quia lex et prophetia in Euangelio recapitulantur. Gemme sunt opera uirtutum. Quatuor lingule doctrina sunt Testamentorum docentium nos a terrenis surgere, nec eis inhiare et ad celestia nos erigere; uel lingule a sandaliorum corio separate, sunt lingue hominum predicationibus bona testimonia exhibentium, licet sint separate a conuersatione spiritualium: oportet enim eos habere bonum testimonium ab his qui foris sunt [23 1Kb] . Ligatura mysterium est incarnationis, multiplicatio ligationis est supererogatio predicationis. Quod soluitur, sed non ex toto, innuit quia non sumus digni, id est sufficientes  soluere corrigias calceamentorum Christi [24 1Kb] : quod autem alicubi sunt integra et alicubi perforata, significat quod celestia sacramenta quibusdam sunt reuelanda, quibusdam uero tegenda.

Humerale, quod dicebatur ephod, in quo erant duo lapides XII patriarcharum nomina continentes [25 1Kb] , et apud nos uocatur amictus, uestis est candida, qua caput, et collum, et humeri teguntur, cuius duabus lineis mamille pectoris accinguntur, ita ut una ora pateat, altera lateat, hec est spes celestium, pro qua munditiam mentis, castigationem uocis et operationis Domino consecramus. Caput enim est officina mentis, collum est organum uocis, humeri sunt baiuli oneris. Caput igitur amictu mundo uelamus, cum pro spe celestium  ori custodiam apponentes [26 1Kb] , non nisi laudes Domini personamus, humeros cooperimus, dum pro spe celestium alter alterius onera portantes [27 1Kb] , actiue labores subimus et proximis in necessitatibus subuenimus. Due ore humeralis sunt caritas, seu fides et operatio, que cum in pectore complentur, fides et caritas occultantur in corde, operatio uero patet in operum exhibitione. Due uitte seu linee sunt timor pene et desiderium uite, que pro spe beatitudinis arcent prauas cogitationes a pectore sacerdotis. uel generaliter per humerale, onus accipimus sacerdotale, quo tenemur ex corde  proximis compati, mente prouidere et humeris onera ferre. uel amictus simul superhumerale et rationale typum gerit, et per humerale ad iustitiam, per rationale pertinet ad sapientiam, ideoque tegit pectus et humeros. uel per amictum, uocis intellige castigationem, tegit enim collum organum uocis; et cogitationum compressionem, cingit enim pectus, et oculorum tegit aspectum.

Alba, que in lege tunica, uel talaris, uel apud Grecos poderis appellatur, uestis est alba, descendens usque ad talos, habens caputium cum lingula, medio angustatum, in extremitate multis commissuris dilatatur. Hec est castitatis munditia, castigatio corporis, qua tota uita sacerdotis est decoranda finaliter et perseueranter, ut ministros eterni Regis,  scilicet angelos, in albis uestibus imitetur. Caputium est professio castitatis. Lingula est potestas lingue sacerdotalis, que ligat contumaces et absoluendo reconciliat penitentes [28 1Kb] . Castitas hec in medio nationis praue atque peruerse [29 1Kb] pressuris mundialibus coarctatur; sed in caritate multiplicatis uirtutibus dilatatur. Hec stringit manus et brachia, ne quid lasciuiant, genua ne ab orationis instantia tepeant, tibias et pedes, ne ad malum currant. Hec uestis olim fuit arcta, quoniam habuerunt spiritum seruitutis; nunc autem larga, eo quod accepimus spiritum adoptionis et libertatis [30 1Kb] . Cingulum quod in lege apud Grecos baltheus appellatur, quo lumbi cinguntur; et alba, ne defluat et  gressum impediat, cohibetur, est mentis custodia, uel timor Domini, uel continentia, que carnis concupiscentiam refrenat: unde ad lumbos ponitur, quia in luxuria dominantur: unde: »Sint lumbi uestri precincti [31 1Kb] ,« et de diabolo dicitur: »uirtus eius in lumbis eius [32 1Kb] .« Lumbos ergo precingere est luxuriosos impetus refrenare. Hec cohibet castitatem ne per deuia dilabatur, ne et gressus bonorum operum impediatur. Subcingulum quod perizomna uocatur, uel succinctorium, quod duplex a zona dependet, significat orationem et ieiunium, quibus castitas roboratur, et sine quibus difficile conseruatur, uel per subcingulum, studium accipimus miserentis, ideoque duplex est, quia conuenit unicuique, primo: anime proprie misereri, deinde proximis necessaria  misericorditer impertiri.

Stola fuit antiquitus uestis candida, pertingens usque ad uestigia, qua patriarche ante legem utebantur, quam primogeniti, cum benedictionem patris acciperent, induebant, et Domino uictimas, ut pontifices offerebant. Sed postquam cepit alba portari, mutata est in torquem, que stola et orarium appellatur. Per primam stolam, intelligimus innocentiam, que fuit in primo homine, sed cum eam perdidit propter peccatum [33 1Kb] , recuperare oportuit eam per uitulum saginatum [34 1Kb] . Beati qui hanc stolam a criminum labe custodiunt, uel maculatam  lacrymis lauant, quia illorum potestas erit in ligno uite [35 1Kb] , scilicet in Christo per quem amissam gloriam possidebunt, sed superest ut, qui per inobedientiam cecidimus, per obedientiam resurgamus. Recte pro ueste recuperanda innocentie, subimus torquem obedientie, nam per stolam, qua nunc utimur obedientiam accipimus Euangelii. Euangelium quippe est iugum Domini suaue et onus eius leue, de quo Dominus: »Tollite iugum meum super uos [36 1Kb] .« Obedientia uero lorum: dum itaque sacerdos loris collum subiicit, innuit quod euangelico iugo patienter obedit. Unde a sinistro humero transfertur ad dextrum, quoniam ab actione transitur per obedientiam in contemplationem. Orarium appellatur, quia licet sine aliis indumentis sacerdotalibus  liceat sacerdotibus baptizare, penitentiam dare, et similia facere, tamen sine orario, nisi summa necessitate cogente, non licet. Hoc usque ad genua, que curuantur, extenditur, ut per hoc nostra humilitas ostendatur; quidam per stolam intelligunt in aduersis et prosperis tolerantiam, et per eius longitudinem perseuerantiam. Quod autem stola cum zona colligatur, innuit quod uirtutes uirtutibus adunantur. Tunica in ueteri Testamento [37 1Kb] fuit solummodo Hyacinthina habens superius capitium textile per girum ad pedes, quasi mala Punica, cum tintinnabulis intermistis. Hec, ut Hieronymus ait, subucula nominatur, que propria pontificis, et interior est; per hanc perfectorum  celestis conuersatio intelligitur, celi namque hyacinthinum habet colorem. Hac tunica indutus erat Apostolus dicens: »Nostra conuersatio in celis est [38 1Kb] .« uel sicut lapis illius coloris mutat colorem ex eris qualitate, est enim serenus in sereno et pallidus in nubilo, sic decet episcopum, gaudere cum gaudentibus et flere cum flentibus [39 1Kb] ; quod si alterius fuerit coloris, alterius sit significationis. Textile, id est bene firmatum capitium, est primordium celestis conuersationis radice timoris Domini subnixum, aut constans predicatoris fiducia predicandi celestia. Hanc uestem ad pedes usque protendere, est usque ad finem uite bonis operibus insudare. Per mala Punica, uitam sacerdotis intellige, qui castitatem et promptam ad  martyrium uoluntatem uno defendit munimine caritatis; per tintinnabula doctrina significatur eiusdem; nam contra se occulti iudicis iram prouocat, si sine doctrina predicationis incedat. Perfectio itaque sacerdotalis conuersationis in operibus et doctrina clauditur ueritatis, iuxta illud: »Cepit iehsu facere, et docere [40 1Kb] .«

Dalmatica uestis est a Dalmatica prouincia nominata, ubi primo fuit inuenta, que ab inconsutili Domini tunica [41 1Kb] et apostolorum collobio creditur mutuata; collobium enim uestis est sine manicis, sicut uidemus in monachorum cucullis;  sed beatus Siluester collobium in Dalmaticam uertit. Laxas manicas addidit, et in sacrificiis portandam instituit. Crucis itaque formam gerit, duas habens lineas, ante et retro, coccineas uel purpureas cum Xu fimbriis altrinsecus dependentibus in utrisque lineis, scilicet ante et retro dispositis. Sinistra quoque manica fimbrias habet, dextera nequaquam. Per hanc itaque religio sancta et immaculata [42 1Kb] , qualis debet esse pontificis, intelligitur. Due manice sunt sicut ale pontificis protectionis, sicut enim Dei sapientia pullos Ecclesie congrega sub alas [43 1Kb] gratie et misericordie, sic pontifex debet fideles sub alas ueteris et noue legis predicando congregare, et exemplis se super eos expandere, et orationibus a uolucribus, id est demonibus,  defensare atque protegere: largitas manicarum est hilaritas pontificis donatoris. Sub ala pertusa lateris [latera?] ut eius uestigia imitetur [44 1Kb] , qui fuit in latere lancea perforatus [45 1Kb] . Ad missam et ad annuntiandum euangelium est portanda, ubi Christus presentatur et predicatur, quia formam gerit crucis; formam uero gerit crucis tum quia Christus pro nobis tulit patibulum crucis [46 1Kb] , tum quia pontifex debet se crucifigere cum uitiis et concupiscentiis [47 1Kb] . Linee coccinee, ante et retro, dilectio Dei et proximi in utroque Testamento mandata [48 1Kb] . Linee purpuree, fides sanguinis Christi in utroque populo necessaria; fimbrie sunt mandata, uel effectus, uel exercitia dilectionis, aut uerba et opera  predicationis, unde Xu ante et retro, quia quindecim psalmi in ueteri Testamento, quasi quindecim gradus exeunt de tramite caritatis, et quindecim rami similiter in Nouo Testamento excrescunt de arbore caritatis, uerbi gratia: »Charitas patiens est, benigna est, non emulatur, non agit perperam, non inflatur, non est ambitiosa, non querit que sua sunt, non irritatur, non cogitat malum, non gaudet super iniquitate; congaudet autem ueritati, omnia suffert, omnia credit, omnia sperat, omnia sustinet. Charitas nunquam excidit [49 1Kb] .« Alique dalmatice habent uiginti quatuor fimbrias ante, et retro totidem, ubi septiformis Spiritus est octies repetitus, qui replet octo maneries laudantium Dominum, scilicet reges et populos, principes  et iudices, iuuenes et uirgines, seniores et iuniores [50 1Kb] . Linea que est in medio, stipes est caritatis; sinistrum quoque latus fimbrias habet, quia uita actiua sollicita est, et turbatur erga plurima; dexterum uero latus fimbrias non habet, quia uita contemplatiua optimam partem elegit [51 1Kb] , scilicet securitatem uite presentis et quietem contemplationis. His omnibus redimita debet esse uita pontificis; presens quoque uita, que per leuam accipitur, pluribus impeditur obstaculis, futura, que per dexteram intelligitur, nullis angustiabitur curis. Sepius est candida, scilicet opere polymito uariata  propter munditiam et uirtutum uarietatem, et est aurifrigio adornata, iuxta illud: »Astitit regina a dextris tuis in uestitu deaurato circumdata uarietate [52 1Kb] «; uel per dalmaticam occultam rationem sublimium intelligimus, unde circa collum clausa est, ut pectus sit opertum; quia carnalibus occulta est ratio sublimium secretorum. He due tunice non cinguntur, scilicet tunica et dalmatica, quia sub lege non sunt, qui Spiritu Dei ducuntur [53 1Kb] .

Casula que quasi parua casa dicitur, planeta quoque uocatur a plano, quod est erro, cum errabundus limbus eius super brachia leuatur. Et uide: quia uestis hec in pectore, et inter humeros duplicatur, et in brachiis triplicatur, et indumentis  ceteris superponitur, et pro qualitate temporis in colore mutatur. Hec est caritas mater, et casa uirtutum; sicut homo totus casa cooperitur, sic caritas totum corpus uirtutum amplectitur, quia »plenitudo legis est dilectio [54 1Kb] .« In pectore duplicatur, quia per caritatem bona uoluntas et sancta cogitatio generatur. Inter humeros duplicatur, quia per illam aduersa supportantur, a proximis et ab aduersariis; uel duplicatio significat quod caritatem habere debemus in corde et opere, intus et foris. Ad brachia leuatur, dum bona opera caritas operatur; et ad dextrum, dum operamur bonum ad domesticos fidei [55 1Kb] ; ad sinistrum, dum extenditur etiam ad inimicos. Triplicatur igitur in dextro, dum fidelibus monachis, clericis, laicis, uel  potius Ne, Iob et Daniel, id est rectoribus, coniugatis et continentibus subuenimus. Triplicatur in sinistro, dum infidelibus, scilicet malis Christianis, Iudeis et paganis, uel mercenariis, adulteris et fatuis uirginibus [56 1Kb] necessaria ministramus: ceteteris uestibus superponitur, quia ceteris uirtutibus eminentior comprobatur. Unde Apostolus: »Adhuc eminentiorem uiam uobis ostendo [57 1Kb] ;« uel quia »plenitudo legis est caritas [58 1Kb] ;« in eius enim preceptis tota lex pendet et prophete [59 1Kb] . In colore pro qualitate temporis alteratur, ut: alba utimur in resurrectione, quoniam angeli apparuerunt in uestibus albis [60 1Kb] ; rubea in Pentecoste, quoniam Spiritus sanctus apparuit in igneis linguis apostolis [61 1Kb] . Huic humerale in supremis annectitur, quia spes  caritatem uelut matrem amplectitur. Sacerdos in suo quidem officio non debet se casula exuere; quia, precipiente Domino [62 1Kb] , non licet ei de sanctis exire. uel per casulam uitam accipimus contemplatiuam, quam si quando exuimus, hoc facimus innuentes quod interdum pro fratribus est necesse temporalibus necessitatibus indulgere.

Rationale uestis est a lege sumpta, ex auro, hyacintho et bysso retorta, duplex et quadrangula, cuius erat unius palmi in omni parte mensura; duodecim lapides erant intexti, in quibus nomina  filiorum Isrel fuerunt insculpta [63 1Kb] ; ueritas et doctrina fuerunt inscripta, que omnia pontifex in pectore gestabat. Hodie prefertur aurum et gemme in pectore pontificis, planetis affixe. Hec uestis rationem siue discretionem significabat, ideoque rationale iudicii uocabatur; quia debet rector subtili examine bona malaue discutere, auro sapientie, hyacintho spei superne, bysso carnalis munditie fulgere; duplex est, ut eius examen Deo placeat et homo non contemnat; quadrangula, ut quatuor uirtutibus appareat exornata et in eum tendat, qui celum palmo mensurat [64 1Kb] et disponit cuncta in pondere, numero et mensura [65 1Kb] . In sanctitate duodecim apostolos imitetur, et patriarcharum fidem, et simplicitatis opera imitetur, ueritate fulgeat et  doctrina, uirtutum gemnis ornetur, in sacrificium, totius populi recordetur. Fanon qui et sudarium et mapula quasi manipula nominatur, sumitur non ab Aaron, sed ab antiquis Patribus qui, sicut legitur in Bede Martyrologio de Patre Arsenio, semper sudarium ferebat in sinu uel in manu, ad tergendam lacrymarum effluentiam. Sudario uero sudorem et pituitam oculorum, narium et saliuarum abstergimus; et ideo per sudarium accipimus penitentiam, qua labes quotidiani excessus extergitur, uel tedium mundane conuersationis, de quo: »Dormitauit anima mea pre tedio [66 1Kb] ;« tedet enim animam peccatorum conscientie et infirmitatis corporee; quo frontem conscientie tergimus, quo dissolui cum  Apostolo desideramus [67 1Kb] , dicente: »Infelix ego homo, quis me liberabit de corpore mortis huius [68 1Kb] ?« Hinc sudarium, a sudore dicitur, quo sudorem, qui fit ex labore corporis, abstergimus. Unde sudarium legitur super caput Domini nostri Iesu Christi [69 1Kb] . Ergo et brachio sinistro gestatur, quoniam in presenti seculo tantum tedium patimur, et peccata nostra penitentia emendantur; uel per manipulum futuram intelligimus operum retributionem, unde in quibusdam monasteriis, quoties in festis albis utuntur, manipulos portant, eo quod in illa uita, unusquisque propriam mercedem accipit secundum proprium laborem [70 1Kb] , et: »uenientes uenient cum exsultatione, portantes manipulos suos [71 1Kb] .« Mitra sumitur a lege; que tiara,  cidaris, infula, pileum appellatur, ex bysso conficitur, auro et gemmis ornatur, habes duo cornua, duasque linguas posterius, et fimbrias dependentes inferius. Hac caput uelatur et coronatur, hec significat custodiam quinque sensuum ab illecebris mundi in mandatis Domini, pro corona uite quam repromisit Deus diligentibus se [72_73 1Kb] ; uel designat Ecclesiam que bysso munditie, auro sapientie, gemmis uirtutum coruscantibus decoratur, duo predicans Testamenta, duo iugiter adimplens mandata, in infirmis tamen sustinens, cum opprobriis et sollicitudinibus  impedimenta. Hec caput Christi coronat, dum baptismate munda, bonorum operum laboribus candidata, pro corona glorie caput imitatur, et eius dignitate congratulatur.

Chirothecarum usus est ab apostolis mutuatus. Per manus igitur, operationes; per chirothecas accipimus earum occultationes [74 1Kb] ; sicut aliquando chirothecis uelantur, aliquando denudantur, sic bona opera propter arrogantiam declinandam celantur, interdum ad edificandum proximos propalantur [75 1Kb] ; inconsutiles sunt, quoniam actiones pontificis recte fidei debent esse concordes. Annuli usus de Euangelio creditur receptus, ubi qui perierat et inuentus est, prima stola uestitur et annulo insignitur [76 1Kb] . Solebant antiqui olim litteras annulo sigillare.  Pontifex igitur annulum portat, quoniam Scripture mysteria et Ecclesie sacramenta, perfidis sigillare debet, et humilibus reuelare. Item annulo utebantur in signum libertatis. Pontifex igitur annulum portat, tum quia nullius debet esse conditioni obnoxius, pontificalis enim dignitas liberat a conditione seruili, tum quia predicator sit spiritualis libertatis, qua Christus nos liberauit [77 1Kb] . Item Proteus quidam sapiens primus ob amoris signum ferreum annulum fecit et inibi adamantem inclusit, et inde subarrhari sponsas instituit; quia sicut ferrum domat omnia, sic omnia uincit amor, et sicut adamans est infrangibilis, sic est insuperabilis amor: »Fortis est enim ut mors dilectio [78 1Kb] ;« ideoque et in digito  annulari, in quo uena procedit a corde, annulum portari constituit. Postmodum uero pro ferreis sunt aurei constituti, et pro adamante gemmis adornati, quia sicut aurum cetera metalla, sic amor uniuersa bona precellit, et sicut aurum gemma decoratur, sic amor ceteris uirtutibus adornatur. Pontifex ergo annulum portat, ut se sponsam Christi uel sponsum Ecclesie recognoscat, iuxta illud: »Despondi enim uos uni uiro uirginem castam exhibere Christo [79 1Kb] ,« pro quo uel qua si necesse fuerit animam ponat [80 1Kb] . uel quia in annulo nomen regis sculpitur, et imago; ideo per annulum intelligimus Catholice fidei symbolum; audi nomen: Dominus Pater, Dominus Filius, Dominus Spiritus sanctus; uide imaginem, qualis Pater, talis Filius,  talis Spiritus sanctus; igitur annulum in manu portare, est fidem in opere demonstrare. Baculus a lege sumitur et Euangelio, qui et uirga pastoris, et sambuca, et pedum, et ferula nominatur. Moyses ex mandato Domini, uirgam habuit, qua terribilia fecit in celo, in terra et in mari [81 1Kb] ; quia cibum de celo [82 1Kb] , potum de terra produxit [83 1Kb] et gregem ad terram fluentem lacte et melle minauit. In Euangelio quoque Dominus precepit apostolis, ut euntes ad predicandum uirgam tollerent [84 1Kb] . Hic ergo baculus ex osse et ligno conficitur, que crystallina uel aurata spherula coniunguntur, os superius recuruatur,  lignum inferius ferro acuitur, modice tamen retunditur, os et lignum arte rasili poliuntur. Per baculum doctrine auctoritas intelligitur, hoc infirmi sustentantur, inquieti corripiuntur, errantes ad penitentiam retrahuntur. Unde et pedum uocatur; est enim pedum lignum curuum, quo pastores pedes retrahunt animalium. Hic ex osse, id est duritia legis, et ligno, id est mansuetudine conficitur Euangelii, que duo cincta sunt spherula diuinitatis Iesu Christi. uel per os seueritatem, per lignum pontificis accipe lenitatem, quas iungit in iudicio pontifex per caritatem. Nam seueritas, uel misericordia multum destituitur, si una sine altera teneatur; ideoque ferrum obtunditur, quia iudicium clementia temperatur. Baculus recuruatur,  cum os predicatoris ad asellam retorquetur operationis, uel cum errantes ad penitentiam reuocantur. Ferro inferius acuitur, cum predicatio per ultimum iudicium terminatur. Aliquando in curuatura cape  ponitur, quoniam ad Dominum conuersis uita eterna promittitur. Aliquando in curuatura scribitur; »Cum iratus fueris, misericordie recordaberis [85 1Kb] ;« ne ob culpam gregis ira turbet in pastore oculum rationis, sed uerbo et exemplo reuocet peccantes ad misericordiam Redemptoris. Aliquando in spherula scribitur homo, ut se pontifex hominem memoretur et de potestate collata non eleuetur. Aliquando iuxta ferrum scribitur: Parce, ut in disciplinis subditis parcat, ut misericors a misericorde  misericordiam consequatur [86 1Kb] ; intelligat ergo pontifex se debere

Parcere subiectis et debellare superbos, 
Unde dicitur:

Curua trahit mites pars, pungit acuta rebelles;
et iterum:

Curua trahit, quos uirga regit, pars ultima pungit.
Cuncta sunt rasili arte polita, quoniam hec omnia regula sanctitatis debent esse in pontifice redimita.

Pallium est torques in modum circuli cingens, habens ante et retro lineas dependentes de lana, scilicet uili materia contextum, in sinistra duplex, in dextera simplex. Cruces nigre superponuntur,  tres acus seu spinule infiguntur. Constat quod hec uestis non est decoris, sed spiritualis significationis; significat enim imitationem passionis Christi, de qua: »Si quis uult uenire post me, abneget semetipsum, et tollat crucem suam et sequatur me [87 1Kb] ;« pro qua merebimur uite eterne coronam. Due lingule sunt due leges Christi passionem proferentes. Hec imitatio est hominibus despectibilis, cuius etiam predicatores, in presenti uita [88 1Kb] , nunc menti, nunc carni seruiunt, nunc celestibus inherent, nunc terre necessaria petunt, nunc aduersis franguntur, nunc prosperis extolluntur; sed in futura uita, non  erit duplicitas, non macula, neque ruga [89 1Kb] , sed erit ibi felicitas sine aduersitate, gaudium sine merore. Cruces sunt cordis contritio et carnis mortificatio. Tres spinule, fides, spes, caritas, uel timor seruilis, initialis et filialis, quibus, ne a proposito imitationis pontifex decidat, sustentatur; uel per pallium dependens super humeros episcoporum significatur reuerentia que sedi Romane debetur. Unde pallium a sede apostolica duntaxat accipitur: sicut enim quia Pater misit Filium, ei obediuit [90 1Kb] , et sicut quia Filius apostolos misit, ipsi obedierunt Domino [91 1Kb] ; sic quia apostolicus misit episcopos, ipsi obediunt apostolico. uel per pallium intellige disciplinam, quam debet superinduere, ut sciat se moribus subditorum confingere et condescendere,  cuius due linee duo sunt Testamenta, in quibus uera permanet disciplina; et sicut torques non dabatur nisi his, qui legitime certauerant [92 1Kb] , sic pallium non datur nisi his, qui illum gradiendo meruerunt, et nos disciplinam seruantes, torque uictorie coronabimur, iuxta illud Salomonis: »Addatur gratia capiti tuo, et torques collo tuo [93 1Kb] .« Dicunt quidam quod pallium pro aurea lamina fuerit institutum [94 1Kb] , potius puto quod aurifrigia mitre uicem gerant lamine, uel potius aurea lamina figurauit signum crucis, quod fit in officio confirmationis; ibi ineffabilis maiestas nominis, hic ineffabile mysterium crucis. Erat enim super tiaram imminens fronti pontificis, in qua  fuit insculptum tetragrammaton, scilicet He, Toth, He, uau, quod est interpretatum: Iste principium passionis, uite; quia pontifex representat Christum, qui est principium uite in Adam perdite, quam reparauit nobis sua passione, et significat lamina professionis nostre fiduciam; ideoque in fronte portabatur, et nos hodie in fronte signamur, et chrismate confirmamur; quoniam passionem Christi non erubescimus.

Cappa creditur a tunica mutuata, unde sicut illa tintinnabulis [95 1Kb] , sic ista fimbriis insignitur, hec habet capucium, usque ad pedes pertingit, in anteriora manet aperta; hac sancta conuersatio designatur; fimbrie, que inferius sunt, labores et huius mundi sollicitudines. Capucium, supernum gaudium;  prolixitas usque ad pedes, perseuerantiam usque in finem; apertura significat quod sancte conuersantibus uita patet eterna, uel per cappam gloriosorum corporum accipimus immortalitatem. Unde eas nisi in festis maioribus non superinduimus, aspicientes in futuram resurrectionem, quando electi quibus depositione carnis in animabus albe stole donantur, binas stolas accipient, et requiem animarum, et gloriam corporum, que cappe recte ab anteriori parte sunt patule, et, nisi sola necessaria fibula, inconsute, quia corpora iam spiritualia facta, nullis animam obturabunt angustiis; fimbriis etiam subornantur, quia  nichil nostre tunc deerit perfectioni, sed quod nunc ex parte cognoscimus, tunc cognoscemus, sicut et cogniti sumus [96 1Kb] . Demum notabile est quod noster pontifex plura quam octo induit uestimenta, cum Aaron non nisi octo legatur habuisse; quia oportet iustitiam nostram abundare magis quam Scribarum et Phariseorum, ut intrare possimus in regnum celorum [97 1Kb] .



CAPUT uI. E REGALIBUS INSIGNIBUS.

»Dabo uincenti potestatem super gentes, et reget eos in uirga ferrea, et dabo illi stellam matutinam [98 1Kb] .« Insignia regalia sunt sceptrum, corona, diadema, uestis purpurea. uirga sceptri est potestas regni, corona circulus mundi, diadema premium  brauii, purpura caro infirmi. In uirga monetur ut iustitiam diligat [99 1Kb] ; in corona, ut mundum regat; in diademate, ut sic in agone contendat, quod premium eternum accipiat [100 1Kb] ; in purpura, ut licet se tantum uiderit, tamen non superbiat, sed se infirmum agnoscat, et qui stat, uideat ne cadat [1 1Kb] . Ad hec dicitur, quod pera etiam superadditur, ut se in hoc suo regno peregrinum esse cognoscat, et cum hic manentem ciuitatem non habeat, futuram inquirat [2 1Kb] ; uel quia sicut ad fastigium regni ascendit, sic etiam ad mendicitatem descendere possit, sicut Diocletianus, qui de Augusto exstitit hortulanus. Cetere uestes regales sunt principales uirtutes, uel sibi subdite potestates. Crux etiam ante reges portatur, ut regi seruiant Crucifixo. Ensis et lancea, ut non  declinet a iustitia in iudicio. Huic modo tropeum, modo triumphum Romanum uulgus exhibere solebat. Tropeum est de fugatis hostibus exsultatio, in quo non palme, sed lauree, id est serte de Lauro dabantur, et candide toge. Hi uero, qui in agone uiriliter dimicauerant, circa collum torquem, id est aureum circulum accipiebant. Triumphus est de uictis hostibus exsultatio, cuius hec erat representatio. Imperator trabea, id est purpurea ueste induebatur, coronabatur in curru stemmate, illum trahentibus niueis equis in Capitolium, cum laudibus uehebatur, senatoribus precedentibus, militibus hinc inde equitantibus, populo sequente, omnibus hymnos de uictoria compositos concinentibus; principes  capti ante currum uincti catenis aureis ducebantur; uulgus captiuum uinctis post tergum manibus sequebatur. Greges camelorum, equorum, et qui spolia portabant, postea sequebantur. Dum sic duceretur tota ciuitas alliis decorabatur, demum spolia diuidebantur, et his qui homines ceperant palme et toge palmate, id est in quibus palme erant depicte dabantur. Hinc est quod hi qui de Hierosolymis ueniunt, palmas in manibus gerunt, in signum quod illi regi militauerunt qui Hierosolymis cum diabolo pugnans, et uictor exstitit, et celi palatium cum angelis triumphans introiit, ubi iusti sicut palme florebunt [3 1Kb] et sicut stelle fulgebunt [4 1Kb] .



CAPUT uII. ITEM DE uESTIBUS.


»uidi similem Filio hominis uestitum podere [5 1Kb] .« Preterea iuxta Patrum antiquorum exempla [6 1Kb] , uestes sacerdotales secundum positionem, materiam et colorem, quatuor elementa et duo celi significant hemispheria. Auri namque lamina superius posita in fronte pontificis innuebat, quod omnia que subtus sunt, Dei sapientia gubernantur; et pontifex Creatoris similitudinem gerens, pro uniuersis subditis sapienter curam gerere tenetur. Allegorice uero ad Christi sacerdotium referuntur; sacerdos enim capitis nostri personam gerit, scilicet Domini Iesu Christi, ergo per calceamenta pontificis mysterium intelligimus incarnationis. Unde per colorum ipsorum  uarietatem uirtutum Christi intelligimus multiplicitatem. Calceata namque uenit ad nos in eo diuinitas, de hoc calceamento dicitur in Psalmo: »In Idumeam extendam calceamentum meum [7 1Kb] ,« id est, gentibus notam faciam incarnationem meam. Huius calceamenti corrigias soluere, se non posse Baptista Domini confitetur [8 1Kb] . Unde per singulas sandaliorum ineffabilem diuinitatis et humanitatis accipimus unionem. Christus amictu caput obnubilauit, cum diuinitatem, que est caput, id est principium sine principio, in latibulo carnis abscondit. Hic est angelus fortis amictus nube, qui in Apocalypsi de celo dicitur descendisse [9 1Kb] , et in Isaia: »Ecce Dominus ascendit super nubem candidam [10 1Kb] ;« et pulchre  idem in amictu et sandaliis figuratur, quoniam et in carne diuinitas latuit et per carnem eius notitia uniuersum mundum percurrit. Christus albam induit, cum nouam innocentie uitam uerbo docuit et exemplo, et resurgentibus contulit in baptismo. Poderis et Christi caro eius est; uel Ecclesia, cuius uestimenti lingulam non inferius sed sursum affixit, cum innocentie doctrinam, carnem et Ecclesiam ad celestia, non ad terrena direxit. Christus cingulum portauit, cum lumbos precingendos admonuit, dicens: »Sint lumbi uestri precincti [11 1Kb] .« Hec est aurea zona, de qua legitur in Apocalypsi [12 1Kb] : »uidi precinctum ad mamillas aurea zona.« Per stolam Christi accipimus obedientiam et seruitutem, quam subiit propter nostram salutem. Hic est enim Iacob  qui precepto patris scilicet Dei, et consilio matris, id est Spiritus sancti obediens seruiuit Laban [13 1Kb] , id est mundo, subiectis humeris, eius peccata portando, ut Rachel et Liam in matrimonium duceret [14 1Kb] , id est Synagogam de Iudeis et Ecclesiam de gentibus assumeret. Per tunicam et dalmaticam episcopalem sublimium Christi et de Christo rationem intelligimus, que non patet omnibus, sed maioribus et perfectis [15 1Kb] . Hanc habuerunt pontifices, quibus dicebatur: »In montem excelsum ascende tu, qui euangelizas Sion [16 1Kb] .« Hanc significauit inconsutilis tunica Iesu Christi [17 1Kb] ; hanc habuit Dominus,  in quo fuerunt omnes thesauri sapientie et scientie Dei absconditi [18 1Kb] ; eamque dedit apostolis, dicens: »Omnia que audiui a Patre meo nota feci uobis [19 1Kb] .« Sunt autem due uestes duo Spiritus sancti dona, scilicet sapientiam et scientiam significantes, et quidem mapula significat opera. Chirothece munditiam significant operum Iesu Christi. Per annulum episcopi donum significatur Spiritus sancti, quo diues et ornatus ad Ecclesiam descendit Filius Dei, quod credentibus in se diuidit prout uult, dans alii sermonem sapientie, alii sermonem scientie [20 1Kb] . Gratiarum diuisiones [21 1Kb] imitatur pontifex per ordinum collationes, instituens alios presbyteros, alios uero diaconos. Non igitur abs re in eius digito gemmatus fulget annulus, per cuius ministerium  dantur fulgida carismata sancti Spiritus; uel annulum Christus portauit, cum sponsam integritate fidei subarrhauit.

Per casulam sancta significatur Ecclesia. Hoc est uestimentum ueri Aaron: in oram cuius a capite per barbam descendit unguentum [22 1Kb] . In capite nostro est plenitudo Spiritus sancti, qui descendit in barbam, id est apostolos aliosque perfectos, et exinde in totam Ecclesiam, usque ad oram uestimenti, hoc est extrema Ecclesie membra. Hec est una, integra, undique clausa, ut unitatem fidei significet, et integritatem; sed, licet una, per extensionem tamen crucifixi, quodammodo diuiditur, et pars anterior partem significat Ecclesie, que precessit Domini  passionem; posterior uero sequentem. Huic amictus superducitur et ori circumponitur; quia corona et decus Ecclesie Christi humanitas intelligitur. Pallium episcopi humilitatem significat Iesu Christi, qui non sibi, sed Patri auctoritatem attribuit, dicens: »Sicut misit me Pater, ita ego mitto uos [23 1Kb] ;« qui Patri usque ad mortis amaritudinem obediuit, propter quod exaltauit illum Deus, et dedit illi nomen quod est super omne nomen, et dedit illi potestatem in celo et in terra [24 1Kb] , que per baculum representatur, et coronauit eum gloria et honore [25 1Kb] . Unde et episcopus mitratur, et summus pontifex coronatur.



CAPUT uIII. DE INDUENDIS MINISTRIS.


»Sacerdotes tui induantur iustitiam, et sancti tui exsultent [26 1Kb] .« Sacris uestibus non est utendum, nisi cum ingredimur in Sancta sanctorum, nec in eis est exeundum ad populum; sic enim Stephanus, natione Romanus, instituit, per quod intelligitur, non omnia sacrata, uel secreta esse populis committenda; talis enim debet esse homilia, ut intelligi possit a subiecta familia, similiter nec cum pollutis et quotidianis uestibus est ingrediendum; quia munda conscientia est accedendum ad Domini sacramentum, et in ea contemplatione qua exuatur carnali  cogitatione; ideoque Hieronymus ait: Religio diuina alterum habet habitum in ministerio, alterum in usu communi. Inpresentiarum uero de habitu in ministerio necessario prosequamur, predictas uestes ministros Domini uestientes, ut compti ad mensam Christi ueniant, et ornati [27 1Kb] . Ostiariis itaque, lectoribus, exorcistis, acolythis, albe uestes conceduntur; ut angelos, Domini ministros, per castitatis munditiam imitentur, et eis in carne gloriosa effecta spirituali, quasi in albis uestibus socientur; et attende quod ministri altaris potius lineis uestimentis utuntur, quia sicut linum per multos labores ad candorem perducitur, sic necesse est per multas tribulationes ad regni gloriam peruenire [28 1Kb] . Ad castitatis quoque decorem necesse est attingere  per ieiuniorum et uigiliarum laborem. Induunt igitur humerale, quo teguntur caput et collum, et huiusmodi, quibus onera deferuntur, ut discant mentem comprimere, linguam refrenare [29 1Kb] , et aliorum onera portare [30 1Kb] , et sic Christo in membris suis necessaria ministrare [31 1Kb] , et Christi amicti nube, humanitatem ad memoriam reuocare.

Induunt poderem talarem, ut discant munditiam corporis et castitatem induere, et in ea usque in finem uite Deo seruire. Deinde baltheo renes accingunt, ut sub timore Domini discant carnales concupiscentias refrenare, et lumbos ad mandatum Christi precinctos habere [32 1Kb] . Subdiaconis etiam supradicte uestes conceduntur, et due superadduntur, scilicet  subtile et sudarium; subtile, que et stricta tunica dicitur, portant, ut se iustitiam induant quasi loricam [33 1Kb] . Sudarium quoque in sinistro brachio portant, quo sordes a uasis et lacryme deterguntur ab oculis, ut discant in uita presenti sordes uitiorum purgare et per penitentiam preterita mala deflere. Illud notabile est quod sudarium subdiaconorum, maius fanone sacerdotali formatur; quia ubi maior excessus, maior exigitur penitentie fructus. Diaconis usus additur dalmaticarum et stole, et quibusdam certis temporibus casularum. In dalmatica discant sancte et religiose uiuere, carnis concupiscentiam mortificare, Deum et proximum diligere [34 1Kb] , mandata dilectionis, que sunt ante et retro, id est in lege et Euangelio seruare, uel occultam rationem  sublimium indagare; unde ea non nisi in festis utitur, quia discipuli sublimia non intellexerunt, nisi postquam Dominus est glorificatus [35 1Kb] .

In fimbriis sinistre manice, et in stola super sinistrum humerum posita, discant se actiue uite onera subire, uiduis et pupillis debere cum Stephano ministrare [36 1Kb] . In eo uero quod ad lumbos stola subcingitur, ut sit fortis et expeditus contra pugnas libidinis inuitatur. In casula discat, se esse predicatorem qui in dilectione ferueat, et uite contemplatiue  inhiet, interdum se illa precingit, et humero duplicatam imponit; dum opus predicationis, orationis, lectionis, meditationis intermittit, proximis in necessitate succurrit, et ob geminam dilectionem, laborem pro fratribus subit. Quam reflectit in dextrum, cum omnia refert ad summum bonum, et sic dum casulam induit Mariam, dum precingit representat in ministerio Martham [37 1Kb] . Nunc cum his ministris, ad induendum pontificem festinemus. At nos uerbo, illi ministerio. Sacerdos Dei summi, uicarie Iesu Christi, uide quid dicas, quid agas, que circa te ponuntur, et intellige mysteria, que significantur. Prius enim decantas psalmos: »Quam dilecta tabernacula [38 1Kb] ;« in quo proponis filiis Chore, id est calui, scilicet ministris Christi in caluaria decaluati,  te inestimabili desiderio domum non manufactam concupiscere [39 1Kb] , pro qua et oras et te humilem asseueras, dicens: »Elegi abiectus esse in domo, etc. [40 1Kb] «---»Benedixisti, Domine, terram tuam [41 1Kb] ,« in quo misericordiam ostendi petis, et salutare, id est de Christo inuisibiliter ostenso gratiam agis, et filiis Chore, agendam ostendis, per quem Deus Pater habilitatem ad illam redeundi proposuit, dum captiuitatem nostram auertit iniquitatem remisit, iram mitigauit et benignitatem dedit; »Inclina, Domine, etc. [42 1Kb] ,« in quo Christus orat pro suis, pro quibus ut nobis predicta conferret, de terra ortus est, in patibulo crucifixus est, cuius oratio nostra est instructio; nostra autem  oratio peccatorum est abolitio; »Fundamenta eius in montibus sanctis [43 1Kb] ,« in quo domum supradictam commendas multipliciter, ut filios Chore, ad ipsam allicias, ac si dicas: »O filii Chore, sumite exemplum a me; festino enim intrare in illam requiem [44 1Kb] , et ut intrem oro, humilitatem ostendo, festinate et uos, et potestis, quia Pater uos per Filium liberauit [45 1Kb] , et ut perueniretis, Filius ad Patrem orauit [46 1Kb] ; et debetis festinare ad ipsam, quia ibi erit letitia sempiterna, de qua dicta sunt antiquitus gloriosa. Deinde rediens ad te dicis: »Credidi propter quod locutus sum [47 1Kb] ,« ubi promittis calicem Domini accipere et laudis hostiam sacrificare, sed quia te sentis indignum, nullus enim est in mortali corpore sine peccato, sequitur penitentialis supplicatio,  cum dicis: »De profundis clamaui ad te, Domine [48 1Kb] ,« ut sis sicut Ionas clamans de uentre ceti ad eum [49 1Kb] , apud quem est propitiatio, misericordia et copiosa redemptio. Ideoque preces subdere debes, et orationes tuo ministerio competentes, ut: Aures tue pietatis, etc.

His dictis, exue uestes quotidianas, et indue mundas et sacras, ut exuas ueterem hominem cum actibus suis, et induas nouum, qui secundum Deum creatus est [50 1Kb] . uetus homo est Adam, cuius uetustas  uitia sunt et peccata. Nouus homo Christus est, cuius nouitas uirtutes, et bona opera. Deinde pecte capitis crines, ut discas mentis componere mores, uel superfluas abigere cogitationes; exinde manus et faciem, si uolueris, aqua lauabis, ut scias carnales actus et mentis sordes abluere lacrymis penitentie; ut sis in numero innocentum audacter dicentium: »Iudica me, Domine, quoniam ego, etc. [51 1Kb] ,« et infra: »Lauabo inter innocentes manus meas [52 1Kb] ;« et postea lota manutergio terge, intelligens quod debeas post lacrymas contritionis, etiam abolere peccata per opera satisfactionis. Linum, ut prediximus, per laborem ducitur ad candorem, sic penitens per satisfactionem ad perpetuam glorificationem; nec ista crinium, faciei et  manuum ornamenta sunt uoluptatis oblectamenta, sed in figuram a Domino sacerdotibus legimus iniuncta [53 1Kb] . Quod in labio eneo, de mulierum speculis facto se lauabant, hec est sacra Scriptura continens perspicuam uitam sanctorum, in qua uitam nostram lauamus, dum exemplis sanctorum purgantes nos a maculis uitiorum, cohibentes crines cogitationum, transformamur in pulchritudinem uirtutum.

Post hec a ministris sandalia calcearis, ut memor sis Dominice incarnationis, et ut ad instar apostolorum calceatus incedas ad preparationem euangelii pacis. Unde in ornatu pedum meminisse debes illud: Quam speciosi pedes euangelizantium  bona [54 1Kb] . Hec calceamenta non sunt honoris, sed oneris; non ad quiescendum, sed ad iter predicationis agendum. Insta ergo predicationi opportune et importune, argue, obsecra, increpa in omni patientia [55 1Kb] ; illorum imiteris exempla, quorum indueris uestimenta, sed ut Spiritus Patris loquatur in te [56 1Kb] , detque tibi scientiam uocis sicut dedit apostolis [57 1Kb] , cum sandalia calcearis dicas hymnum: ueni, creator Spiritus, et alibi: ueni, sancte Spiritus, et orationes de Spiritu sancto: Deus qui corda fidelium, et aliam: Adsit nobis, quesumus, Domine; aliam: Mentes nostras quas, Domine, Paracletus; et aliam: Presta, quesumus, omnipotens Deus, ut Spiritus. Postmodum protege mundo caput, amictus, togas et humeros, stringe pectus, et fauces,  ut quidquid mente capis, quidquid oneris subis, quidquid cogitas, quidquid loqueris, fidem non uioles mediatoris, sed omnia pro spe celestium, sine macula referas ad Dominum, timens penam, desiderans gloriam; si ergo in cor tuum praue cogitationes ascenderint [58 1Kb] , sentiat amictum, candidum indumentum, ut sub spe beatitudinis eterne memor castitatis et munditie, nullius musce contagio corrumpatur, ut fiat cor mundum, spiritum rectum percipiens, in uisceribus innouatum [59 1Kb] . Quod si quando cogitatio castiganda subrepat, stringe  fauces amictu lineo, et »prohibe linguam tuam a malo [60 1Kb] ,« ut sit ori tuo custodia et labiorum tuorum circumstantia [61 1Kb] . Semper sacerdotis collum et pectus cingatur amictu; semper eor eius sit mundum et eloquium castum; nam cogitationibus et mendacio corrumpitur anima, et fornicatur a Domino. Deinde indue poderim albam, talarem, ut habeas in te munditiam carnis perseuerantem, et castitatem, et ad inimicos dilatatam caritatem [62 1Kb] , et intelligas adoptionis filiorum libertatem [63 1Kb] , qua Filius nos liberauit [64 1Kb] . Deinde renes accinge, discens quod debeas impetus luxurie refrenare. Illud notabile est quod pectus et fauces leniter, renes autem fortiter stringere debes; quia motus animi in tua potestate non sunt. Helias prius clausit celum  quam animum existimans se solum de prophetis Domini remansisse, cum adhuc superessent septem millia uirorum, qui non curuauerant genua sua ante Baal [65 1Kb] . Lingua etiam in nudo sedet, et madido, et facile lubricatur. Princeps apostolorum ad uocem ancille negauit Magistrum [66 1Kb] . In renibus autem frater noli errare. Deus non irridetur [67 1Kb] ; ne dicas carnis lapsum uenialem, tanquam debitum uectigal nature, ne dicas iumentum indomabile; sed astringens renes, castiga corpus tuum et in seruitutem redige [68 1Kb] ; et ut efficacius ualeas impetus luxurie refrenare, duplex tibi succinctorium a zona dependeat, scilicet ieiunium et oratio; his enim armis eiicitur impetus libidinis, et spiritus  fornicationis, unde Dominus: »Hoc genus non eiicitur, nisi in oratione et ieiunio [69 1Kb] .« Exinde stole colla suppone, in signum obedientie, quod obedias Euangelio Crucifixi. Postea tunicam indue hyacinthinam, id est celestem conuersationem; et superindue dalmaticam, id est sanctam religionem, uel carnis mortificationem, uel sublimium rationem; postmodum chirothecas, ut declines uanam gloriam, iuxta illud: »Cauete ne iustitiam uestram coram hominibus faciatis, ut uideamini ab eis [70 1Kb] ; interdum tamen exue chirothecas, ut inuites proximos ad operationem bonam [71 1Kb] , iuxta illud: »Luceat lux uestra coram hominibus, ut uidentes opera uestra bona, glorificent Patrem uestrum qui in celis est [72 1Kb] .« Ideoque chirothecas induis, ut munditiam  operum tuorum pretendas. Cohibe ergo manus tuas a contactu immunde cuticule, et non solum a furto et rapina, sed excute eas ab omni munere, ne cum accesseris ad mensam Christi, dicat tibi: »Noli me tangere [73 1Kb] ;« uox enim tua Iacob sonat, sed manus tue sunt Esau [74 1Kb] . Ad hec annulum indue, ut diligas sponsum plus quam te cui fidem serues, sponsam sicut te, cui secreta reueles et libertatem predices, qua te uerus Sponsus, cuius es uicarius liberauit [75 1Kb] . Preterea superindue casulam, uestem nuptialem [76 1Kb] , per eam intelligens  caritatem, quam si non habueris, eris sicut es sonans et cymbalum tinniens [77 1Kb] , nuptiis priuaberis et mitteris in tenebras exteriores [78 1Kb] ; quam in brachia leuabis, et triplicabis per dilectionem operis ad omnes, scilicet rectores, uirgines et continentes.

Nunquam sacerdos suum officium debet sine casula exercere; quia semper eum decet in caritatis uinculo permanere; sed, quoniam in multis offendimus omnes [79 1Kb] , et nemo diu sine crimine uiuit; idcirco sinistre manui sudarium impone, ut qui fragilitate uel ignorantia peccas, in penitentia degas et peccata lacrymis abluas, ut cum euntibus eas, et fleas, et semina mittas [80 1Kb] . Deinde pallium suppone, ut appareat quod imitator sis Iesu Christi,  qui languores nostros tulit [81 1Kb] , et tu cum sis peripsema mundi [82 1Kb] , despectibilis mundo, crucifixus mundo, subditorum onera feras [83 1Kb] , quibus seruitutis et humilitatis exempla proponas. Demum mitram accipias, intelligens quod quinque sensus ab illecebris mundi custodias, duorum Testamentorum mandata conserues, duo precepta caritatis adimpleas ut coronam percipere merearis eternam. Ceteri tamen sacerdotes, ut clerici, caput, generaliter nullo contegunt ornamento, licet in festis, alias sint toto corpore subornati; uel quia nondum est plenum gaudium nostrum [84 1Kb] ; gaudemus enim, non in re presentium, sed in spe futurorum; uel quoniam ad hoc tendimus, ut Deum nuda facie  contemplemur [85 1Kb] . Cumque fueris his indumentis ornatus, secure baculum suscipe, id est auctoritatem doctrine; sicut enim eius predicatio contemnitur, cuius uita despicitur, sic eius doctrina timetur, et ab auditoribus acceptatur, cuius uita tot uirtutibus redimitur. Post hec tapeta calcas, ut terrena despicere, et amare celestia discas. Et uide quoniam has omnes uestes induis, uel indueris ministris deseruientibus tibi; uel quia tibi ut uestes  induas spirituales angeli suffragantur; uel quia uicarius es Iesu Christi, cui tunc angeli ministrabant, et nunc omnia seruiunt [86 1Kb] . Et uide notabilem ordinem; prius est ut ueterem exuas hominem, cum actibus et cogitationibus suis; exutum laues, lotum induas; induas autem munditiam mentis, cordis, uocis et carnis, que ut non decidant, adiungis timorem, ieiunium et orationem, que ut proficiant in te, addis celestem conuersationem, sanctam religionem; ut proficiant etiam aliis, id est ut allicias alios, opera manifestas, et secreta reuelas; sed quia si corpus tuum tradis ut ardeat, nichil tibi prodest, si caritatem non habueris [87 1Kb] ; idcirco Deum diligis supra te, proximum iuxta te, cetera infra te; sed quia qui tangit picem, coinquinatur  ab ea [88 1Kb] , et qui lotus est totus, non indiget, nisi ut pedes lauet [89 1Kb] , et quia incolatus prolongatur [90 1Kb] , ideo luges; sed, quia mors intrat per fenestras [91 1Kb] , quinque sensus protegis et custodis; sed quia pastor es, cui dicitur: »Pasce oues meas [92 1Kb] ,« ideo baculum accipis, quo te sustentes et oues corripias.

Deinde cantor suas induat uestes, id est cappam, que etiam singulis aptatur ordinibus, unde nec interest, cuius ordinis exstiterit; per quam intelligat sancte uiuere; secundum quosdam coronet se pileo, ut sciat se Deum qui est caput omnium laudibus extollere; uel pro laudibus coronam acquirere. Tabulas, secundum quorumdam consuetudines  gerat in manu, ut non solum uoce laudet, sed opere. Cum enim uoce cantas: Frange esurienti panem tuum [93 1Kb] ; uoci manus consonet, ut tu ipse panem porrigas; sunt autem he tabule de osse, et significant dilectionem Dei et proximi, uel perseuerantiam bonorum operum; sed gerit secundum alios alicubi baculum, ut quos ad consonas laudes, uoce nititur excitare, ad angelicas per opera satagat inuitare.



LIBER TERTIUS. DE OFFICIIS MINISTRORUM ECCLESIAE.



PROLOGUS.


Pontifex a ministris et cum ministris ornatus de sacrario procedit in publicum, misse celebraturus officium; de hoc ergo, licet insufficientes simus aliquid a nobis exponere, tamen quia »sufficientia nostra ex Deo est [94 1Kb] , in eius auctorem iacientes anchoram inchemus [95 1Kb] . Secretarius salutis, custos clauis Dauid, qui aperit et nemo claudit; claudit et nemo aperit [96 1Kb] , introducat nos in hanc cellam  uinariam [97 1Kb] , in hoc sacrarium propitiationis [98 1Kb] , ut in illud propitiatorium intendamus, in quod uersis uultibus duo cherubin, id est duo Testamenta intendunt, et mutuo se respiciunt.



CAPUT PRIMUM. DE NOMINE, ET INSTITUTIONE, ET PARTIBUS MISSAE.

Nomen ergo misse aliquando est proprium, aliquando collectiuum; proprium, quia significat Christum, qui est missus a Patre in hunc mundum.  Item significat angelum qui mittitur, ut per eius manus hostia proferatur in sublime altare Domini. Collectiue ponitur, quia quandoque missa uocatur officium, quod est ab introitu usque ad offertorium, et hec missa catechumenorum; quandoque illud tantum officium, quod est ab initio sacrificii usque ad Ite missa est, et hoc uerius, quia tunc hostia mittitur; quandoque illud, quod in silentio legitur, forte eo quod tunc foras catechumeni mittebantur, quandoque illa solummodo uerba, per que panis et uinum mittuntur, id est transsubstantiantur in carnem et sanguinem. Usitatius autem officium totum in missa dicitur, quod ab introitu usque ad Ite missa est, uel Benedicamus Domino continetur; et hoc quatuor ex causis: quia sacerdos a populo  mittitur ad Deum, ut intercedat, angelus a Deo mittitur ad populum, ut exaudiat. Item quia in hoc officio representatur missio Christi a sinu Patris in mundum redimendum, id est incarnatio, et missio Christi a mundo ad Patrem placandum, scilicet passio. Unde concluditur: Ite missa est. Quidam aiunt quod missa dicitur a dimissione; quia populus, celebrato officio, dimittitur. Missam instituit Dominus iehsu, sacerdos secundum ordinem Melchisedech [99 1Kb] , quando panem et uinum in corpus et sanguinem transmutauit, dicens: »Hoc est corpus meum, hic est sanguis meus [100 1Kb] ;« ecce quod Dominus missam instituit, id est hec uerba constituit, eisque uitam substantiuam dedit; quibus panis  in corpus, et uinum mittitur, id est transsubstantiatur in sanguinem. Item missam instituit et causam institutionis adiunxit, dum hoc faciendum esse mandauit, scilicet ob memoriam sui, dicens [1 1Kb] : »Hoc facite in meam commemorationem.« Unde licet apostoli hanc adauxerint, dum super panem et uinum, non solum uerba que Dominus dixerat, sed etiam Dominicam orationem superaddendam statuerunt; licet deinde successores eorum, qui decorem domus dilexerunt [2 1Kb] , diuersi diuersa, in diuersis temporibus adiecerint; tamen institutio simul et adiectio, ad ipsum uerum pontificem referuntur, qui proprio sanguine semel introiuit in sancta [3 1Kb] . Aliquoties uero, et eorum que in missa dicuntur, aut cantantur, aut gestibus representantur,  quedam sunt rememoratiua preteritorum, quedam uero demonstratiua presentium, quedam pronostica futurorum. Distinguitur autem secundum quosdam officium misse in quatuor partes, Obsecrationem usque ad secretam; orationem usque ad Pater noster, cuius quatuor sunt partes, secreta, prefatio, canon, dicta oratio; postulationem usque ad communionem, gratiarum actionem usque ad finem. Secundum alios in septem officia: primum incipit a processione, secundum ab epistola, tertium ab euangelio, quartum ab offertorio, quintum a dispositione altaris, sextum a benedictione pontificis,  septimum ab osculo pacis. In primo figuratur Christi legatio, in secundo Ecclesie gratulatio, in tertio Christi uel apostolorum predicatio, in quarto auditorum deuotio, in quinto Christi passio, in sexto ad inferos descensio, in septimo resurrectio. Secundum hanc ultimam distinctionem omnia prosequamur. Hoc igitur officium quod est a processione usque ad lectionem, introitus appellatur, eo quod ad memoriam nostram Christi reducit aduentum in carne, et corporalem in terris conuersationem, quousque paternam sedem ascendit, quod diligenter intuentes, per partes prosequemur officii.



CAPUT II. DE PRIMA PARTE MISSAE.

Legatum misit Dominus ad gentes [4 1Kb] . Hanc legationem  prefigurauit Moyses [5 1Kb] , qui cum descenderet in Aegyptum a senioribus et a populo suscipitur: dispersos aggregat, Aegyptum signis domat, oppressos a tyranno de dura seruitute liberat, quos de Aegypto educit, et in terram promissionis inducit. Sic Christus ueniens in hunc mundum ab angelis et pastoribus excipitur [6 1Kb] , diuersos parietes in una fide continuat, mundum miraculis subiugat, oppressos a diabolo liberat, de inferno educit et in patriam paradisi inducit [7 1Kb] . Hanc quoque legationem, quam prophete predicauerunt, sapientes docuerunt, processio nobis presentat episcopi, qui gerit figuram Christi. Pontifex enim, ornatus de sacrario procedit ad templum; quia Christus speciosus pre filiis hominum  [8 1Kb] de accubitu Patris, uel de utero uirginis tanquam sponsus de thalamo suo procedens [9 1Kb] , uenit in mundum. Ordo processionis secundum quorumdam consuetudines hic est: Campanarum fragore, tinnitu consono concrepante, septem precedent acolythi cum luminaribus. Quos septem sequuntur subdiaconi cum plenariis; post quos septem diacones, post eos duodecim priores, quos comitantur tres acolythi cum thuribulis et incenso; postea subdiaconus cum euangelio. Exinde pontifex adextratur a diacono et presbytero; quem turba comitatur orando. Campane concrepantes, prophetas significant, Christi aduentum prenuntiantes. Septem acolythi cum luminaribus fuerunt omnes qui, per septiformem gratiam Spiritus sancti, lumen  scientie fidelibus ministrarunt. Septem subdiaconi cum plenariis sunt qui, per eamdem gratiam, plenitudinem diuinitatis in Christo habitaturam corporaliter docuerunt [10 1Kb] . Septem diaconi sunt uniuersaliter omnes qui, per eamdem gratiam, spiritualem scilicet, euangelicam de Christo intelligentiam habuerunt. Duodecim priores fuerunt omnes qui, fide sancte Trinitatis, uel trium et quatuor uirtutum operibus coruscauerunt. Tres acolythi qui ferunt thuribula, significant tres magos, qui obtulerunt Christo munera [11 1Kb] . Unus autem subdiaconus, euangelium portans, legem significat. Ideoque precedit  et euangelium portat, quia lex Christi precessit aduentum, et in se continet passionis euangelicum sacramentum; quod quia fuit in libro legis obscurum, antequam Agnus septem signacula aperiret [12 1Kb] , ideo portat euangelium clausum. Euangelium ante pontificem ponitur, quia per doctrinam euangelicam ad Christi uitam uia preparatur. Episcopus qui a duobus uehitur uel deducitur, Christus est, qui a duobus Testamentis mundo per prophetas et apostolos predicatur. Diaconus enim a dextris, est Euangelii predicator; in quo celestia promittuntur.

Presbyter et subdiaconus a sinistris: preco propheticus et legislator, qui terrena quoad litteram promittebant; et quia legislator prophetas precessit,  ideo presbyterum subdiaconus antecedit; turba comitatur pontificem ad templum; et populus fidelium sequitur Christum ad celum. Et attende quod in hoc pontificis comitatu, quo quasi uehitur in curru, sunt decem ordines, scilicet ostiarii, lectores, exorciste, acolythi, subdiaconi, diaconi, presbyteri, cantores, laici, mares et mulieres; quia »currus Dei decem millibus multiplex [13 1Kb] .« Millibus dicitur ad insinuandam eorum perfectionem; sed diacones, subdiacones et acolythos presertim secum paratos adducit, iuxta illud: »Ecce ego mittam ad uos prophetas, sapientes et scribas [14 1Kb] .« Prophete sunt diaconi, qui ex Euangelio futuram uitam annuntiant; sapientes sunt subdiaconi,  qui sapienter uasa disponunt; scribe sunt acolythi, qui ex Scriptura corda fidelium accendunt. Sed et hic ordo comitatus in nostris est predicationibus obseruandus. Acolythi namque, subdiaconi et diaconi sunt omnes predicatores, qui preparant uiam Domino [15 1Kb] , ante faciem Iesu Christi. Precedit autem acolythus cum thymiamate; quia Christi humilitatem primo necesse est predicare, unde Apostolus: »Nihil me iudicaui scire inter uos, nisi Dominum nostrum Iesum Christum, et hunc crucifixum [16 1Kb] .«

Candelabra sequuntur, ut super fundamentum coram hominibus lux luceat predicatorum; qui portant ea in manibus, dum adimplent opere, quod predicant in sermone. Subdiaconus cum euangelio  sequitur, quoniam auditoribus illuminatis sapientiam loquimur inter perfectos [17 1Kb] . In Euangelio enim perfectio continetur, ut ibi: »Si uis perfectus esse, uende omnia que habes, et da pauperibus [18 1Kb] ,« et in his omnibus uirtus numeri a materia predicationis attenditur. Si enim fuerit unus acolythus, subdiaconus et diaconus, illos predicatores insinuant, qui unum esse preceptum dilectionis ostendunt, unde omnis lex in uno sermone completur [19 1Kb] ; si duo fuerint in quouis ordine, illos predicatores equidem representant, qui duo precepta caritatis, et duo predicant Testamenta. Unde Abraham  duos filios habuit, unum de ancilla, et unum de libera [20 1Kb] ; si tres fuerint, illos figurant qui Scripturam in lege, et prophetis, et psalmis continuo annuntiant. Si quatuor fuerint, quadrigam recolunt Aminadab [21 1Kb] , et quatuor animalia uisa ab Ezechiele [22 1Kb] . Si quinque fuerint, illos insinuant qui predicant quinquepartitam Domini passionem. Si fuerint sex, illos significant qui ad opera misericordie nationes inuitant. Si septem fuerint, illos figurant, qui donis gratie septiformis gentes informant. Hec etenim omnia, et de his debent predicatores subditos edocere [23 1Kb] , quibus Iesu Christi uicarius, et ipse Christus deducitur in publicum, in medium adolescentularum tympanistriarum. Producunt cantores, et duo chori suscipiunt gratulando,  cantantes introitum pro tempore cum uersu, et Gloria Patri, quem bis in profestis, et ter repetimus in festiuis. Primo tempore duntaxat epistola et euangelium ante sacrificium legebantur, et officium a lectione inchoabatur, qui mos in Sabbato sancto et Pentecostes adhuc retinetur; sed Celestinus papa psalmos ad introitum cantari constituit.

Gregorius ad maius gaudium de Christi aduentu representandum, tropos et antiphonas ad introitum pro psalmis modulandas composuit, unde primus uersus illius psalmi cum Gloria cantatur, qui ad diem maxime pertinet et qui totus ad introitum olim cum Gloria cantabatur. Inde est quod introitus raro  sumitur nisi de psalterio, uel quia psalterium ab inferiori parte percutitur, et a superiori sonum reddit; ideo a psalterio missam incipimus, quoniam in ea de opere passionis, que habet inferius percussuram, ad resurrectionis dulcedinem superiorem properamus; uerum Gloria Patri Nicena synodus addidit; sed Damasus papa ad missam cantari precepit. Cantores, qui pontificem uenientem, cum Gloria Patri suscipiunt, sunt angeli, qui Christum uenientem cum gloria susceperunt in altissimis. Duo chori, qui laudes concinunt, sunt duo populi, Iudaicus et gentilis, qui Christo uenienti cum laudibus occurrerunt. Introitus laus est Ecclesie de Iudeis, ideoque tria continet: Antiphonam, uersum et gloriam, propter tres ordines fidelium, qui fuerunt lingue Hebraice, scilicet  patriarcharum, prophetarum et apostolorum. Antiphona laus est patriarcharum, uersus prophetarum, gloria uero apostolorum. Antiphone repetitio, est predicationis identitas, et confirmatio, quasi quod longe prius patriarcha gestibus figurauit, propheta predixit, et apostolus euangelizauit; ad quam etiam conuersionem denotandam tropi solemnes interseruntur. Tropos Grece, conuersio Latine. He sunt laudes ad introitum conuertibiles. Interim dum ista cantantur a choro, sanctuarium intrat episcopus, ideoque primus iste cantus appellatur introitus; et inclinatus coram altari, dicit cum antiphona psalmum:  Iudica me, Deus, et discerne causam meam [24 1Kb] , in quo petit a malis separari, ne in pressuris deficiat; et exsultat quod intraturus sit ad altare inuisibile, cuius desiderio ingreditur ad uisibile. Deinde confisus illa consolatione: Dixi confitebor, et tu remisisti [25 1Kb] , ut sine macula ingrediatur, confessionem facit, confitens genera singulorum peccatorum, scilicet se peccasse in cogitatione, locutione et opere, cum apostolo dicente: »In multis offendimus omnes [26 1Kb] .« Non autem exprimit singula generum, ut homicidium, adulterium, ne cauteriet conscientias auditorum. Deinde pro circumstantibus orans, indulgentiam eis implorat. Hic est Christus qui cum de secreto Patris in mundum uenisset, et dum a patribus suspiria multiplicarentur, e uirginali utero  processisset, pro nobis passurus, Hierusalem introiuit, in mortem se inclinauit, causam suam contra hominem dolosum et iniquum Deo committens, et Patri confessionem fecit, dicens: »Confiteor tibi Pater celi, et terre, quoniam abscondisti hec a sapientibus, et prudentibus, et reuelasti ea paruulis [27 1Kb] .« Patrem etiam pro suis exorauit [28 1Kb] , ipse quoque nobis indulgens, proprio corpore peccata nostra portauit [29 1Kb] . Post hec euangelium osculatur, exinde collaterales ministros, qui sunt a dextris et sinistris: Christus enim uenit, et passus est, ut per fidem, quam Euangelium docet, Ecclesiam, que prius dicebat: »Osculetur me osculo oris sui [30 1Kb] ,« Deo Patri reconciliaret [31 1Kb] , et duos in unam fidem parietes  copularet, et pacem predicans his qui longe et his qui prope [32 1Kb] , uenientes ab aquilone et austro [33 1Kb] , in uno pacis uinculo [34 1Kb] sociaret. Secundum quosdam offert etiam pacem cantoribus qui retro sunt adimplens illud: »Pacem meam do uobis, pacem relinquo uobis [35 1Kb] ,« dat presentibus, relinquit absentibus. Illud cauendum est, quod ante osculum non dicatur, Gloria Patri, quia fides Trinitatis non ante claruit, quam se Dominus inclinauit, et nos reconciliauit, et Trinitatem per apostolos predicandam mandauit [36 1Kb] . Unde osculo dato, innuit episcopus cantori ut dicat: Gloria Patri et Filio, et Spiritui sancto. Sicut erat in principio, et nunc et semper, et in secula seculorum. Amen. Ecce quid cantor annuntiat, scilicet quod corda patrum conuertuntur  in filios [37 1Kb] . Abraham tres uidit, et unum adorauit [38 1Kb] , sic oportet et nos, eius filios, credere Trinitatem in unitate. Osculo dato rursus diaconi cum pontifice orant, quasi dicant: »Domine, doce nos orare [39 1Kb] ;« cumque post orationem ad altare peruenerit, illud osculatur in medio.

Post euangelium osculatur, et se crucis signaculo signat, ac si dicat: Huc accessi, ut sim uicarius Crucifixi, qui uenit in mundum, ut pro nostra pace in ara crucis penderet, et media caritate constaret  [40 1Kb] . Non erubesco euangelizare Crucifixum [41 1Kb] , qui uenit ut nobis pacem euangelizaret [42 1Kb] ; uel per altare Iudeos, per euangelium gentiles Euangelio eredentes accipias [43 1Kb] . Utrisque pacem Christus dedit, cum lapis exstitit angularis [44 1Kb] . Similiter diaconi bini, et bini altaris latera solent, secundum quosdam altrinsecus osculari, eo quod binos misit Dominus ad predicandum; quibus et dixit: »In quamcunque domum intraueritis, dicite: Pax huic domui [45 1Kb] ,« qui reuersi sunt ad Christum sicut reuertuntur diaconi ad episcopum. Altare thurificat in figura Angeli, qui in Apocalypsi [46 1Kb] cum aureo thuribulo altari astiterat. Unde stetit Angelus iuxta aram templi, habens thuribulum aureum in manu sua, de quo fumus aromatum in conspectu Domini ascendebat:  Christus enim magni consilii Angelus [47 1Kb] carnem immaculatam sancti Spiritus plenam pro nobis in ara crucis obtulit Domino in suauitatem odoris [48 1Kb] . Fumus aromatum sunt orationes sanctorum, que per ardorem caritatis ex passione Domini propagate ad Deum Patrem ascendunt, et nos ad coronam eternitatis prouehunt [49 1Kb] , ideoque thurificat in modum crucis et corone. Si semel cruci thurificat, recolit unicam passionem; si semel coronat, unius denarii retributionem [50 1Kb] ; si uero ter, et Trinitatis in passione operationem, et trium ordinum glorificationem: ideoque thurificans, ait: Dirigatur, Domine, oratio mea, sicut incensum in conspectu tuo, eleuatio manuum mearum sacrificium uespertinum [51 1Kb] .

 Inde quoque est quod dum thurificatur, orationes, scilicet Kyrie eleyson, ab Ecclesia decantantur, que sunt incensa uera, de quibus subditur: »Et data sunt ei incensa multa [52 1Kb] .« Kyrie eleyson Grecum est, quod Siluester papa de Grecis assumpsit, sed Gregorius ad missam cantari precepit a clero, cum olim cantaretur a populo. Et attende quod tribus linguis missa celebratur. Hebraica propter legem, Greca propter sapientiam, et Latina propter regnum; uel quia titulus Christi in cruce pendentis scriptus fuit Hebraice, Grece et Latine [53 1Kb] . Hebraica sunt Alleluia, Amen, sabbaoth et hosanna. Greca uero Kyrie eleyson, et ymas, cetera sunt Latina. Kyrie eleyson interpretatur Domine, miserere, quandoque additur ymas, quod interpretatur nobis et est sensus  Kyrie eleyson ymas: potentia diuina miserere nobis; Christe eleyson, qui redemisti nos sanguine tuo; Kyrie eleyson, qui rediisti ad Patris equalitatem; ac si dicat: Qui es homo et Deus, miserere nobis. Triplicat Ecclesia Dominum, propter Patrem et Filium et Spiritum sanctum. Triplicat et Christum, et rursum Dominum quoniam ipse est Deus et homo, per quem peruenitur ad Patrem et Filium, et Spiritum sanctum. De hac tamen triplicatione alias et inferius exponetur. Nouies autem complicat  Ecclesia miserere, quia per misericordiam Patris, et Filii, et Spiritus sancti petit angelorum ordinibus sociari, et respicit ad anteriora, uel pertinet ad sequentia. Ad anteriora sic: fideles per officium cantorum id est predicatorum in unum conuenerunt ad laudandum Dominum; ne igitur aliqua presumptio subrepat, dicamus: Kyrie eleyson, inutiles serui sumus, quod debuimus facere fecimus [54 1Kb] . Ne rursus propter compositionem melodiarum, nos inanis fallacia deprimat, dicamus: Kyrie eleyson. Ad sequentia sic. Oraturus est sacerdos pro populo; ut igitur eius oratione musce morientes abigantur [55 1Kb] , ut mens eius serenetur; ut cum Deo digne loquatur, ut et si mente non orauerit, Dominus in futuro non irascatur, sed misereatur, premittimus ante  orationem Kyrie eleyson. Simili ratione premittitur ante Dominicam orationem in ceteris officiis, ut in matutinali et uespertinali synaxi, et representatur laus Ecclesie de gentibus, que primitiuam originem traxit a Grecis.

Ad hec, choro tacente, Gloria in excelsis Deo, solus sacerdos alte incipit, ad orientem conuersus; quam populus concinendo recipit letabundus. Nam dum medium silentium tenerent omnia [56 1Kb] , ueritas latibulum legis effugiens, de terra orta est [57 1Kb] ; que sola hominibus bone uoluntatis pacem cum Deo et angelis dedit [58 1Kb] , et gloriam angelorum restituit [59 1Kb] . Unde populus ad instar angelorum in laudes ipsius Christi, qui est ipsa ueritas, perstrepit letabundus;  non tamen in ipsa Christi natiuitate facta est pax, uel reconciliatio, nec angelorum restitutio, sed preoccupatio est; quia, nato Christo, iam accensa est lucerna, per quam eterna inuentura est drachmam perditam Sapientia [60 1Kb] . Sed rationabiliter hoc in loco cantatur, unde mox transiturus est episcopus ad partem altaris dexteram, significans transitum Iesu Christi de morte ad uitam, quo transitu animas sanctorum copulauit consortiis angelorum. Unde facta est gloria Deo in excelsis et in terra pax hominibus; quia sub eodem Domino terrenis celestia copulantur; uel ideo solus sacerdos incipit, quia solus angelus in natiuitate Domini hunc hymnum incipit et militia celestis exercitus congratulando concinit [61 1Kb] . Incipiens autem sacerdos se conuertit  ad orientem, eo quod angelus ab oriente uenit Bethleem; uel quia Dominum ad orientem adorare solemus.

Et attende quod hic solum est hymnus Angelicus, scilicet Gloria in excelsis Deo, et in terra pax hominibus bone uoluntatis, et hoc prius ad missam duntaxat dicebatur; sed Hilarius, laudamus te, et cetera, que sequuntur adiunxit, et merito que sunt laudis adiecit, ut hymnus esse laudis ostenderetur; quod ex euangelica lectione perpenditur, ubi ait: »Facta est cum angelo multitudo celestis, laudantium  Deum, et dicentium: Gloria in excelsis Deo [62 1Kb] ,« et hoc totum quod referunt, quod Hilarius ad missam cantari instituit. Sunt qui dicunt quod Thelesphorus nocte tantum natalis Domini ad missam a se ipsa nocte institutam cantari instituit, et in eo ad angelorum uerba, que sequuntur adiunxit; Symmachus uero, ut in festiuis cantaretur adiecit. Et aiunt quidam non esse cantandum in missa, nisi in hora tertia; quia tunc Spiritus sanctus super apostolos descendit, et eos gloria et exsultatione repleuit [63 1Kb] ; uerum et in nocte Domini est cantandus; quia tunc prius auditus est, et in Sabbatis Pasche et Pentecostes, quia baptizatis perdita gloria restauratur.

Hoc hymno finito, sacerdos ad dexteram transiturus  ad populum se conuertens, ait: Dominus uobiscum, uel: Pax uobis. Hec salutatio: Dominus uobiscum, sumpta est de libro Ruth [64 1Kb] , ubi legitur quod Booz dixit messoribus agri sui: »Dominus uobiscum.« Melius sumitur a Paralipomenon, ubi regi Asa, et populo qui secum collectus erat ad prelium, dixit sacerdos: »Audi, rex Asa, et omnis populus Iuda, et Beniamin: Dominus uobiscum, qui collecti estis eius facere uoluntatem [65 1Kb] .«

Salutauit etiam angelus Gedeonem, dicens: »Dominus tecum [66 1Kb] ,« et pertinet hec salutatio minoribus sacerdotibus; altera uero, scilicet: Pax uobis, que sumpta est de Euangelio [67 1Kb] , pertinet ad episcopos, tum quia specialius sunt uicarii Iesu Christi,  qui post resurrectionem hac usus est ad apostolos salutatione. Chirographo namque pacis inter angelos et homines in sua morte compacto, resurgens a mortuis [68 1Kb] , ipsum pacis chirographum promulgauit dicens suis: »Pax uobis;« quo etiam uerbo usus est dispensator Ioseph ad fratres eius [suos] [69 1Kb] ; tum quia Nouum Testamentum dignius est ueteri. Cui populus: Et cum spiritu tuo. Orat populus, ut Dominus sit cum spiritu sacerdotis, qui faciat eum spiritu orare, et mente, mentem enim etiam nomine spiritus intelligimus; orat enim tantum ore, qui tantum uerba pronuntiat; orat ore et spiritu, qui uerba pronuntiat, et interpretationem discernit [70 1Kb] . Orat ore, spiritu et mente, qui uerba profert, discernit, et ad Deum et celestia refert; et est hec responsio sumpta  de Apostolo, scilicet de secunda Epistola ad Timotheum, ubi dicitur: »Dominus iehsu Christus sit cum spiritu tuo [71 1Kb] .«

Ex his mutuis salutationibus innuitur quod sacerdotis et populi debet esse unus affectus; et uide quod cum sacerdoti respondeat chorus: Cum spiritu tuo, nunquam sacerdos dicit populo: Dominus tecum, ut angelus Gedeoni, sed uobiscum, unde statuit Sother papa ut nullus missam celebret, nisi saltem sit tertius. Exinde ad altare conuersus orat, manus eleuans ad instar Moysi [72 1Kb] ,  uel Saluatoris in cruce pendentis. Orans autem, et alios inuitans orare, dicit: Oremus. Uniuersalem colligit ad se Ecclesiam, uel ut syndicus uniuersitatis loquens sub persona multorum; quod sumptum est ab antiquitate. Antiqui premisso Oremus, subiungebant communiter orationem. Orat autem in dextera parte, quia Christus a morte transiuit ad uitam [73 1Kb] ; per quod de exsilio nos reducet in patriam; unde quidam diaconorum stant post episcopum, quasi orantes, ut eum sequantur usque ad mortem, et cum eo transeant ad uitam eternam. Maior autem pars in dextera parte moratur altaris, et minor in sinistra, quia utramque petit Ecclesia, et temporalem scilicet benedictionem, et eternam, ut ibi: Sic transeamus per bona temporalia ut non amittamus  eterna. Hec oratio significat benedictionem, qua celos ascensurus discipulis benedixit [74 1Kb] ; et attende quod oratio dicitur ab orando; quia bona corporis et anime, presentia et futura orantur. Orat enim sacerdos pro bonis ut adsint, pro malis ut absint; dicitur et collecta, quia sub ea populus colligitur, et petitiones populi in unum colliguntur, ut per sacerdotem ad Dominum referantur. Proprie tamen collecta dicitur, que in processionibus sub collecta multitudine legitur, uel ad portas ciuitatum, uel ad compita uiarum, uel ante ianuas ecclesiarum; et debet dici una oratio, sicut una epistola et unum euangelium, propter fidei unitatem; quia unus Deus, una fides, unum baptisma [75 1Kb] ; sed ex Patrum institutionibus quandoque dicuntur tres, uel  quinque, uel septem. Preter hos numeros, alius est non dico reprehensibilis, sed extraordinarius. Tres dicuntur propter sanctam Trinitatem; uel quia Christus ter orauit, dicens: »Pater, si fieri potest, transeat a me calix iste [76 1Kb] .« Quinque dicuntur, propter quinquepartitam Domini passionem, que in quinque uulneribus est consummata. Septem dicuntur, propter septem petitiones Dominice orationis [77 1Kb] , quarum numerum excedere presumptuosum est; uel propter septem dona Spiritus sancti [78 1Kb] . Pares non sunt dicende, quia »numero Deus impare gaudet.« Duas tamen, si festiuitas occurrat in die Dominico, Romana permittit auctoritas, que duas ad missam Natalis Domini dicendas instituit, et in festo Omnium  Sanctorum, sic etiam et quatuor in memoria Innocentum. Quotcunque dicantur, sola prima et ultima conclusione debita terminentur. Orationes ex maxima parte, ad Patrem diriguntur, et per Filium in sancto Spiritu concluduntur, ac si dicat: O Pater, exaudi per Filium tuum, qui hoc uult et potest; uult quia uiuit, potest quia regnat; uiuit, inquam, et regnat tecum, in unitate Spiritus sancti; non uiuit nec regnat ut tyrannus, spiritus iniquitatis, sed uiuit et regnat Deus spiritu benignitatis, et merito per Filium concluditur omnis oratio; quia nemo uadit ad Patrem, nisi per ipsum [79 1Kb] , et quia dixit: »Si quid petieritis Patrem in nomine meo,  dabit uobis [80 1Kb] .« Ipse enim mediator est Dei et hominum [81 1Kb] , per quem a Patre beneficia impetramus, sicut per mediantem crystallum a longinquo sole, in subiectam escam ignem celitus mutuamur. Forma uero terminandi orationes hec est: si fit sermo ad Patrem, et non sit ibi expressa mentio de Filio nec de Spiritu sancto, concluditur: Per Dominum nostrum Iesum Christum Filium tuum, qui tecum uiuit et regnat in unitate Spiritus sancti, Deus, per omnia secula seculorum; si autem fit ibi mentio de Filio, concluditur: Per eumdem Dominum nostrum, etc.; uel: Qui tecum uiuit et regnat, etc.; uel Dominum nostrum, ut: Deus qui salutis eterne; uel: iehsu Christus, ut in Cena Domini: Ipse tibi. Si autem fit ibi mentio de Spiritu sancto, additur: In  unitate eiusdem Spiritus sancti, etc. At si oratio dirigitur ad Filium, concluditur: Qui uiuis et regnas cum Patre in unitate Spiritus Sancti, etc.; uel: Qui cum Patre uiuis et regnas, etc. uerum si oratio dirigitur ad Trinitatem, concluditur sine personarum aliqua distinctione, sic: Qui uiuis et regnas, Deus, per omnia secula seculorum, ut: Placeat tibi, sancta Trinitas, obsequium seruitutis mee, et: Suscipe, sancta Trinitas, hanc oblationem. uel conuertat orator sermonem ad se, uel ad populos dicens: Quod ipse prestare dignetur, sicut etiam concluditur in benedictionalibus orationibus, in quibus ad populos sermo dirigitur. Queritur de his orationibus Aduentus, ut: Excita, Domine, potentiam tuam et ueni.

Solutio: Tres sunt aduentus: primus in carne,  secundus in mente, tertius in maiestate; in his agitur de secundo aduentu; quare sermo dirigi potest ad Patrem, uel ad Filium; dicit enim: »Filius ego et Pater, ad eos qui seruant precepta mea, ueniemus [82 1Kb] ;« uel de primo, uel de tertio potius in eis oratur aduentu; precedentes enim patres Dominum Patrem deprecabantur, ut Filium mitteret; aut Filium, ut ad redimendum ueniret. Moderni uero petunt Patrem, ut Filium mittat; uel Filium, ut ipse Filius ad iudicandum et remunerandum ueniat; ideoque fere in omni oratione aduentus concluditur: Qui tecum, uel qui uiuis, uel etiam ad Trinitatem sermo dirigitur.

Queritur de hac oratione: Fidelium, Deus, omnium  conditor, etc., redemptor enim proprie Christus est. Respondeo: Ad Patrem sermo dirigitur. Tota enim Trinitas est Deus, omnium conditor et redemptor; nam Deus omnipotens, misericors, eternus, sempiternus, licet sint essentialia nomina, tamen personaliter ad Patrem significandum sepius in orationibus ponuntur.

Queritur et de illis in quibus sermo dirigitur ad caput Ecclesie, si qua reperiatur, caput enim Ecclesie Christus est [83 1Kb] . Respondeo: Similiter ibi ad Patrem sermo dirigitur; tota enim Trinitas est caput Ecclesie. In exorcismalibus orationibus dicitur: Per eum qui uenturus est iudicare seculum, etc., quod  quanto cito diabolus audit, fugit, iudicium ignis timens; similiter quidam uoluerunt esse dicendum in orationibus defunctorum, sed usus in aliquibus contradicit. Per omnia secula seculorum dicitur, quia se sequuntur; aliis enim discedentibus, alia succedunt.

Ad orationem respondet populus: Amen. Quod cum sit Hebreum, Latine secundum Hieronymum, fiat, secundum Aquilam fideliter, secundum quosdam, uerum interpretatur; ut in Euangelio: »Amen,« id est fideliter, uel uerum »dico uobis [84 1Kb] ;« Christus etiam dicitur Amen, ut in Apocalypsi [85 1Kb] : »Hec dicit amen, Christus, testis fidelis,« sed in orationibus pro fiat, accipitur, ac si dicatur: Fiat nobis quod oras. Post hec sedet episcopus innuens Christi  ascensionem, et eius sedem ad dexteram Patris; cum eo quidam sedent, per quos Christi membra intelligimus, in pace iam quiescentia, de quibus Apostolus: »Consedere fecit in celestibus in Christo [86 1Kb] ;« aut eos, qui sedebunt super sedes duodecim, iudicantes duodecim tribus Isrel [87 1Kb] . Per eos uero qui stant, intelligimus Christi membra adhuc in certamine posita; sedens autem Dominus in alta celorum [88 1Kb] , custodit ciuitatem suam [89 1Kb] ; et uicarius sedens in loco eminentiori, superintendit populo suo, et quasi uinitor, custodit uineam suam, ut reddat unicuique secundum opera sua [90 1Kb] . Quo sedente, cereostata mutentur de locis suis in ordine unius linee a primo usque ad altare. Consuetudo ista est quarumdam ecclesiarum, ut notetur, quod  de plenitudine Christi omnes accipimus [91 1Kb] , in spiritus unitate, sed gratiarum uarietate. »Diuisiones enim gratiarum sunt, idem autem Spiritus [92 1Kb] ;« Spiritus enim a primo cereostato, id est a Christo procedens, et usque ad altare, id est electorum corda perueniens alternatim, in membris dona uariat gratiarum; et memento, quod cereostata in terram deposuerunt acolythi: quia post peracta predicationis officia per humilitatem agnoscunt, quod sunt puluis et cinis, sicut dixit Abraham: »Loquar ad Dominum meum, cum sim puluis et cinis [93 1Kb] .« Numerus cereostatorum non excedit septenarium; quia septiformi gratia tota illuminatur Ecclesia. uel aliter ab huius partis exordio. Nam Christi  processio est egressus eius a Patre; inclinatio est eius exinanitio: »Inclinauit enim celos et descendit [94 1Kb] ,« cum se formam serui accipiens exinaniuit [95 1Kb] .

Introitus antiquorum Patrum de aduentu Domini designat desiderium; uersus, uaticinia; iteratio, suspiria; Gloria Patri, laudes; Kyrie eleyson, eorumdem preces ad hoc multiplicatas, ut sancte gratia Trinitatis, per aduentum Christi eos agminibus angelorum distinctis nouies sociaret. Gloria in excelsis  est, ut prediximus, de Christi natiuitate hymnus angelorum; laudes et concentus chori, est aggratulatio pastorum. Salutatio et oratio est nobis salutaris Christi operatio. Tota enim uita Domini, et omnis eius actio, pro nobis fuit oratio. Hic est fumus aromatum, qui manu angeli ascendit in conspectu Domini [96 1Kb] . In diebus enim carnis sue, sicut ait Apostolus [97 1Kb] , preces et supplicationes offerens ad Deum exauditus est pro sua reuerentia. Orat ergo sacerdos; quia Christus pro nobis orauit et orare monuit, et docuit; orat igitur in dextera, quia Christus Iudeos docuit, ad quos a Patre missus fuit, unde: »Non sum missus nisi ad oues que perierunt domus Isrel [98 1Kb] .« Unde quidam: »Dextera Iudeos, gentiles leua figurat.« Et ita hucusque omnia  fuerunt in cantu et opere. Unde mos inoleuit, ut usque ad lectionem in ecclesia non sedeatur; quoniam aggratulationi de aduentu et operibus Christi precedens officium deputatur. Ideoque in Romano dicitur ordine, ut pontifex non sedeat, quousque post primam orationem dicatur: Amen. Pontifex enim Christum significat uenientem et operantem; ceteri uero eos representant, qui preibant, sequebantur et obuiabant [99 1Kb] . Qui ergo Christum comitari, uel Christum desiderat suscipere uenientem, non torpeat, sed Christum suscipiat uenientem, cantans cum prophetis Christum prenuntiantibus, orans cum Anna et Simeone Christum desiderantibus, exsultans cum angelis et pastoribus uenienti aggratulantibus [100 1Kb] . uel sequatur Dominum cantans cum  pueris clamantibus: »Hosanna filio Dauid [1 1Kb] !« plorans cum Maria dicente: »Domine, si fuisses hic, frater meus non fuisset mortuus [2 1Kb] ;« orans cum Chananea dicente: »Domine, miserere mei, filia mea male torquetur [3 1Kb] .«



CAPUT III. DE SECUNDA PARTE MISSAE

»Audiuit et letata est Sion [4 1Kb] .« Sedente sacerdote, lector lectionem recitat, populus circumsedet, chorus cantus resonat. Tribus horis sacerdos sedet in missa, dum legitur epistola, dum graduale, et dum concinitur, alleluia; quia Dominus dicitur tribus diebus in templo sedisse [5 1Kb] ; uel sacerdos sedet semel, id est continuo. Eo sedente, ista celebrantur; quia  Christo a Patris dextera residente, predicator mundo Scripturas intonuit, et populus obediuit. Et attende quod lectio dicitur a legendo, debet enim legi et non cantari; epistola dicitur ab epi quod est supra, et stola quod est missio; quia sicut prophetie sunt super legem, sic sunt epistole super euangelium misse, unde non solum epistole, sed loco epistolarum prophetie leguntur; ambe namque sunt panniculi Ieremie [6 1Kb] , ambe stabularii super erogationes [7 1Kb] , ambe legum supermissiones,  sed ille ueteris, iste noue. Epistola igitur est uicaria legis et prophetiarum ante sanctum euangelium, preconis gerens officium. Precessit itaque lex Euangelium, sicut preco iudicem, timor caritatem, initium perfectionem, actio contemplationem, que, quamuis sepe de scriptis apostolicis assumatur, in eo tamen gradu est, ac si semper de lege uel prophetarum preconio sumeretur; semper enim precursionem figurat, moralitatem et actionem insinuat, et tantum distat ab euangelica maiestate, quantum actio a contemplatione, seruus a Domino, preco a iudice, legatus ab eo qui misit illum. Quapropter cum epistola legitur, sine iniuria sedemus, sed dum Euangelium audimus, Domino, demissis uultibus, reuerenter assistimus.  Usus uero sedendi, a ueteri Testamento assumitur, sicut in Esdra legitur [8 1Kb] ; quidam tamen stant ad Epistolas Pauli [9 1Kb] , eo quod suam predicationem Euangelium nominauit. uel Epistola spiritualiter significat predicationem Ioannis Baptiste precursoris Domini, uel doctrinam septuaginta duorum discipulorum quibus ait: »Messis quidem multa, et operarii pauci [10 1Kb] ;« uel significat lector omnem scribam doctum, qui de thesauro suo profert noua et uetera [11 1Kb] . Unde utriusque Testamenti recitat lectiones; uel significat Christum, qui aperiens codicem Isaie legit: »Spiritus Domini super me [12 1Kb] .« Rursus uide quia, sicut non permittitur ulli nisi sacerdoti missam celebrare, euangelium legere nisi diacono; sic nec debet epistolam  quisquam legere, nisi fuerit in subdiaconali officio, cuius est officium in sinistro brachio portare manipulum, fimbriis adornatum. Quia si secundum Ioannis Baptiste preconium, hic preco et eius auditor securim iudicii, que posita est ad radicem arboris pertimuerit, et dignos fructus penitentie fecerit [13 1Kb] , cum perseuerantia bonorum operum, manipulos iustitie reportabit, de quibus in Psalmo: »uenientes autem uenient cum exsultatione portantes manipulos suos [14 1Kb] .« Fimbria namque manipuli, et cuiusque sacre uestis cum sit ultima pars uestis, perseuerantiam et bonorum operum completionem significat. Post epistolam, chorus cantu resonat graduale, tractum  Alleluia, cum uersibus, neumis et sequentiis. Usus etiam cantuum ut in Esdra legitur, originem traxit a ueteri Testamento; gradualia, tractus et alleluia, Ambrosius et Gregorius et Gelasius composuerunt et ad missam cantari statuerunt. Hieronymus tamen ait, quod alleluia diceretur in missa, tractum esse de Hierosolymorum Ecclesia. Nocherus, abbas Sancti Galli, prius sequentias pro neumis ipsius alleluia composuit, et Nicolaus papa ad missam cantari concessit, sed et Hermanus Contractus, qui fuit inuentor astrolabii, fecit: Rex omnipotens, Die hodierna, et Sancti  Spiritus adsit nobis gratia. Et dicitur graduale a gradibus, in quibus cantatur, uel quia gradatim canitur: idem quoque responsorium dicitur, quia respondet predictioni, uel quia illud incipientibus respondet chorus, uel quia respondet uersui. uersus autem a uertendo, quia uertitur ad responsorium. Tractus a trahendo, quia tractim cantatur, cuius ad ipsum uertitur uersus; alleluia laudate Deum; allelu, laudate; ia, unum est de decem nominibus Domini, de cuius uersu ad alleluia reuertimur, et reuertentes neumis utimur. Est autem differentia inter neuma neume, et pneuma pneumatis; neuma neume, iubilus; pneuma pneumatis est Spiritus Sanctus. Sequentia uero dicitur, quia neumam iubili sequitur, et dicitur sequentia sequentie,  et hic et in Euangelio, quam et prosam, id est longam etiam appellamus. Sicut per epistolam intelleximus Ioannis predicationem; sic quoque per graduale, apostolorum intellige predicationem; et per Alleluia, cum deuotione et predicatione letitiam. Quidam uero per lectionem uetus, per cantum Nouum accipiunt Testamentum: sicut namque Nouum suauius est ueteri, sic cantus suauior lectione. Sanius, uero cantus epistolas comitantur quoniam predicationes predicatorum secuta sunt gaudium Ecclesie, Deo laudes et preconia de credentium conuersione; quia per graduale conuersio de Iudeis accipitur; per uersum, conuersio de gentibus intelligitur; per alleluia utriusque in fide letitia figuratur. Sequentia uero  canticum designat uictorie. Unde plausum uictorum cum neumis imitatur; hanc exsultationem prefigurauit tympanistria Maria, que uictoriam liberato populo recitauit, dicens: »Cantemus Domino [15 1Kb] .« cum qua et populus iubilauit. Moraliter uero, et hodie gradualia canimus, dum in lamentis penitentie liberamur, et de uirtute in uirtutem [16 1Kb] gradiri conamur. Hic enim cantus ad penitentie pertinet lamentum, et laborem operantium. Inde est quod adeo grauis est, quod illum excellentioribus efferre uocibus non sustinet usus. Inde quoque est quod diebus Pentecostes de officio tollitur, quia tunc felix in regno et quiete status Ecclesie prefiguratur. Inde etiam est, quod cantor  similis illi qui in ualle plorationis positus [17 1Kb] , ascensiones tamen in corde suo disposuit, et penitentie ploratum, et humilitatis gradum, et ascensionis initium, loco innuit, cum ad gradum inferior eo, qui concinit alleluia, persistit. Inde quoque est quod et in gradibus cantatur, et a gradibus deriuatur; quoniam penitentes et actiui proficiunt in gradibus uirtutum, dum que audierunt, operibus implent. Nam in lectione auditores pascuntur, sed in cantu quasi aratro compunctionis corda conscinduntur; habet enim musica naturalem quamdam uim ad flectendum animum, sicut  Betius ait. Tractum canimus, quia in hoc itinere laboramus. De tractibus inferius plenius prosequemur; hic tamen scias hoc interesse, inter responsorium et tractum, quod est inter columbam et turturem.

Responsorium assimilatur columbe, que gregatim uolat et gemit, et significat gemitum actiue uite; tractus uero turturi comparatur, que singulariter uolat et gemit, ideoque denuntiat gemitum contemplatiue. Cum in abscondito Patrem oramus [18 1Kb] , turturem offerimus. Sicut Moyses qui solus montem ascendit [19 1Kb] ; cum uero dicimus: »uenite, adoremus, et procidamus ante Deum [20 1Kb] ,« columbas ad altare portamus. Alleluia canimus, quoniam ad laudes angelicas in hoc itinere festinamus;  uersus, quoniam sic euntes, laborantes, festinantes ad Dominum reuertimur; unde et uersus cantantes ad orientem nos conuertimur; et attende quod alleluia, prius summotenus dictum, presentis contemplationis gaudium representat, sed postea repetitum cum iubilo gaudium designat eternum, et tam angelorum quam beatarum animarum conuiuium. Unde et hoc Hebraicum nomen in officio remanet peregrinum; quoniam gaudium illud peregrinatur ab hac uita, et nos a Domino peregrinamur [21 1Kb] . Congrue igitur post graduale cantatur, quia post actionem sequitur contemplatio; post luctum penitentie, canticum letitie; post irriguum dilationis, magnitudo consolationis; quoniam: »Beati qui lugent, quoniam ipsi consolabuntur [22 1Kb] ;« et: »Qui  seminant in lacrymis, in exsultatione metent [23 1Kb] .« Congrue quoque in alleluia iubilamus, ut mens illuc rapiatur, ubi »sancti exsultabunt in gloria et letabuntur in cubilibus suis [24 1Kb] ,« quod gaudium nec potest uerbis exprimi, nec omnino taceri; non exprimitur propter magnitudinem: non tacetur propter amorem. Sequentiam canimus in iubilo, quia Deum uidebimus cum ineffabili gaudio. Unde habet uerba inusitata et laudiflua; quia illud gaudium est mortalibus incognitum, ubi est habitatio sicut omnium letantium [25 1Kb] . Quedam ecclesie sine uerbis sequentias neumizant, eo quod ibi non erit uerborum significatio necessaria ubi patebunt corda singulorum, singulis uite intuentibus  librum, uel quia uerba non sufficiunt ad illud exprimendum. Unde que uox, que poterit lingua retexere, que tu martyribus munera preparas; quis possit narrare quod in cor hominis non ascendit [26 1Kb] . Unde Paulus ait: »Quod uidit ea que non licet homini loqui [27 1Kb] ;« unde cum ad alleluia sequitur iubilus, non est sequentia necessaria, nec econtrario. Et quidem ista canentium alii sunt cantores, qui cantus in choro uoce magna distribuunt, qui sunt rectores Ecclesie, qui Deum laudant et alios uerbo et exemplo ad laudandum  inuitant. Alii autem pueri, qui graduale in gradibus cantant; hi sunt actiui pueri de uirtute in uirtutem [28 1Kb] in caritatis gradibus ascendentes, qui dum graduale inchoatur, alios ad compunctionem inuitant; dum uersus concinunt, ad se redeuntes suas cogitationes attendunt; dum rursus graduale incipiunt, bonum certamen certasse [29 1Kb] et cursum insinuant se consummasse; qui primo non alte uocem eleuant, uersum post modum cantant: »Qui enim uoluerit turrim edificare prius sumptus cogitet [30 1Kb] .« In repetitione uero iam non timentes, uersum fiducialiter uoce exaltant. Alii sunt perfecti uiri, qui alleluia, uel tractus in pulpitis concinunt, hi sunt contemplatiui, carnem affligentes [31 1Kb] , mente excedentes [32 1Kb] ; quorum conuersatio  est in celis [33 1Kb] .« Non est hominum sed angelorum. Sequentia uero non illi soli decantant, sed chori communiter iubilant, quoniam iubilus eternus, ineffabilis communis erit angelis et hominibus.



CAPUT Iu. DE TERTIA PARTE MISSAE.

Predicans preceptum Domini constitutus est in monte sancto eius [34 1Kb] . Hic Christi et apostolorum predicatio insinuatur: »uidens enim iehsu turbam, ascendit in montem, et aperiens os suum, docebat eos [35 1Kb] .« Hanc predicationem prefigurauit Moyses [36 1Kb] , qui ascendit in montem, et accipiens tabulas et benedictionem, populo mandata proposuit. Hanc etiam representamus cum diaconus benedictionem a pontifice petit; cui pontifex  benedicit. Diaconus, et non alterius ordinis Euangelium legat; quia diaconus minister interpretatur. Christus autem cum Euangelium predicauit, minister fuit. Unde: »Non ueni ministrari sed ministrare [37 1Kb] .« Diacono pontifex benedicens, ait: Dominus sit in corde tuo et in labiis tuis. Intendat ergo diaconus ut cor concordet cum labiis, ne infructuosa sit oratio sacerdotis; proinde per manus sacerdotis munitur signo crucis, ac si dicatur ei: Dum predicaueris, passionis Dominice non obliuiscaris.

Diaconus enim iste ordo est apostolicus, cui Dominus benedixit, cum dedit eis Spiritum sanctum [38 1Kb] , et misit ad predicandum per uniuersum  mundum [39 1Kb] . Hanc benedictionem non accipit subdiaconus; quia legislatorem et prophetas Deus inuisibiliter misit; apostolos autem et euangelistas factus uisibilis uisibiliter misit et docuit. Diaconus de altari accipit Euangelium; apostoli enim de altari euangelium acceperunt, cum predicantes passionem Domini euangelizauerunt. uel altare, in quo ab initio usque nunc iacuit euangelium, est Hierusalem, unde legem euangelicam susceperunt; quia de Sion exiuit lex et uerbum Domini de Hierusalem [40 1Kb] ; unde cum notus fuisset Deus solummodo  in Iudea [41 1Kb] , factum est admirabile nomen eius in uniuersa terra [42 1Kb] ; uel altare Iudeos significat, a quibus transfertur regnum Dei, et datur genti facienti fructum eius [43 1Kb] . Diaconus Euangelium in sinistro brachio portat, quia sinistra presentem uitam prefigurat in qua debet euangelium predicari. Nam in futura scientia destruetur [44 1Kb] , id est non erit opus magistrali doctrina. Diaconum precedit subdiaconus cum puluillo; quia ad omne quod legitur euangelium lex competens suggerit testimonium, uel puluinar est suauitas et dulcedo mandatorum Dei, de qua Propheta: »Parasti in dulcedine tua pauperi Deus [45 1Kb] ;« et alibi: »Quam dulcia faucibus meis eloquia tua [46 1Kb] , unde, euangelio lecto, liber euangelicus super puluillo portatur;  quoniam Ecclesia »in auditu auris obediuit [47 1Kb] ,« et uerbum suauiter in corde suscepit, cuius anima liquefacta est, ut dilectus locutus est ei [48 1Kb] . Duo precedunt acolythi cum candelabris et candelis, et unus cum thuribulo; hi sunt Moyses et Helias, inter quos ut sol Dominus in monte refulsit [49 1Kb] , uel apostoli, quos binos Dominus ad predicandum misit [50 1Kb] . Quandoque tamen ut in profestis, unus tantum precedit acolythus cum cereo. Hic est Ioannes Baptista, qui fuit uerbi lucerna [51 1Kb] ; precessit enim Christi primum aduentum; ergo duo significare possunt Henoch et Eliam, qui precedent secundum [52 1Kb] . Duo candelabra, duo precepta; due candele, lex et prophetie, que, dum  euangelium legitur, secundum quosdam in pauimento ponuntur, quoniam legis umbra et prophetiarum enigmata, per lumen Euangelii, etiam ab humilibus intelliguntur; que, perlecto euangelio, protinus exstinguuntur, quia per euangelicam doctrinam lex et prophetia penitus euanuerunt in littera; uel quia cum ueritas Euangelii deprehendetur, omnis scientia destruetur [53 1Kb] . Ille thuribulum portat, qui odorem suauitatis exigue predicans elicit passionis. Per incensi fumum bona opinio predicatoris designatur, qui debet esse odor uite in uitam [54 1Kb] , odor agri pleni cui benedixit Dominus [55 1Kb] . Thuribulum precedit Euangelium; quia bona fama operum debet precedere doctrinam uerborum. Unde: »iehsu cepit facere et docere [56 1Kb] .« Diaconus  ab australi parte ascendens analogium, id est locum ad uerba de superioribus destinatum, et se uertens ad austrum, primo salutat populum, dicens: Dominus uobiscum; cui populus: et cum spiritu tuo; Christus enim a Behtlehem, que est ad austrum, uenit in Hierusalem. Unde dicitur: »Deus ab austro ueniet [57 1Kb] .« Quod diaconus ascendit, hoc est quod predicator debeat stare in monte uirtutum, iuxta illud: »Supra montem excelsum ascende tu [58 1Kb] .« uel quia Christus in alto monte  predicauerit [59 1Kb] , uel quia dixit: »Quod in aure audistis, predicate super tecta [60 1Kb] ; uel quod precepta sublimia dedit. In hoc autem quod euangelium in altiori gradu legitur quam epistola, innuitur quod apostolica dignior est legali doctrina et euangelica excellentior apostolica; quod se ad austrum euangelium lecturus uertit, inde est quia sponsus cubat in meridie [61 1Kb] , et Ecclesia in omni feruet amore; uel quod in hac parte uiri stare solebant, quibus debent spiritualia seminari: per uiros enim spirituales intelliguntur, et per austrum [62 1Kb] Spiritus sanctus accipitur. Quidam uero, ut pene in omnibus ecclesiis uetus obtinet consuetudo, se ad aquilonem conuertunt, ubi femine sunt, que carnales significant, et aquilo significat fideles:  carnalibus autem et infidelibus est euangelium predicandum, ut conuertantur ad Christum; uel diaconum ab austro uenire, est Filium Dei operatione Spiritus sancti carnem assumere. Ad aquilonem sermonem dirigere est salutem gentibus, que a calore solis recesserant, et secreta mysteria reuelare; uel ad aquilonem legitur, ut aquiloni, a quo omne malum panditur [63 1Kb] , opponatur euangelica fides, iuxta illud: »Cui resistite fortes in fide [64 1Kb] .« Hic est aquilo frigidus, id est diabolus, qui flatibus tentationum corda congelat hominum, et infrigidat ab amore Dei. Ideoque dicitur ei: »Surge, aquilo [65 1Kb] ,« id est recede. Si autem euangelium fuerit ad altare legendum, in sinistra parte  legatur, nam ex nunc a dextera fit transitus ad sinistram; in quo notatur transitus apostolorum, qui de Iudeis transierunt ad gentes, illis respuentibus uerbum Dei [66 1Kb] . Desiccato namque uelamine Gedeonis, ros aream irrigauit [67 1Kb] , et qui prius dixerat: »In uiam gentium ne abieritis [68 1Kb] ,« postea: »Ite in uniuersum mundum [69 1Kb] ,« subiunxit; quod lecturus euangelium primo salutat populum, cum a susceptione codicis de altari nichil in uia dixerit, inde est quod apostoli in uia neminem salutabant, sed quamcunque domum intrabant predicaturi habitantes in ea, primo ex mandato Domini salutabant dicentes: »Pax huic domui [70 1Kb] ; et reddit hac salutatione diaconus auditores attentos ad audiendum uerbum Domini; unde se uertit ad eos.  Cui populus factus attentus et beneuolus cordibus aduersis ad Deum, et uultibus ad diaconum ait: Et cum spiritu tuo. Orat populus ut Dominus sit cum spiritu predicatoris, qui faciat eum sane predicare et ad Deum referre. Cumque diaconus addit: Sequentia Sancti Euangelii, auditores dociles reddit: non quod maiestas euangelii dignetur regulis oratorum subiici, sed quia quod in hominibus nititur eloquentia, hoc in Ecclesia sua perficit Sapientia. Dicitur autem euangelium nuntium bonum  antonomastice, ab eu quod est bonum, et angelus quod est nuntius. Nuntiat enim uitam post mortem, requiem post laborem regnum post seruitium; uel ab Euan et Gelos, ut quidam dicunt; sed idem sensus est. Licet enim alie Scripture bonum annuntient, tamen hec, quam ore proprio Dominus predicauit, sibi nomen Euangelii uindicauit. Titulantur autem Euangelia duplici forma, uel per initium Sancti Euangelii; sicut in principiis euangelistarum; uel per sequentia sancti Euangelii, et dicitur sequentia, quia sequitur initium uel precedentia. Respondet populus: Gloria tibi, Domine. In Euangelio agitur de gloria Dei et nostra, scilicet quod diabolum uicit, et uictor ad gloriam Dei Patris ascendit, quod nos redemit et  nobis maiora promisit. Audientes igitur Euangelii mentionem, nos ad orientem uertimus, et exclamamus in laudem Creatoris: Gloria tibi, Domine, quasi dicamus: Quod in Euangelio predicatur, et nos credimus et speramus, nobis proficiat, nobis eueniat, sine fine permaneat. Et exinde: »Non nobis, Domine, non nobis, sed nomini tuo« inest, et inerit »gloria [71 1Kb] ,« et ita populus glorificat Deum qui misit nobis uerbum salutis, »et fecit redemptionem plebis sue [72 1Kb] ,« iuxta quod in Actibus apostolorum dicitur: »Et glorificauerunt Deum [73 1Kb] .« Cumque hec dicuntur, tam qui audit, quam qui profert, primo cum pollice fronti signum crucis imponit, secundo ori, tertio pectori. Fronti signum crucis imponitur, quoniam in fronte sedes est pudoris  et uerecundie. Unde impudicos homines appellamus effrontes, quasi sine fronte. Per hoc ergo quod fronti signum crucis imprimimus, ostendimus nos non erubescere Dominum nostrum esse crucifixum, quod nobis a Iudeis et gentilibus improperatur. Unde Apostolus: »Predicamus Christum Dominum nostrum crucifixum, Iudeis quidem scandalum, gentibus uero stultitiam [74 1Kb] ;« nec erubescere debemus, quoniam qui erubuerit Filium in hoc mundo, filius erubescet eum coram Patre et angelis in Iudicio [75 1Kb] ; in hoc quod os signamus et pectus, innuimus quod Dominum crucifixum et ore confitemur, et corde credimus; corde enim creditur ad iustitiam, et ore confessio  fit ad salutem [76 1Kb] ; igitur in pectoris signo fides et oris signo confessio, in frontis signo intelligitur operatio, quasi dicat: Signo me in fronte, ore et pectore; quia crucem Christi non erubesco sed predico et credo.

Queritur qualiter nos signare debemus, scilicet a sinistra in dexteram, uel econtrario. Quidam uolunt a sinistra in dexteram esse signandum, ex hac auctoritate [77 1Kb] : Egressus eius a Patre, excursus usque ad inferos, regressus usque ad sedem Dei; Christus enim a Patre uenit in mundum [78 1Kb] , inde  ad inferos [79 1Kb] , inde ad sedem Dei [80 1Kb] . Incipiens itaque se signare, incipit a superiori parte que Patrem significat; descendit ad inferiorem, que mundum significat; allaterat a sinistra in dexteram: sinistra significat infernum, dextera celum. Christus autem ab inferno ascendit etiam ad alta polorum. Alii uero a dextera signant in sinistram, quia Christus ueniens a dextera Patris, diabolum, qui est sinistra, cruce peremit. uel ad nos crucis refertur effectus: »Deus inclinauit celos, et descendit [81 1Kb] ,« ut doceret nos, primum querere regnum Dei, quo quesito etiam temporalia nobis adiicientur [82 1Kb] : et ecce transitus de dextera scilicet ad sinistram. Descendit etiam ut nos de terra leuaret ad celum, et ecce quod de sinistra transitur ad  dexteram. Et quidem supradicta tria loca pollice signamus, et demum eadem tria tribus digitis comprehendimus, quoniam totam nostram fidem, confessionem, audaciam, uel operationem ad Deum uiuum et trinum referimus.

Exinde librum diaconus thurificat, signat et osculatur librum in signo, quasi dicat: Hic est liber Dei, hic est liber Crucifixi, hic est liber Pacifici. Quidam uero primo signant librum, postea se, et se quidem in fronte et pectore tantum, quasi in utroque superliminari [83 1Kb] . Postea diaconus inchoat euangelium, quod habet triplicem inchoationem, uel per initium euangelii, ut In principio erat uerbum, item: Liber generationis Iesu Christi; uel per certam temporis determinationem, ut: Anno quintodecimo  imperii, etc.; uel per In illo tempore, ubi saltem confusum tempus significetur, et est sensus: In illo tempore, scilicet gratie, de quo: »Ecce nunc tempus acceptabile [84 1Kb] .« Et attende quoniam prophetie, et Epistole, et Euangelia per illas dictiones uel orationes inchoantur, uel concluduntur, que in eis sepius iterantur. In prophetiis he clausule sepissime repetuntur, scilicet: In diebus illis, et hec dicit Dominus omnipotens. In epistolis autem Pauli he clausule frequentantur: Fratres, et in Christo Iesu Domino nostro. In Epistolis Iacobi et Petri hec particula frequentatur, scilicet: Charissimi. In Euangeliis autem hec oratio sepius inuenitur: In illo tempore. Leguntur autem euangelia  quandoque secundum historiam, ut illud: Pastores loquebantur ad inuicem [85 1Kb] , et illud: Maria Magdalene, et Maria Iacobi, et Salome [86 1Kb] ; quandoque secundum allegoriam ut illud: Intrauit iehsu in quoddam castellum [87 1Kb] , in quo fit mentio de Maria et Martha sororibus Lazari: per quas quia due uite significantur, contemplatiua scilicet et actiua, ideo legitur in Assumptione beate Marie, in qua est utriusque uite consummatio; quandoque secundum personam, ut in festo sancti Thome apostoli dicitur: Thomas unus de duodecim [88 1Kb] ; quandoque  secundum partem ut in festo Sancte Crucis: Erat homo ex Phariseis [89 1Kb] , propter hanc clausulam, sicut Moyses, exaltauit serpentem in deserto [90 1Kb] , sic oportet exaltari Filium hominis; in hoc enim uerbo passio, et in cruce corporis exaltatio figuratur; quandoque secundum totum, ut illud: Postquam consummati sunt dies octo [91 1Kb] .

Dum autem legitur euangelium, summa cum reuerentia audiatur; nullus sedeat: hoc enim Anastasius papa decreuit. Baculi de manibus, et uelamina de uirorum capitibus deponantur. Cum uero sedere prohibemus, nec iacere nec appodiare, nisi in necessitate, permittimus. Erecti stare debemus: sedent desides, iacent dormientes, appodiantur debiles, stant fortes pugiles.  Ut igitur innuamus quod pro defensione euangelii sumus fortes pugiles Iesu Christi, dum legitur euangelium, stemus erecti, scientes quod »non est nobis colluctatio aduersus carnem et sanguinem, sed aduersus principes et potestates [92 1Kb] ;« et, ut omnis appodiatio remoueatur, etiam baculi deponantur, non solum a ceteris uerum etiam a cantoribus. In lege precipiebatur [93 1Kb] , ut edentes agnum baculos in manibus haberent, quod representant cantores, qui tenent baculos in missa, significantes quod qui ad patriam festinant, esu celestis Agni et baculis contra hostes, id est Scripturarum sententiis indigeant contra demones. Generaliter enim per baculos legales intelligimus obseruantias; spiritualiter per baculos cantorum, sententias  Scripturarum, uel doctrinas predicatorum; per euangelicam ergo predicationem in presenti legales deposuimus obseruantias; et in futuro, cum ueritatem comprehendemus euangelicam, euacuabuntur lingue doctorum, quia scientia destruetur [94 1Kb] ; uel baculos deponimus, ne iudaizare uideamur, qui caput Christi arundine percusserunt [95 1Kb] . uel baculum deponere est ob perfectionem euangelicam iniurias non uindicare, sed Domino uindictam seruare, unde: »Mihi uindictam, et ego retribuam [96 1Kb] ,« et in principibus aut in terrenis sustentaculis non confidere; quia »uanitas uanitatum, et omnia uanitas [97 1Kb] .« Non est opus humano auxilio, dum presto Christum habemus, et eius uocem audimus. Similibus  rationibus uelamina de uirorum capitibus deponuntur, scilicet ut Iudeis dissimiles uideamur; qui Christi caput corona spinea contexerunt [98 1Kb] ; uel quia presens euangelica predicatio abstulit uelamina legis; uel quia futura ueritatis euangelice comprehensio auferet enigma et squamas ab oculis nostris [99 1Kb] . »Nunc uidemus Deum, quasi per speculum in enigmate, tunc autem uidebimus facie ad faciem [100 1Kb] .« uel caput detegimus, innuentes quod attente uerbum Domini audire debeamus. Ideo dixi uirorum, quia mulieres non debent audire capite reuelato, propter pomi uetiti pudorem. Licet  fuerit uirgo, uel mater, uel alia mulier, capiti superponat aliquem pannum, si non habet uelamen [1 1Kb] ; licet enim uirgo lasciuiat in capillo, tamen etiam orare non debet, ni operta cesarie in signum pudoris antique preuaricationis, et subiectionis, et reuerentie sacerdotalis. Perlecto euangelio, debet unusquisque dicere: Benedictus qui uenit in nomine Domini; uel Deo gratias; sicut post alias dicimus lectiones: Dignum est enim ei benedicere et gratias agere, qui uenit nos hac doctrina saluare; sed melius est ut dicatur: Amen, quasi uerum est quod dictum est, et est hoc contra quorumdam hereses, uel superstitiones, qui, dum legitur euangelium, contradicentes dicunt, Falsum est. uel amen, quasi fiat nobis quod Dominus in Euangelio pollicetur;  debet et quilibet post euangelium se signo crucis munire contra diabolum, qui, euangelio lecto, confestim insidiatur, ne capiat in nobis sermo. Munimus itaque nos signo crucis, ne rapiat fidem passionis, spem euangelice promissionis de corde, confessionem de ore, audaciam de fronte, uel opere, neue per zizania heresis corrumpat in nobis semen recte predicationis [2 1Kb] . Diaconus autem, postquam se signauerit, librum thurificat, et osculatur gratias agens Deo, qui nos orare docuit et pacem dedit.

Post hec, thus episcopo et ad osculandum Euangelium fert, apostoli enim a predicatione ad Christum reuersi sunt [3 1Kb] , non sibi, sed ei gratias de miraculis et profectu predicationis agentes, quem constet nos et orare docuisse [4 1Kb] , et nobis pacem dedisse  [5 1Kb] . Deinde, facit episcopus sermonem ad populum, aliqui etiam ante euangelium predicant, forte ex praua consuetudine laicorum cantato euangelio recedentium. uel ideo congrue predicat ante, et congrue postea, quoniam expositurus est euangelium populo; ante ergo predicat, ut legendum intelligentes auidius audiant; postea predicat, ut lectum intelligentes memoriter teneant. Theologius tamen postea predicatur, quia Christus postquam populo per apostolos innotuit, idem ipse populis uoce propria predicauit, unde etiam predicat episcopus que et docuit Christus, scilicet penitentiam et similia. Post predicationem clerus cantat: Credo in unum Deum; quia quod diaconus legit,  episcopus predicauit, se credere populus asseuerat. Rectus ordo quo rex uocat, milites accelerant. Non tamen est in omni missa cantandum, sed in festis illorum, de quibus in Symbolo fit aliqua mentio, et aliquid sonare uidetur, ut in Natali, in Circumcisione, Epiphania, Pascha, Ascensione, Pentecoste, in festo Omnium Sanctorum et singulorum apostolorum; et in omnibus festis beate uirginis, in die Transfigurationis Domini, in festis Sancte Crucis, et in omnibus Dominicis diebus, et in festo Sancte Trinitatis, et in Dedicatione templi: in aliis uero nequaquam; maxime uero pertinet  ad Resurrectionen et Pentecosten, quoniam soboles noua reddit in tripudio, que didicit in catechismo. Dubitatur de festo beati Ioannis Baptiste. Aiunt quidam quod in eius festo sit cantandum, uel quia in eius natiuitate memorata fuit Christi natiuitas, uel quia in Symbolo fit mentio de prophetis; hic autem est plus quam propheta [6 1Kb] . Alii dicunt aliter. Dubitatur etiam de festis propriis oratoriorum, et quod aliquorum consuetudinis est in die proprio non omittere, sed in octaua si eam celebrauerint subticere, et est hoc Symbolum synodi Constantinopolitane. Quatuor autem symbolis nunc utitur Ecclesia, uidelicet Symbolo Athanasii, quod composuit contra hereticos, Arianos scilicet: Quicunque uult saluus esse; item Symbolo Hilarii,  quod composuit in libro de synodis, unde in synodis legitur totum, uel ex parte; item Symbolo apostolorum, scilicet: Credo in Deum Patrem omnipotentem; item Symbolo Constantinopolitane synodi, quod synodus composuit, sed Damasus papa ad missam cantari instituit, in quo dum cantatur: Et homo factus est, genua flectimus, quia Christum hominem factum et pro nobis crucifixum adoramus; quod, dum cantatur, euangelium cum incenso defertur, et singulis a subdiacono ad osculandum apertum porrigitur quod ab eodem clausum ante portabatur; quoniam apostoli uerbum Christi per mundum portauerunt [7 1Kb] , et odor uite in uitam exstiterunt [8 1Kb] , et pacem eternam declarauerunt; et  sic fides euangelica, que prius in lege fuerat clausa, nunc patuit manifesta. Porrigitur autem maxime clericis, quasi dicat eis: »uobis datum est nosse mysterium regni Dei [9 1Kb] .« Symbolo cantato, se quilibet signat; quia uerbum est euangelicum. Hoc est uerbum abbreuiatum, quod fecit Dominus super terram, et sicut alibi dicitur, quod uenit super filios Dei [10 1Kb] .« Generaliter quidem in omnibus uerbis euangelicis debemus nobis imprimere signum crucis, sicut in fine Gloria in excelsis Deo; Credo in unum Deum; Sanctus, sanctus, sanctus; Pater noster; et in fine Benedictus; Magnificat; Nunc dimittis, ea ratione, qua superius diximus, in fine euangeliorum esse signandum. Unde simili ratione sicut euangelium, ita et hec debemus stantes audire.  Symbolo cantato, ante et dum cantatur, alicubi cantat populus Kyrie eleison; quoniam postquam Christus et apostoli populum docuerunt, fide recepta, laudes Deo dederunt [11 1Kb] , quas forsitan representat Symboli melodia suauissima; uel potius ne obiiciatur: Cantauimus et non saltastis, auditor euangelii alacri mente et iucunda et saltabili uoce ostendit quam bene euangelicam doctrinam retinuit.



CAPUT u. DE QUARTA PARTE MISSAE.

»Acceptabis,« o Domine, »sacrificium iustitie  oblationes et holocausta, et imponent super altare tuum uitulos [12 1Kb] .« Quartum officium offertorium uel offerenda uocatur, quod incipit a Dominus uobiscum [13 1Kb] . Consuetudo est quod cum nuper ad operarios ingredimur, eos salutemus. Sic, secundum quosdam, cum de uno officio ad aliud transitum facimus, salutationem premittimus. Unde quidam uolunt quod secundum officium a salutatione collecte incipiat, tertium ab euangelica, quartum hic, quintum a salutatione prefationis, sextum a salutatione pacis, septimum a salutatione completionis. Institutio huius officii originem traxit à Moyse et a Christo. Nam Moysi de monte descendenti et populum salutanti et oranti occurrit populus, et munera obtulit [14 1Kb] ; sic Christo de monte descendenti, et turbam  secundum bonum morem antique traditionis  salutanti, et pro ipsa oranti, turba cum floribus occurrit [15 1Kb] ; sic episcopus populum salutat per Dominus uobiscum, orans ut in fide recitata stabilis perseueret; et cum populus salutationi responderit: Et cum spiritu tuo, confestim sacerdos populum ad orandum inuitat dicens: Oremus. Hic apud Grecos oratio sequitur, sed apud nos populi precedit oblatio et canticum offerentium, ac si dicat populus: Credo, et fidem quam confessus sum hilariter operis exhibitione demonstro. Et attende quod secundum legem quandoque populus offerebat de animalibus, ut de armentis uitulum et uitulam, de gregibus agnum et hedum, ouem  et capram, de auibus turturem et columbam; et dicebatur hostia, eo quod ad tabernaculi ostium offerebatur; aut uictima, eo quod animal uinciebatur; gentiles autem hostiam ab hostibus uincendis et uictimam ab hostibus uictis appellabant. Quandoque de sicca materia, ut similam, panem, thus, et dicebatur oblatio; quandoque de liquida, ut uinum et oleum, et dicebatur libamen uel oblatio, que omnia, licet ad Christum pertineant allegorice, sunt tamen nobis signum presentis iustitie. Nam uitulum offerre est iustitiam uiriliter exercere. uitulam offerre est superbientem Domino carnem consecrare. Agnum et ouem offerre est innocentem esse et a malis simpliciter abstinere. Hedum et capram offerre est peccatorum humiliter penitere. In turture  offerimus castitatem, in columba simplicitatem, in similagine sapientiam, in pane caritatem, uel Dei cogitationem; in thure orationem; in oleo misericordiam, in uino iustitie disciplinam

Offerebat autem populus septem ex causis: scilicet legale sacrificium et uoluntarium, pro peccato, pro gratiarum actione, dona, uota et holocausta. Sacrificium legale sunt decime et primitie, uel ea que lex precepit offerre; uoluntarium, quod sponte offertur; pro peccato, quod offerebatur pro transgresso legis mandato; pro gratiarum actione, ut quod pro uictoria et triumpho. Dona sunt que offerebantur  pro ornatu templi; uota que pro periculis infirmitatis aut belli. Holocaustum, id est totum incensum: Holo enim totum, et cauma interpretatur incendium, offerebatur, cum in altari agnus totus, aut uitulus incendebatur. Hoc dicitur in Paralipomenon [16 1Kb] quod obtulerunt principes pro uotis, pro spontaneis, pro peccato, pro regno, pro sanctuario, pro Iuda. Ritus Synagoge transiuit in religionem Ecclesie, et sacrificia populi carnalis mutata sunt in obseruantiam populi spiritualis Christiani. Itaque sicut Moysi de monte descendenti populus ille diuersa dona ad faciendum tabernaculum offerebant [17 1Kb] ; sic episcopo de pulpito uenienti, diuersas offert oblationes, alius aurum, alius argentum, alius aliquid de alia substantia. Qui aurum  offert magos imitatur qui aurum Domino obtulerunt [18 1Kb] ; qui argentum offert eos sequitur, qui pecuniam in gazophylacio posuerunt [19 1Kb] ; qui aliud offert, illis associatur, qui, per Paulum et Barnabam, necessaria pauperibus Hierosolymam transmiserunt [20 1Kb] . Offertur quoque legale sacrificium in decimis et primitiis, uoluntarium in spontaneis oblationibus. Pro peccatis, dum penitentiis redimitur; pro gratiarum actione, dum pro aliqua collata gratia quidquam offertur; dona, dum in edificia ecclesiarum uel utensilium confertur; uota, dum quod in periculis uouerunt, exsoluunt. Holocaustum offerunt, qui seculum derelinquunt et sua pauperibus distribuunt. Et sicut antiqui ex edicto  legis [21 1Kb] in Hierusalem in certis solemnitatibus conueniebant et offerebant, scilicet Pascha, Pentecoste et in festo scenopegiarum; sic ex institutione sanctorum Patrum iuxta facultates offerre tenemur, in Natali Domini, Pascha, Pentecoste et in festo Omnium Sanctorum, ut inde sibi uictum habeant sacerdotes; debent enim oblationes in usus uerti sacerdotum, uel pauperum, uel in aliud, quod ad altaris pertineat sacramentum. Preterea debet offerri ad emendum cereum Paschalem, quod facit Ecclesia Gallicana. Collationes et consortiales facere debent ad emenda luminaria; alias, ut quidam aiunt, non tenentur; sed si fiant, spontanee sunt oblationes; quod autem alicubi sepulture uenduntur, et pro campanarum pulsatione donationes  exiguntur, peccatum est, ut quidam aiunt, ac si sacramenta Ecclesie uenderentur. Et primo quidem offerant uiri, qui fortes in Christo designant, scilicet martyres, qui in primitiua Ecclesia dura perpessi, Christi uictime occubuerunt; deinde femine, que fragiliores designant, scilicet confessores, qui tempore pacis Domino laudis hostias obtulerunt. Dum sic offertur a populo, offerenda uel offertorium cantatur a clero, ad designandam hilaritatem offerentium: »Quoniam hilarem datorem diligit Deus [22 1Kb] ;« uel ad memorandam iucunditatem  Isrelitici populi offerentis donaria ad edificium tabernaculi [23 1Kb] , et etiam Salomonici templi [24 1Kb] ; uel etiam ad recolendum laudes et preconia puerorum cum psalmis et floribus occurrentium Christo de monte Oliueti descendenti et ad crucis patibulum accedenti [25 1Kb] ; uel potius ad designandum clamorem mulieris, id est Ecclesie, que legitur in Apocalypsi [26 1Kb] amicta sole, scilicet Christo, quem induit in baptismo; habens lunam sub pedibus, id est omnia mutabilia calcans; et coronam duodecim stellarum in capite, id est chorum duodecim apostolorum in sui initio gestans; habens in utero clamat, parturiens cruciatur ut pariat; clamorem cuius parturientis, id est salubrem Domini cruciatum imitatur offerenda per suum grauem et grandisonum  cantum, que neumis distenta et uersibus fecundata, quantumuis longa iubilatione, quod significat non satis ualet exprimere. Susceptis oblationibus, sacerdos qui, secundum quosdam, hucusque predicationem omiserat, etiam hic recte predicat, admonens populum ut se future immolationi dignum exhibeat.



CAPUT uI. DE QUINTA PARTE MISSAE.

»Christus introiuit semel in Sancta [27 1Kb] .« Sacerdos ad altare ingressurus de immolatione disponit, prius manus lauat, quia Dominus, antequam passurus Hierusalem ingrederetur [28 1Kb] , pro nostro amore lacrymas fudit, ut in Lazari suscitatione innotuit [29 1Kb] ;  sed etiam priores sacerdotes immolaturi, se in labro lauabant [30 1Kb] , quod munditiam operum et nostras lacrymas figurabat. Preter hec offerunt et ministri, qui significant fideles pugiles, qui sub Antechristo, per diuersa tormenta, se Christo uiuum offerent holocaustum. Sed in altari sindon antea preparatur, ut sicut a terreno est castigatus humore et suo nitet splendore, sic mens offerentium castigetur a carnali cupiditate et coram Deo niteat simplicitate. Aliqui tamen prius offerunt, et in altari disponunt, et prius a populis oblationes accipiunt, quos de pane uerbi Dei reficiunt. Sed hic est, ut credo, preposterus ordo potius desidie uel ignorantie, quam alicuius castitate peritie: ordo namque rectus est quod prius uerbum auditur,  secundo exponitur, tertio creditur, quarto exsecutioni mandatur; nam fides est ex auditu [31 1Kb] , et fides per dilectionem operatur [32 1Kb] : offerunt autem ministri panem, uinum et aquam. Hec est enim huius sacrificii terrena et materialis substantia; est et alia diuina, scilicet de qua infra dicemus. Panem et uinum obtulit Melchisedech [33 1Kb] , obtulit et Christus in cena discipulis [34 1Kb] ; sed illic figura corporis, hic substantia ueritatis: dedit enim corpus proprium de uirgine sumptum, in quod panem credimus transsubstantiatum. Hoc itaque sacramentum  idcirco fit ex pane, quia Christus se panem asserit, dicens: »Ego sum panis uiuus qui de celo descendi [35 1Kb] ,« de quo dicitur: »Panem angelorum manducauit homo [36 1Kb] .« uel quia sicut panis conficitur ex multis granis, ita personale corpus Christi ex multis membris, et generale, quod est Ecclesia, ex multis fidelibus [37 1Kb] . Grana uero de thecis suis flagellis excutiuntur, arefacta inter duos lapides conteruntur, ex quibus farina facta, aspergitur aqua, et compastinatur; inde panis factus in clibano mittitur, qui decoctus in candorem mutatur. Ita Christi membra, uel Christus, nobile granum, de quo: »Nisi granum frumenti cadens, etc. [38 1Kb] «, de theca, id est comitatu apostolorum gladiis et fustibus separatus, opprobriis arefactus; a Iudeis et  gentibus quasi duobus lapidibus flagellatus, a reprobo Barabba quasi per cribrum sequestratus, proprio sanguine conspersus, cruci configitur, passionis igne decetus in candorem immortalitatis conuertitur [39 1Kb] .

Fideles quoque de theca ueteris uite flagello predicationis excutiuntur, arefiunt penitentia, duarum legum cuduntur doctrina, cribrantur dum ab infidelibus segregantur, consperguntur aqua baptismatis, compastinantur uinculo caritatis [40 1Kb] , in camino tribulationis excocti, candore innocentie perfunduntur; et ad Dei imaginem reformantur [41 1Kb] ; hoc sacramentum. Ideo fit ex uino quia Christus se uitem fecit dicens: »ego sum uitis uera [42 1Kb] ;« uel quia  sicut uinum conficitur ex multis acinis, sic partiale corpus Christi ex multis membris, et generale, quod est Ecclesia, ex multis fidelibus. Acina in prelo duobus lignis in torculari premuntur, et in uinum eliquantur; ita membra Christi, uel ipse Christus duobus lignis crucis pressus est, ex cuius latere sanguis fusus est [43 1Kb] ; fideles quoque in tribulationibus, pressuris mundi, calcantur, et sanguinem pro Christo fundentes, ipsi per passionem incorporantur. Hoc sacramentum, sicut Alexander papa decreuit, fit ex aqua; quoniam aqua de latere Christi exiuit [44 1Kb] , uel quia aque multe sunt populi multi [45 1Kb] . Per hoc ergo quod aqua uino miscetur, intelligitur quod populus sanguine Christi redimitur, uel quia redemptus est sanguine passionis et aqua baptismatis.  Utrum alterum sine altero transsubstantietur, et in quid aqua transsubstantietur? Si transsubstantiantur, quomodo est? Sed exploratoribus theologis, quos labor exagitat inquirendi, ad presens relinquamus, cum et de his etiam alibi super decretis, et in theologie disputationibus studiose tractauerimus. Scimus tamen quod nec populus sine sanguine saluatur, nec, nisi populi causa, hoc mysterium agitur.

Panis iste sacramentalis in carnem, et uinum in  sanguinem transit; quia paschalis Agnus pro nobis occisus [46 1Kb] , carnem nostram a morte redemit, et sanguinem fundens, pro nobis animam suam posuit [47 1Kb] , et animam nostram que in sanguine habitat a criminibus expiauit [48 1Kb] . Et attende quod, licet sint due species, non tamen sunt duo sacrificia. Unitas enim uerbi unitatem efficit sacrificii. Hoc est enim illud pallium, quo Ne filii contexerunt [49 1Kb] , quo Christiani Christi ebrietatem, id est passionem sub sacrificio tegunt. Panis iste utrum debeat esse de azymo uel fermento questio est propter Grecorum importunitatem; aiunt enim: Beata uirgo pregnans fuit de Spiritu sancto, recte ergo per fermentatum significamus Dominicam incarnationem, propter uirginei uentris tumorem. Respondeo: Non offerimus  in sacrificium uirginis uterum, nec ad transsubstantiandum credimus uterum necessarium, sed fidem et Dei uerbum; qui enim manibus operatur, et uerbum dicit, sed non credit, est asinus ad lyram aures arrigens, sed cantilene melodiam non intelligens: unde qui uisibilem panem comedit et inuisibilem non credendo expellit, Christum occidit; quia uitam a uiuificando seiungit, et quasi mortuum corpus laniat sacrificii. Unde reus est corporis et sanguinis Domini [50 1Kb] . Hec uita spiritualis est, que sic in sacrificio absque uita animali, sicut lux solis sine calore, nobis representatur in opere lune. Item ait Grecus: Azyma offerre est iudaizare; si ergo hoc Latine figuratiuum obseruare  contendis, iudaizas et in reliquis, in circumcisione et sacrificiis. Respondeo: Et quidem azyma significat ut epulemur in azymis sinceritatis et ueritatis [51 1Kb] . Non tamen hec tam necessarie rei abiicienda est figuratio: non enim cunctas legis consuetudines significatiuas abiecimus, sed quedam adhuc etiam actualiter celebrantur, ut eorum significata opportune et importune nostris sensibus ingerantur: nam templo, altari, candelabro, thuribulo, oleo, plenilunio, in pascha utimur, et similibus; nec tamen in his iudaizare censemur. Quod igitur sit azyma offerendum probat Latinus, quia Dominus legem adimplens azyma benedixit, fregit et dedit discipulis dicens: »Hoc facite in meam commemorationem [52 1Kb] .« Secundum uero legem non erat  fermentum offerendum, iuxta illud: »Non immolabis super fermento panem hostie mee [53 1Kb] ,« et alibi: »Septem diebus azyma comedetis [54 1Kb] .« Unde Paulus: »Epulemur non in fermento malitie, sed in azymis sinceritatis et ueritatis [55 1Kb] ,« ut inter Christum, qui de massa peccatrice carnem assumpsit sine peccato, uelut azymum de fermento, et inter Christianum populum, qui per aquam figuratur, nichil sit malitie uel corruptionis, sicut in azymo, inter frumentum et aquam nichil est aliene confectionis.  Panis hic in modum formatur denarii, tum quia panis uite [56 1Kb] Christus pro denariis traditus est [57 1Kb] ; tum quia idem uersus denarius in uinea laborantibus in premio dandus est [58 1Kb] . In hoc pane sepe scribitur imago et nomen imperatoris; quia per hunc panem in imaginem Dei reformamur [59 1Kb] , et nomina nostra in Libro uite scribuntur [60 1Kb] . Est autem hic panis a sacerdotibus formandus et coqnendus, sicut et in mensa ponendus, ad instar panum, qui propositionis et sacerdotales etiam dicebantur [61 1Kb] ; et licet Christus semel credentes sua morte redemit [62 1Kb] , hoc tamen sacramentum Ecclesia quotidie necessario repetit ob illas causas, quia in uinea laborantes eo quotidie reficiuntur [63 1Kb] , et ut neophyti per illud incorporentur et ut memoria passionis  Christi quotidie mentibus fidelium ad imitandum infigatur. Ideoque dicitur panis quotidianus: Sicut enim olim fuit necessaria eius in carne presentia, que mori posset, sic et modo est necessaria eius in sacramento presentia, qua manducari possit; quia dicitur: »Nisi manducaueritis carnem Filii hominis et biberitis eius sanguinem, non habebitis uitam in uobis [64 1Kb] .« Tali autem ordine a ministris est offerendum:

Primo sacerdos lotus et sacras uestes indutus ingreditur sanctuarium, perueniens ad altare consecratum. Hic est Christus, qui cenaculum grande stratum est ingressus cum discipulis cenaturus [65 1Kb] ; et uide quia Zacarias papa instituit, in reuerentiam  sacramenti, ne quis ingrediatur ad altare cum baculo, ne quis etiam capite uelato, et ne quis missam celebret absque sacerdotalibus uestibus consecratis, et nisi in altari consecrato.

Postmodum corporale diaconus in altare disponit; subdiaconus uero calicem portat in sinistra, patenam in dextera, et desuper corporale, unus cantorum oblatum cum fanone, et uinum cum ampulla. Alter uero prebet aquam uino miscendam, ad ultimum archidiaconus aquam fundens in calicem offert episcopo. Hec est quarumdam Ecclesiarum consuetudo: subdiaconus est Christus, calix passio, patena crux, sinistra presens uita, dextera futura, corporale Ecclesia, unus cantor Iudaicum populum significat, alter gentilem, ampulla deuotionem,  oblata corpus, uinum sanguinem, aqua designat Ecclesiam, archidiaconus Christum, episcopus Deum Patrem. Ergo subdiaconus calicem portat in sinistra; quia Christus de torrente in uia bibit [66 1Kb] , id est sustinuit passionem in presenti uita. Patenam in dextera, quia peruenit ad gloriam, propter hoc enim exaltauit illum Deus [67 1Kb] . De super corporale: eius enim passionem Ecclesia non desinit imitari; corporale enim multo labore candidatur, et Ecclesia per multas tribulationes conformatur Christo [68 1Kb] . Subdiaconus etiam noster Christus  patenam cum calice portauit, quando crucem cum passione baiulauit [69 1Kb] . Primus cantor offert oblata cum fanone, et uinum cum ampulla; quia primitiua Ecclesia de Iudeis suscepit, fidem passionis in deuotione mentis. Et uide quoniam oblata non nudis manibus, sed cum fanone candidato offertur; quia Christi corpus tantum ab his digne suscipitur, qui carnem suam cum uitiis et concupiscentiis crucifixerunt [70 1Kb] . Alius cantor offert aquam, et diaconus eam uino miscet et offert episcopo. Hec est gentilitas, que suam obtulit multitudinem, quam Christus in sua passione obtulit Patri Deo; noster autem ordo hic est, scilicet quod subdiaconus calicem et patenam cum pane et uino offerat diacono, diaconus autem oblata ad manus perferat sacerdotis,  uel quod apud diligentiores fit, omnia in ipso disponat altari; lex enim, quam subdiaconus significat, hoc nostre salutis sacrificium solummodo prefigurauit in Melchisedec [71 1Kb] , sed per euangelicam traditionem, quam significat diaconus, ad altare, id est ad solemnem ritum peruenit Ecclesie.

Quod solus episcopus aquam miscet uino, significat quod solus Christus populos redemit sanguine [72 1Kb] ; quod sacerdos oblata in altari deponit super crucem in consecratione altaris cum chrismate factam, hic est Christus qui carnem suam cruci affixit. Quod diaconus calicem cum uino, et aquam in dextero latere mittit, hoc est quod Euangelium, sanguinem et aquam de dextero latere  Christi manasse docet [73 1Kb] . Quod diaconus corporale disponit, hoc est quod Euangelium Christum, uel corpus Christi, imo totam ipsius humanitatem plene describit; corporale enim corpus Christi significat: quia, sicut corporale de puro lino conficitur, et multo labore in candorem uertitur, sic corpus Christi, de utero uirginis per multas tribulationes in gloriam transiuit resurrectionis [74 1Kb] ; uel significat ipsius corporis tribulationem, munditiam et gloriam; uel significat ipsum Christum; quia, sicut corporale complicatur, ut nec initium, nec finis eius appareat, sic eius diuinitas initio caret, nec finem habet; et sicut oblatum adiungitur corporale et ponitur in altari, sic caro iuncta diuinitati affigitur cruci. uel significat sindonem in qua Domini corpus  legimus inuolutum [75 1Kb] ; ideoque Siluester instituit sacrificium altaris duntaxat in panno lineo celebrari. Qui uero duo corporalia ponit, duo significat linteamina, quibus Ioseph corpus Domini aromatibus conditum, inuoluit [76 1Kb] ; uel per unum multiplicatum, multiplicem, id est multis modis declaratam Christi humanitatem, per alterum multiplicem laborem eiusdem.

Sacerdos dum sacrificium thurificat, petit ut eius oratio super passionem Domini facienda dirigatur ad aures Diuinitatis [77 1Kb] in odorem suauitatis; uel  significat quod Christus pro nobis oblatus sit Patri odor suauitatis [78 1Kb] , et in hoc recolit quod sacerdos thymiama Domino, ingressus tabernaculum, offerebat, quod prohibuit Dominus in hominum usus offerri [79 1Kb] ; unde est quod oblato thure benedicto super altare, si descenderit thuribulum ad populum, aliud thus sine benedictione est apponendum et hominibus offerendum; inde etiam est quod odor thuris benedicti non datur in Ecclesia sponso et sponse. Exinde sacerdos se inclinans coram altari, orat et dicit: Suscipe, etc.; Christus enim ad pedes discipulorum se inclinans post sacramentum in cena traditum, orauit ad Patrem [80 1Kb] . Deinde uertens se ad populum dicit: Orate, fratres, quia Christus monuit apostolos orare [81 1Kb] . Monet autem sacerdos  orare, ut sacrificium fiat Domino acceptabile; ideoque ab hinc debemus orationibus et psalmis intendere; et aiunt quidam quod, antequam dicat Orate, sub silentio dicere debet in hac conuersione: Dominus uobiscum, dicentes quod hec conuersio significet illam priuatam apparitionem, qua Dominus post resurrectionem apparuit Magdalene [82 1Kb] . Postmodum super oblata recitat secretam; quia Christus in montem Oliueti prolixius segregatus ab apostolis, quasi secretus orauit, dicens: »Pater, si fieri potest, transeat a me calix iste [83 1Kb] ;« et orat sacerdos pro acceptione hostie, quod populum facere premonuerat. Significat et recolit hoc silentium sacrificium in sacrificiis patrum absconditum,  ut in Abel [84 1Kb] , Isaac [85 1Kb] , et in agno paschali [86 1Kb] , in uitula rufa [87 1Kb] , in hirco emissario [88 1Kb] ; uel significat latibulum Christi ante passionem. Dominus namque noster iam non palam ambulabat apud Iudeos, cum cogitarent eum interficere, sed abiit in regionem iuxta desertum, in ciuitatem que dicitur Ephrem [89 1Kb] ; in quo figurauit quod abiturus erat in regionem gentium, pedibus euangelizantium. Et item latuit in Hierusalem. Unde et agnus qui erat decima quarta luna immolandus, obseruabatur a decima luna reclusus [90 1Kb] . Orat ergo sacerdos in hoc silentio, et sanctum preparat sacrificium, quia Dominus noster salutare passionis meditabatur in suo latibulo sacramentum; quia uero proximo iam pascha palam Dominus ambulauit, maxime, cum Lazarum suscitauit [91 1Kb] ;  ideo sacerdos uocem leuat, et alta uoce secretam concludit sic: Per omnia secula seculorum. Ad quod alte respondeat populus: Amen; quod interpretatur fiat, quo uerbo est usus Dominus in creatione mundi dicens: »Fiat lux [92 1Kb] ;« ac si dicat populus: Confiteor quod eo uerbo quo mundus est creatus, est etiam recreatus. Hic, secundum quosdam, quintum inchoatur officium, in quo illud tempus ad memoriam nobis reducitur, quando Christus in cena magnum stratum ascendit, ibi Deo gratias egit [93 1Kb] ; secundum Ioannem [94 1Kb] , hymnum  cantauit, ergo per Dominus uobiscum, orationem quam pro discipulis fecit [95 1Kb] , accipimus. Per Sursum corda, ascensum in cenaculum recolimus; uel per Dominus uobiscum, regem presentem celorum optamus; qui nos tales efficiat, ut apud nos illud conuiuium facere dignetur, in quo sursum corda leuantes super caput eius, cum muliere unguentaria alabastrum unguenti nardi pistici pretiosi effundere ualeamus [96 1Kb] , id est diuinitatem Filii unguento confessionis catholice confiteri. Nam per Sursum corda, ad confitendum Filii diuinitatem surgimus. Cyprianus ait: Quod ideo Sursum corda dicimus, ut omnis cognitio carnalis abscedat, nec quidquam animus quam id solum cogitet quod precatur, claudat aduersario pectus et soli Deo pateat,  nec ad se hostem Dei tempore orationis adire permittat. uel per Sursum corda, angelorum ministerium imploramus, qui nostra uota suscipiant, et ad Deum perferant: uel nos ad angelicas harmonias erigimus, unde et delectabili uoce cantamus. Per gratias agamus, Christi recolimus gratiarum actiones et inuitamus populum ad agendum gratias Deo Patri per Filium, per quem redimimur et cum angelis ad laudandum admittimur.

Unde sequitur prefatio, id est sequentis canonis prelocutio et preparatio, que mentes nostras ad Christi mysterium preparat. In huius prefationis scripte principio forma huius littere u ponitur in sacramento, u enim Christi significat humanitatem,  D uero diuinitatem, illa ex una parte aperitur, et ex alia clauditur, quia Christi humanitas est ex matre uisibiliter, sed Spiritu sancto inuisibiliter, cuius non sum dignus soluere corrigiam calceamenti [97 1Kb] . Ista uero littera O, circuloso orbe concluditur, quia Diuinitas est eterna, et sine principio et fine; apex crucis in medio est Christi passio. Ideo ergo hec figura in prefationis principio ponitur; quia per mysterium unionis et Dominice passionis pacificantur homines angelis, sociantur humana diuinis in preconio Saluatoris; in prefationibus enim omnibus conueniunt homines, et angeli ad concinendum preconia regi. Unde et alta et delectabili uoce cantantur, quia angelorum preconia representantur. Et nota quod prefationes Gelasius  elimato sermone composuit, sed cum olim fuerint innumere prefationes, nunc solummodo nouem cantari instituit scilicet: de Natali, de Epiphania, de Ieiunio, de Cruce uel de Passione, de Resurrectione, de Ascensione, de aduentu Spiritus sancti, de Trinitate, de Apostolis; Urbanus uero decimam prefationem adiunxit de beata Maria. Est etiam undecima, scilicet quotidiana, cui quidem interseruntur alie post equum et salutare, alie post eterne Deus, alie post Dominum nostrum. In omnibus sermo dirigitur ad Patrem, cui maiestas attribuitur  propter auctoritatem, quam laudant angeli, in quorum appellatione intelliguntur archangeli; dominationes adorant; potestates, in quibus et principatus intelliguntur, admirando tremunt; celi, id est throni celorumque uirtutes, iubilant; seraphim, in quibus intelliguntur et cherubim, socia exsultatione concelebrant. Nota quod seraph atque cherub, ut ait Hieronymus, singularis sunt numeri et generis masculini, cuius pluralis terminatio cherubim, non quod in ministris Dei sit sexus, sed uocabula iuxta lingue proprietatem diuersis generibus appellantur. Greca uero consuetudo scribit neutro genere cherubim et seraphim, cum quibus nostras uoces adiungimus, supplici laudis confessione dicentes: Sanctus, sanctus, sanctus.  Ter repetitur, quia Trinitas collaudatur. Dominus, Deus, hoc semel et singulariter profertur, quia unitas adoratur. Sabaoth, id est exercituum angelicorum; qui agunt gratias de beneficiis Creatori, dicentes: Pleni sunt celi et terra gloria tua; sed celi quidem re, terra autem spe; tunc uero et re plena erit, cum adimplebitur illud: »Fiat uoluntas tua, sicut in celo et in terra [98 1Kb] .« Hucusque est hymnus angelorum, qui sumptus est de Isaia, qui uidit seraphim clamantia: »Sanctus, sanctus, sanctus, Dominus exercituum! plena est omnis terra gloria tua [99 1Kb] ;« preuidens tempus glorie, tempore namque legis notus fuit in Iudea Deus [100 1Kb] , sed tempore gratie uenient ab oriente et occidente, qui  recumbent cum Abraham, Isaac et Iacob [1 1Kb] . Hosanna in excelsis. Benedictus qui uenit in nomine Domini. Hosanna in excelsis, hoc sumptum est de Euangelio [2 1Kb] ; unde cum cantatur, nobis signaculum crucis imprimimus, Nam et hic representamus hilarem clamorem infantium, Domino cum floribus occurrentium, et gratias agimus Christo de beneficio nostre redemptionis, qui per crucem triumphauit et nos triumphare facit [3 1Kb] ; et est hymnus hominum Christi humanitatem adorantium, et de humani generis, redemptione gaudentium et dicentium: Hosanna quasi, hosi anna, id est salua, obsecro: anna enim apud Hebreos est interiectio obsecrantis; sed cum integrum sit Hosianna, cur dicimus Hosanna? Respondeo: Aut ignorantes corrumpimus, aut scienter  synalephantes collidimus, ut in metris facere consueuimus; salua, inquam, o Domine, qui habitas in excelsis. Quod Hosanna iteratur causa est, ut corpore et anima inter angelos deputemur, quem hymnum Sixtus papa ad missam cantari precepit. Et uide quod in hoc concentu angelorum, et hominum, quandoque organis et musicis utimur instrumentis; quod sumptum est a Dauid [4 1Kb] , et Salomone [5 1Kb] , qui instituerunt hymnos in sacrificio Dei organis et aliis musicis instrumentis concrepari, et laudes a populo conclamari. uerumtamen quanto cor maius  est quam corpus, tanto Domino deuotius confitemur corde quam corpore; nostri enim cantores sunt tuba et psalterium, cithara et tympanum; chorus, chorde et organum; nostri demum, cymbala bene sonantia sicut in fine psalterii sufficienter exponitur. Ad hoc modo gestibus, modo uerbis representatur passio Christi; nam diaconus et subdiaconus, post dorsum uadunt episcopi, in quo figuratur fuga apostolorum, qui in passione Christi fugerunt [6 1Kb] ; si qui uero stant retro altare prospieientes in episcopum, significant mulieres, que, a longe stantes, eius passionem uiderunt [7 1Kb] ; omnes autem et qui retro stant, et qui in faciem episcopi aspiciunt, inclinant se, maiestatem diuinam et incarnationem Domini uenerantes, que introducta  sunt per cantum angelorum et hominum; ordo enim angelicus, dicens: Sanctus, sanctus, sanctus, Dominus Deus Sabaoth, maiestatem introducit diuinam: ordo hominum, dicens: Benedictus qui uenit in nomine Domini; aduentum significat in carne, uel inclinatio significat discipulorum confusionem, quam habebant de morte Christi, qui non audebant se erigere et confiteri se discipulos eius esse [8 1Kb] . Ideoque stant inclinati, quousque dicatur: Libera nos a malo; uanum enim erat eis ante lucem surgere [9 1Kb] , id est ante resurrectionem de Christo gloriari; per quam sunt ab omnibus tribulationibus liberati: unde hec petitio septima est, et septenarius uniuersitatis numerus est.

 Post hec, sacerdos osculatur pedes maiestatis, et se signat in fronte, et se inclinans, dicit: Te igitur, innuens quod reuerenter ad mysterium crucis accedant, sed in quibusdam codicibus maiestas Patris, et crux depingitur Crucifixi, ut quasi presentem uideamus quem inuocamus, et passio que representatur, cordis oculis ingeratur; in quibusdam uero altera tantum. Et sacerdotum quidam prius osculantur pedes maiestatis, et postea crucifixi secundum seriem canonis: quidam prius crucifixi, et postea maiestatis; quia per Filium peruenitur ad Patrem [10 1Kb] . Canon Grece, Latine dicitur regula; quia per hunc regulariter fit sacramenti consecratio. Dicitur et actio, quia in eo agitur causa nostra cum Deo. Sub silentio pluribus de causis dicitur:  primo, quia Deus non oris, sed cordis clamorem attendit; unde et Moysi dixit: »Quid clamas ad me [11 1Kb] ?« cum tamen ipse taceret; cum enim Deo cogitationibus loquamur, non est uox reboans necessaria. Unde Dominus: »Intra in cubiculum et ora Patrem tuum [12 1Kb] ,« et Propheta: »In cubilibus uestris compungimini [13 1Kb] .« Sic orans Publicanus audiri meruit, quod Phariseus uociferans obtinere non potuit [14 1Kb] ; uerba tamen proferimus, ne estimemur penitus ignorare quid debeamus petere, uel intendere. Alia est, ne longa declamatione deficiamus,  uel ne populus orare impediatur, qui tunc orare tenetur, ut supradiximus. uel ne uerba tanti mysterii per quotidianum usum uilescant, et ne sciantur a laicis, qui abuterentur eis in locis incompetentibus [sicut de pastoribus legitur, quod cum die quodam super lapidem quemdam posuerint panem et uinum, et desuper hec uerba protulerint, repente panis in carnem, et uinum conuersum est in sanguinem; quos igne celitus misso ultio diuina percussit]. Unde sub anathemate precipitur, in synodali decreto, ut nullus canonem dicat, nisi uestibus sacris indutus, et in libro, et super altare, et super sacrificio. uel ad significandum quod humana ratio nequaquam tantum mysterium plenarie capere potest; ideoque secreta  uoce dicitur; uel per hoc representatur, quod olim sacerdos Sancta sanctorum secreta secretorum ingrediebatur [15 1Kb] . Rursus secreto agitur, eo quod hec immolatio ad solum pertinet sacerdotem, dicat ergo sacerdos: Te igitur. Et attende, quia canon incipit a tau, T, que formam exprimit crucis; unde et in ea consueuit crucifixus depingi, ut passio cuius signum subiacet oculis, infigatur et oculis cordis sacerdotis, qui alloquitur Patrem quasi presentem; ideoque dicit: Te, et inclinat se sacerdos usque ad altare, quoniam hic incipit mysterium passionis Christi, qui obediens Patri se usque ad aram crucis inclinauit [16 1Kb] , et ecce pontifex, qui ingrediebatur semel in anno Sancta sanctorum [17 1Kb] ,  ecce Christus, qui semel introiuit eterna redemptione inuenta.

Clementissime Pater, id est mentem clarificans, dicitur enim clemens, quasi clara mens: mens autem clarescit, cum Deum propitium sentit. Inde est quod hoc sacramentum sine lumine celebrari non debet; lumen enim significat Spiritum sanctum, qui hoc sacramentum consecrat, qui hoc digne percipientes illustrat; lumen et letitiam designat, et hoc sacramentum nobis eternam letitiam donat. Petimus, hic osculatur altare in reuerentiam passionis, Benedicas hec dona, de tribus signaculis que his fiunt, et de aliis que sequuntur, hic communiter exsequemur. Cruces igitur, que quatuor habent angulos facimus super sacrificium; quia Christus, dum in  cruce pependit, quatuor climata mundi redemit, et ea sex ordinibus ordinamus, uel propter perfectionem senarii, qui ascribitur corpori Christi, uel ut solido et perfecto, uel quia per eius passionem mundus est redemptus; qui fuit sex diebus perfectus, et qui est sex etatibus distinctus. Et attende quod fere in quolibet ordine, per imparem numerum signacula disponuntur; quia corpus Christi unum permanens non scinditur; aut enim tres cruces facimus, et fidem sancte Trinitatis exprimimus, aut quinque, et quinque partitam Domini  passionem denotamus. In primo ordine tres cruces facimus, cum dicimus: Hec dona, hec munera, hec sancta sacrificia: ubi tempus ante legem, quod tribus interuallis distinguitur innuimus, scilicet ab Adam ad Ne; inde ad Abraham, inde ad Moysen; in quibus etatibus iusti Christum suis sacrificiis prefigurauerunt; ut Abel in agno [18 1Kb] , Melchisedech in pane et uino [19 1Kb] : Abraham in filio [20 1Kb] . In secundo ordine quinque cruces facimus dicentes: Benedictam, ascriptam, ratam, corpus, et sanguis, ubi tempus legis exprimimus; quod quinque libris distinguitur et in singulis Christi passio denotatur, uel quod quinque personis regebatur, scilicet iudice, rege, principe, propheta et sacerdote [21 1Kb] , in quorum manibus Christus assimilatur. Nam quid est Iosue  per simulationem uincens regem urbis Hay [22 1Kb] , nisi Christus per infirmitatem superans superbiam diaboli? Quid est Dauid in spelunca [23 1Kb] , nisi Christus in sepultura? Quid est Zorobabel ortus in confusione [24 1Kb] , nisi Christus natus in carne? Quid est quod Helias sedit in torrente Carith [25 1Kb] , nisi quia Dominus, de torrente passionis in caluaria bibit [26 1Kb] ? Quid est iehsu indutus sordidam uestem [27 1Kb] , nisi Christus qui alienigenam duxit uxorem? In tertio ordine suscipientes panem et uinum in manibus, duas cruces facimus, unam super panem, alteram super calicem dicentes: Qui pridie, etc., ubi tempus cene, et tempus innuimus gratie, in quo duo parietes in angulari lapide coniunguntur [28 1Kb] ,  uel gigas [29 1Kb] gemine substantie crucifigitur. In quarto ordine quinque cruces facimus dicentes: Hostiam puram, hostiam sanctam, hostiam immacalatam, panem sanctum uite eterne, et calicem salutis perpetue, ubi significamus quod Christus in carne quinque uulnera suscepit, et quinque secula redemit. In quinto ordine tres cruces facimus, dicentes: Sanctificas, uiuificas, benedicis, etc., ubi representamus primitiuam Ecclesiam, que suscepit fidem Trinitatis. In sexto ordine quinque cruces cum oblato facimus, quatuor super calicem dicentes: Per ipsum, et cum ipso, et in ipso, est tibi Deo Patri omnipotenti, et quintam ad latus calicis dicentes: In unitate Spiritus sancti: ubi modum notamus Dominice passionis, qui quatuor uulnera pertulit  in manibus, et pedibus, et quintum in latere. Ex precedentibus liquet nos facere XXIII signa, que cum fiant tribus digitis propter fidem Trinitatis, si ea triplicaueris, LXIX habebis: quibus si tria signa que cum oblato super calicem facimus dicentes: Pax Domini sit semper uobiscum, adieceris, LXXII fiunt hec, scilicet LXXII lingue per superbiam disperse, per Christi humilitatem congregate, per eius passionem redempte, per eius corpus et sanguinem ei coniuncte. uidetur Augustino, si tantum semel fieret crux super panem et  uinum, sufficere posse; quia semel crucifixus est Dominus [30 1Kb] . Nunc ad litteram reuertamur.

Hec dona, quoad panem, in quo sunt farina et aqua; hec munera, quoad uinum, in quo sunt uinum et aqua; hec sancta sacrificia, quoad utrumque illibata, id est sine labe, sicut Agnus Paschalis immaculatus [31 1Kb] ; quia significat Christum qui est sine macula et ruga; uel hec tria uerba tribus crucibus insignimus, quia gratias agimus trino Deo qui dat nobis calicem salutis accipere, et nomen Domini inuocare [32 1Kb] ; qui dat nobis donum, et a nobis munus recepit in sacrificium. Eadem enim sacrificia dona sunt, et munera: sunt dona, quia nobis ab illo donata, ut sustentaremur; munera, quoniam a nobis illi oblata, ut  laudaretur: donum enim est quod donatur a superiori, munus quod ab inferiori, sacrificia sunt ut sacrificentur; uel secundum Augustinum. Dona offerimus, cum nos ipsos ei donamus. Munera cum eius beneficiorum memores sumus. Sacrificia illibata, cum ei humilitatem et laudes impendimus.

Inprimis, que tibi offerimus. uide quod canonis oratio in quinque diuiditur, unde et quinquies Per Christum Dominum nostrum concluditur, eo quod per quinque partitam Domini passionem oratio fidelium exauditur. Prius offerimus pro Ecclesia catholica: et ecce legalis pontifex, qui ingrediens Sancta sanctorum orabat [33 1Kb] , ecce Christus qui ante passionem orauit et se glorificauit, et discipulos conseruauit [34 1Kb] ,  et adhuc pro nobis quotidie interpellat [35 1Kb] . Sic sacerdos pro se et pro tota preces fundit Ecclesia, que consistit in prelatis et subditis; unde subditur de prelatis:

Una cum famulo tuo papa nostro; quod quidam addunt de antistite et rege, noua traditio est. Et omnibus orthodoxis atque catholice et apostolice fidei cultoribus. Hic excluduntur schismatici et heretici, qui non sunt orthodoxi, id est recte fidei; nec catholice, id est uniuersalis. Post hec adiicitur et de subditis: Memento, Domine, famulorum famularumque tuarum, quorum tibi fides cognita est et nota deuotio: ob hoc catechumeni, qui sacramenta fidei non receperunt, in principio canonis excluduntur. Scriptum est enim: »Alienigena non uescetur ex eis,  quia sancta sunt [36 1Kb] .« Illos ergo ad esum agni duntaxat assumimus, qui nostre domui coniuncti sunt: omnem scilicet domesticum fidei a principe ad plebeum, ab apostolo ad publicanum. Pro quibus offerimus actu, uel qui tibi offerunt deuotione. Pro se, exegesis, id est expositio, est quod sequitur, pro redemptione animarum suarum, pro spe salutis et incolumitatis sue. Communicantes. Concludit in oratione beate uirginis, et apostolorum, et martyrum commemorationem, tum ut representet legalem pontificem, qui portabat in uestibus nomina patrum [37 1Kb] , et etiam Christum qui nouit mente et  actu nomina suarum ouium [38 1Kb] , tum ut eorum preces et merita diuine protectionis auxilio muniantur. Ideo sancta Dei Genitrix memoratur in hoc sacrificio, quia uera hostia de uirginali processit utero. Ideo quoque apostoli, quia passionem Christi uerbi et sanguinis testimonio probauerunt. Nam Petrus, Andreas et Philippus sunt crucifixi; Paulus, Iacobus, Mattheus et Bartholomeus decollati; Iacobus, Simon, Thaddeus necati, Ioannes ueneno cruciatus, Thomas transfossus. Idcirco et martyres adiiciuntur, quia ipsorum cruciatu Christi passio confirmatur, ex quibus quidam pontifices summi, ut Linus; quidam episcopi, ut Cyprianus Carthaginensis; quidam diacones, ut Laurentius; quidam milites, ut Crysogonus. Ioannes et Paulus, quidam medici, ut Cosmas  et Damianus, quia omnes gradus uel ordines passionis Domini testimonium prebuerunt. Forte confessores non sunt hic nominandi quia proprie martyres sunt testes. Quidam tamen adiiciunt hic nomina suorum patronorum. Hanc oblationem seruitutis nostre, etc.: in hac secunda oratione orat pro se et famularibus sibi, ut eorum oblationem Dominus placatus accipiat, quam per pronomen demonstratiuum Domino representat, Diesque nostros, etc. Hoc Gregorius addidit ut nullus hic securus existat; sed qui stat, uideat ne cadat [39 1Kb] .

Quam oblationem: hic accedit ad Domini consecrationem, dicens: Quam oblationem, id est terrenam materiam ad corpus tui Filii destinatam, tu  Deus, quesumus, in omnibus; hoc est tota cogitatione, tota uita et toto intellectu, digneris facere benedictam, id est spiritu sancto replere; ascriptam, id est diuinitati ascribere; ratam, id est in ueritate, ut ad salutem sufficiat, solidare; rationabilem, in nostra fide; acceptabilem, in nostra deuotione. Ecce Abigail uxor uiri stulti, que prohibuit Dauid sanguinem effundere, et propriam manum polluere, cui benedixit Dauid, dicens: »Benedictus Dominus Deus Isrel, et benedictum eloquium tuum, et benedicta tu, que prohibuisti ne irem ad sanguinem, et ne ulciscerer me manu mea [40 1Kb] .« Hec est Ecclesia, quondam uxor diaboli, que oblatione presentis sacrificii preuenit Christum agonizantem rogatque pacem, ne sic se ulciscatur, ut cum uiro eterna  pereat damnatione; quam oblationem et orationem Dauid perficit: benedictam, dum eius benedicit eloquium; ascriptam, dum nulla oblatione deletur, ratam, dum remissionis sententia non uiolatur.

Qui pridie, id est priori, die quam pateretur, accepit panem, benedixit, fregit, dedit discipulis, et ait: Accipite, et manducate, hoc est corpus meum [41 1Kb] . Hoc tragicis gestibus quod littera sonat, exprimimus. Aiunt quidam quod Benedixit, benedictione occulta nobis, alia quam ista: Hoc est corpus meum, qua nunc utimur; alii, quod Benedixit eadem benedictione, unde sic mutant litteram Benedixit, dicens:  Hoc est corpus meum, et postea fregit, et dedit discipulis, dicens: Accipite, et manducate, inculcatio uerborum est, nec est intelligendum quod acceptum corpus de manu Domini sibi ministrarent, sed qui consecrauit, ipse et ministrauit; si uero cum benedixit crucis signum apposuit, ipsi norunt qui presentes fuerunt; presertim cum nondum erat erectum sancte crucis uexillum; et quod sicut alibi de quinque panibus dicitur [42 1Kb] Benedixit, id est gratiam multiplicationis infudit, sic etiam hic credimus intelligendum Benedixit, id est gratiam transsubstantiandi infudit, ut panis transsubstantiaretur in carnem; et Spiritu sancto repleuit, uel repletam ostendit, et sic fregit, in quo morti se subiiciendum ostendit. Et uide quod ad prolationem istorum uerborum:  Hoc est corpus meum, panis diuinitus transsubstantiatur in carnem, diuina etenim materialis substantia huius sacrificii est uerbum quod ad elementum accedens perficit sacramentum; sic uerbum carni unitum efficit hominem Christum. Equidem, »Mirabilis Deus in operibus suis [43 1Kb] ,« sed mirabilius est, de nichilo cuncta creare quam creaturam transsubstantiare; nam et natura magistra aqua subtiliatur in ignem; et homo uinum calidum in frigidum mutat acetum; nec tamen ista dicimus, quod istud humana ratione probare uelimus; huc enim logica non ascendit, hoc mathematica non inquirit; in hoc physica deficit; sensus enim primam tenet regionem, imaginatio secundam, ratio tertiam. In his ille matrone ludere consueuerunt,  sed fides est excellentior illis, que non habet meritum, cum humana ratio prebet experimentum. [44 1Kb] Nemo igitur hoc disputet, sed cessent argumenta ubi fides queritur; humiliter queratur quod sine periculo non discutitur; firmiter credatur quod sine premio non habetur; intellectus uero fidem transcendit, quo sancti non iam in enigmate, sed uident facie ad faciem [45 1Kb] .

Accipiens hunc preclarum calicem, hic in mysterio, sed non hoc in metallo; hic in figura, sed aliud in materia. Nam hic et ille, quem Christus manibus tenuit, ebrietatem, id est passionem Domini, significat et significauit. Ecce Dauid noster qui regi Achis insanire uidetur [46 1Kb] ; qui se manibus gestat,  cum panem et uinum tenens, ait: Hoc est corpus meum, hic est sanguis meus; de cuius ore defluunt saliue, dum creditur infantilia loqui, dicens: »Nisi manducaueritis carnem Filii hominis et biberitis eius sanguinem, non habebitis uitam in uobis [47 1Kb] .« Hic pendens in cruce tympanizauit et ad ostium, id est conclusa corda Iudeorum impegit. Quod sacerdos panem eleuat, significat cibum esse ceteris excellentiorem. Similiter et de potu: Gratias agens, de nostra salute, qui non meritis, sed gratia iustificati sumus [48 1Kb] , Benedixit, etc. exposita non  exponas. Accipite et bibite. O felix ebrietas! salutaris satietas! que quanto copiosius et dignius sumitur, tanto sobrietatem mentibus amplius donare dignatur. Iudas bibit, sed sitim non exstinxit ignis eterni; quia assumpsit indigne mysterium Iesu Christi [49 1Kb] . Et uide quoniam sic quisque discipulorum calicem aceepit, quod unicuique Dominus propinauit. Unde et sacerdos hic calicem deponit, sed non derelinquit, dicens: Hic est calix sanguinis mei [50 1Kb] , id est continens sanguinem, uel sanguinis significans passionem. Et uide quia passio dicitur calix, uel a calida potione; uel quia mensurate sumitur: fidelis est enim Dominus, qui non sinit nos affligi plus quam portare possimus [51 1Kb] . Noui et eterni testamenti: subaudi confirmator. Sacra Scriptura  dicitur Testamentum, quasi mentis defuncti testatio; quia continet nobis promissa legata et fideicommissa. uetus quidem Testamentum promittebat nobis temporalia: »Et dabo uobis terram fluentem lacte et melle [52 1Kb] ;« sed in Nouo Christus per sanguinem et mortem suam nobis in hereditatem uitam legauit eternam. Nouum dicitur Testamentum, quia nouus pro nostra redemptione sanguis effunditur; olim effundebatur sanguis animalis irrationalis, non hominis innocentis [53 1Kb] . Aeternum dicitur, quia in aliud testamentum non mutabitur sicut mutatum est uetus in Nouum. Mysterium fidei, quoniam aliud uidetur et aliud intelligitur, species panis et uini cernitur, corpus Christi et sanguis creditur. Mysterium Grece, Latine secretum.  Hoc credere iubemur, discutere non audemus. Qui pro uobis apostolis et pro multis efficaciter effundetur, non pro omnibus; nam sufficit omnibus, sed solis effecit electis, qui unione caritatis corpus Christi sunt. Quod baptismo purgatur a culpa, sanguine liberatur a pena, et est hec huius sacramenti utilitas, ut eius ope fiat possibile corpus, quod terra est, celum ascendere: »Quia nemo ascendit in celum, nisi Filius hominis [54 1Kb] ;« cui quasi capiti membra corporis adnectuntur omnes qui in fide huius sacramenti efficiuntur filii Dei, et sic corpus unum, caput cum membris, ascendit in celum. Intentionem uero tanti corporis in sequenti uerbo ueritas ipsa declarat, dicens: Hec quotiescunque  feceritis, in mei memoriam facietis; in mei memoriam, qui pro uobis languores portaui [55 1Kb] , crucem subii [56 1Kb] , resurrexi [57 1Kb] , celos ascendi [58 1Kb] . Et nunc stringantur duo digiti uel ob reuerentiam sacramenti, uel in signum quod sacerdos accedat primo, id est Filius obediat Patri; unde sequitur ex uoce sacerdotis et plebis. Memores tam beate passionis, resurrectionis et ascensionis. Hec tria potius memorat Ecclesia, quia primum nostram uulnerat caritatem, secundum confortat fidem, tertium letificat spem. De tuis donis ac datis. Dona  sunt in re eterna, data in opere temporali. Offerimus hostiam puram, scilicet corpus, hostiam sanctam, id est sanguinem: hostiam immaculatam, quoad utrumque; uel hostiam puram, id est ab aliis hostiis separatam, hostiam sanctam, id est sanctificantem; hostiam immaculatam, id est a maculis emundantem. Moraliter offerimus hostiam puram, hostiam sanctam, hostiam immaculatam, cum offerimus hostiam de corde puro, conscientia bona et fide non ficta [59 1Kb] . Sequitur: panem sanctum uite eterne; hic est Christus, quo pasti finaliter, satiabimur eternaliter; calicem salutis perpetue, cuius gustu salutem perpetuo consequemur: quinque cruces inter hec uerba signacula sunt quinque dilecti [60 1Kb] , plage quinque uiuentis; petre foramina, in  quibus nidificat immaculata columba [61 1Kb] . Super que cum orauit pro hostia transsubstantianda, eamque transubstantiauit, et transubstantiatam Patri obtulit, nunc orat pro ipsius acceptione, ut eam ad instar antiquorum sacrificiorum acceptet, et in conspectum diuine proferat maiestatis; ut per eius interpellationem ad Patrem, et per eius nostram perceptionem, repleamur celestis gratie benedictione. Sicuti accepta habere dignatus es, similitudinis est, et non quantitatis; multo enim acceptius est hoc sacrificium Deo quam quod obtulit Abel [62 1Kb] , quod Abraham [63 1Kb] , quod Melchisedech [64 1Kb] ; quia ualet amplius res quam umbra, ueritas quam figura; ipsam enim similitudinem desideramus magis  quam acceptionis quantitatem. Similes sumus Abel, si recte offerimus et recte diuidimus, quod quia Cain non fecit, peccauit: recte enim obtulit, quia Deo, cui debuit; sed male diuisit, quia cor suum auferens Deo, se sibi retinuit; Abel uero se Domino subdidit, ideoque Dominus ad Abel et ad munera eius respexit. Abrahe quoque similes sumus, cum Deo filium Isaac, id est hilarem uoluntatem offerimus, et hilariter obedimus. Melchisedech etiam assimilamur, cum sine experimento rationis humane firmiter credimus, quod sub specie panis et uini, carnem et sanguinem accipiemus Iesu Christi. Itaque recte diuidamus cum Abel, hilariter cum Abraham, spiritualiter cum Melchisedech, nos  ipsos innocentie, obedientie, iustitie sacrificium offerentes, arietinam spiritus proteruiam deponentes, taurinam feritatem exuentes, hircinam libidinem iugulantes, iuxta illud: »Holocausta medullata offeram tibi cum incenso arietum; offeram tibi boues cum hircis [65 1Kb] .« Et ita Dominus acceptabit sacrificium nostrum, sicut munera Abel, sicut sacrificium Abrahe, et sicut sacrificium et immaculatam hostiam Melchisedech. Hec, inquam, moraliter ad nos referuntur, sed allegorice Christum respiciunt, uerbi gratia: Pueri tui iusti Abel; hic in agno quem obtulit, et in se, qui cum esset  triginta annorum innocens occubuit, illam immaculatam Christi hostiam figurauit. Patriarche nostri Abrahe. Hic patriarcha princeps patrum Deus Pater est: quod sicut Abraham Isaac obtulit, sed arietem immolauit, sic Filium Unigenitum pro nobis tradidit [66 1Kb] , cuius carne immolata diuinitas permansit illesa. Melchisedech hic sine patre et matre legitur fuisse, et in pane et uino sacrificasse dicitur [67 1Kb] ; per quem merito Dei Filius intelligitur, qui est Rex Sadoch, Rex iustitie, iuste remunerans iustos, et iuste damnans iniustos, qui est sine matre in celo, sine patre in terris, qui se prebuit in specie panis et uini discipulis [68 1Kb] . Et quod Leo papa addidit in canone sanctum sacrificium, immaculatam hostiam.

 Per sequentem sacerdotis inclinationem, mors Christi intelligitur, que in premissis sacrificiis figurabatur et representabatur; quod Christus, inclinato capite, emisit spiritum [69 1Kb] . Et uide, secundum quosdam infra canonem diaconus lauat manus, significans quod Pilatus se lauit, cum se mundum ab eius sanguine proclamauit [70 1Kb] ; uel quod opera nostra sordida Christi passione mundantur, uel quod nullus immundus ad percipienda fidei sacramenta procedat. Iube hec perferri per manus sancti Angeli tui in sublime altare tuum. Hic est Angelus magni consilii, consiliarius ille [71 1Kb] , cuius consilio Pater nundum creauit et recreauit [72 1Kb] . Sublime altare in conspectu Dei, est Christus crucifixus, sedens in dextera Patris. Igitur Angelus fert hec sacramenta  in sublime altare, in conspectu Dei dum cicatrices ostendens interpellat ad Patrem pro nobis [73 1Kb] , hec sacramenta conficientibus. Quod alicubi dicitur: Iube hoc perferri consociandum corpori Christi, sic intelligitur; iube significatum huius, id est militantem Ecclesiam consociari triumphanti; uel, dissonantia est rem a sua specie alienari: petimus ergo enigma [74 1Kb] uiatoris euacuari et nobis comprehensoribus corpus in specie propria reuelari. Ut quotquot, etc. Quod hic altare ter presbyter osculatur, agit gratias Trinitati, que per passionem Domini sibi genus reconciliauit humanum [75 1Kb] : Corpus et sanguinem, quidam signant hic bis; quia gigas substantie gemine crucifigitur; quidam uero nequaquam. Sumpserimus:  secundum primitiuam Ecclesiam, uel in sacramento et re, uel re tantum, iuxta illud: »Crede, et manducasti [76 1Kb] .« Omni benedictione. Hic se presbyter signat, ut mereatur benedictionem consequi, et celesti gloria repleri.

Memento etiam, Domine, famulorum famularumque tuarum. Hic pro defunctis in Christo quiescentibus orat Ecclesia, ut eis hec prosint sacramenta; ubi notare poteris nomina que uolueris [sed non in Dei Dominica, ut quidam aiunt; quia creduntur anime tunc obseruatione Dominica, requiem habere]. Et quidem congrue hec interseritur memoria  transeuntium, »qui in Domino moriuntur [77 1Kb] .« Finita est enim memoria mortis Domini, et sequitur mors nostra, Christus precessit, et nos eius uestigia sequimur [78 1Kb] . Nobis quoque peccatoribus; hic pro penitentibus exoramus, et paululum expressa uoce silentium interrumpimus, et pectus percutimus memorantes latronis confessionem et petitionem, scilicet: »Memento mei, Domine, dum ueneris in regnum tuum [79 1Kb] ,« et miserentis Dei promissionem, scilicet: »Hodie mecum eris in paradiso [80 1Kb] .« Percussura pectoris est penitentie et luctus indicium. Quidam hanc eleuationem referunt ad centurionem [81 1Kb] . Cum Ioanne, quidam intelligunt Ioannem Baptistam, quidam Marcum, qui etiam Ioannes dictus est [82 1Kb] . Et uide quod hic octo uiri  et septem femine computantur; quia per hoc sacrificium septem carismata gratiarum, et octo beatudines iungentur in nobis, item hic diuersitas sexuum et ordinum continetur. Nam ex euangelistis et episcopis est Ioannes, qui et Marcus dicitur, qui fuit presul Alexandrie; ex diaconibus Stephanus protomartyr; ex apostolis Matthias; ex septuaginta discipulis Barnabas; ex patriarchis Ignatius; ex apostolicis Alexander; ex presbyteris Marcellinus; ex exorcistis Petrus, ex coniugatis Felicitas et Perpetua; ex uirginibus Agatha et relique omnes, quoniam omnes hoc sacrificium suo sanguine firmauerunt. Ecce bina commemoratio sanctorum rememorat logion, et superhumerale, in quibus legalis  pontifex gestabat nomina patrum [83 1Kb] . Per quem hec omnia . . . bona creas, ut sint; sanctificas tibi deputando; uiuificas, animando; benedicis, ut utilia sint; prestas, ut prosint. Hic ter signatur, quia passio Domini consummatur: unde consequenter corporale aufertur, quia uelum templi scissum est, a summo usque deorsum [84 1Kb] ; et quidquid de passione fuerat clausum, modo est reuelatum; unde, sumpto aceto, dixit: »Consummatum est [85 1Kb] .« Cum denuo super calice discooperto cum hostia ter signatur his uerbis: Per ipsum, et cum ipso, et in ipso, centurionis confessio memoratur qui dixit: »uere Filius Dei erat iste [86 1Kb] ,« quia cum reuelata passione miracula, uidit per ipsum Filium, qui erat hostia, Patrem agnouit et Spiritum sanctum intellexit.  Due quoque cruces, que cum eadem hostia fiunt in latere calicis, in hec uerba: Est tibi Deo Patri omnipotenti, in unitate Spiritus sancti, Sanguinem et aquam significant que fluxerunt de latere patientis [87 1Kb] ; uel eum crucifixum significant pro duobus populis: et hec omnia in capite consummata, suam ad membra transferunt utilitatem. Unde pluraliter dicitur, omnia bona; spirituale etiam corpus pluraliter propter membrorum pluralitatem ostendit, et demonstrat, ac si dicat: Per Christum nos creas. Quidam apponunt mirificas,  et quidem mirificatio cum omnibus communis per creationem, per gratiam fit singularis, et terrenus homo celestis. Sanctificas in baptismo, uiuificas in uerbo, quasi pabulo uite, benedicis in augmento gratie, et prestas nobis, post mortem, uitam eternam. Per ipsum, nos creanti; cum ipso, nos recreanti, et in ipso, nos ad gloriam suscitanti, est tibi Deo Patri omnipotenti in unitate Spiritus sancti omnis honor et gloria. Hic cum hostia calicem tangimus, innuentes quod ad passionem Domini facta sit redemptio mundi, unde cum quatuor sint partes orbis, quidam tangunt quatuor partes calicis. Per omnia secula seculorum. Hucusque fuit canon, id est regula cui quidquam addere, uel diminuere non est deuotionis, sed presumptionis, cuius conclusio,  scilicet per omnia secula seculorum, alta uoce leuatur, tum quia Dominus alta uoce tradidit spiritum, tum quia centurio clamauit: »uere Filius Dei erat iste [88 1Kb] ;« tum quia mulieres lamentabantur flentes Dominum, tum ut representetur quod sacerdos legalis foras exibat, ut lauaret uestimenta: quod est publice pro populis exorare, tum ut populus sciens finem canonis, respondeat: Amen. Asseuerans quod presbyter fecit et impetrans quod orauit, dicente uero sacerdote: Per omnia secula seculorum, diaconus calicem subleuat; cum fanone partem eius cooperit, secundum quosdam, et post in altari deponit, et cum corporali cooperit oblatam et calicem, significans Ioseph ab Arimathia,  qui corpus Domini de cruce suscepit, et faciem sudario uelauit, et in sindone munda inuoluit, et in sepulcro deposuit et lapide celauit [89 1Kb] .

Sacerdos qui oblatam eleuat Nicodemum representat [90 1Kb] , et hec eleuatio Christi depositionem de cruce, depositio uero collocationem in sepulcro demonstrat. Diaconus qui sacerdotis humerum osculatur, innuit quod Ioseph deponens corpus ipsum fuerit osculatus quod in sepulturis aliquibus representatur; uel innuit quod Deum nequimus uidere, nisi per speculum in enigmate [91 1Kb] . Sacerdos etiam hostiam osculatur, innuens quod Nicodemus idem fecerit quod Ioseph, uel potius per Domini passionem factam esse nostram reconciliationem [92 1Kb] .

Oremus. Ab hoc loco maxime orare debemus  prostrati, usque ad finem Pater noster, in diebus profestis; in festiuis autem stantes. Preceptis salutaribus moniti; tres articuli sequentes, scilicet Preceptis, Pater noster, Libera nos, significant tres dies Dominice sepulture. Ideoque his duntaxat utimur in Parasceue, et est hec prefatio uel captatio ad orationem Dominicam. Precepta et diuinam institutionem dicit, quia Dominus et hanc instituit, et apostolis sic orare precepit.

Pater noster. Orationem Dominicam beatus Gregorius dici ad missam instituit; asserens incongruum  esse, ut super eucaristiam oratio diceretur, quam scholasticus composuerat, et illam omittere, quam Dominus ipse dictauerat et apostoli dicere consueuerant; quod cum a Grecis acceperit, in hoc differre uoluit, ut cum apud Grecos ab omni populo dicatur, apud nos a solo sacerdote cantetur. Hec oratio alta uoce cantatur, ut communicaturi sibi dimittant, sicut ibi continetur, offensas, ne indigni accedant ad mensam Domini [93 1Kb] .

uel ideo non dicitur sub silentio, quia est de Euangelio. Sed obiicitur quia de hac oratione Dominus ait: »Cum orabis, intra in cubiculum tuum, et clauso ostio ora Patrem tuum [94 1Kb] .« uerum non dicit ostium, occultam domum, sed cordis secretum, id est ut a mala cogitatione pectus nostrum  mystica fidei claue claudamus, et labiis clausis incorrupta mente loquamur. Pater antiquorum dicebatur Dominus, quasi seruorum, sed nunc est per gratiam pater, que libertatis uox est, et magna fiducia; quid enim filiis perseueranter et digne petentibus denegabit [95 1Kb] , qui iam dedit quod Pater est; cum illos de regno uelut inutiles seruos eiecerit [96 1Kb] , Filius hereditatem tribuit, quos pane angelorum [97 1Kb] et carne uituli reficit saginati [98 1Kb] . Noster, quod commune est omnibus; nemo dicat meus, quod soli Christo conuenit, qui est filius per naturam; nos autem per adoptionis gratiam. Non ergo superbiant nobiles, cum simus eiusdem Patris filii. Nihil sibi arroget diues, cum simus fratres et coheredes [99 1Kb] .  Qui es in celi, id est in secretis, in angelis, in sanctis, in spiritualibus per gratiam. Sanctificetur nomen tuum; septem petitiones in hac oratione continentur, quas tantum apostolos dixisse super hoc sacramentum audiuimus. Prima quarum hec est: Sanctificetur nomen tuum. Hoc nomen quod petimus sanctificari est Pater, quo relatiue dicimur filii Dei: quod petimus sanctificari in nobis, ut sanctificationem Patris imitemur, et nomen Patris moribus et uita ostendatur in filiis: ergo iis moribus uiuendum est, ut filii et fratres Christi esse possimus [100 1Kb] ; quia filius non est, qui ab eius degenerat uoluntate, nec in eum tendit fide. uel sanctificari, id est confirmari in nobis, ut nec ipse desinat esse Pater noster, nec nos filii eius, ut qui in baptismate sanctificamur,  in eo quod esse cepimus, perseueremus. uel sanctificetur nomen tuum, id est sicut est sanctum, innotescat nobis, ut nichil putemus sanctius esse. Simile est, Deus clarificetur in nobis [1 1Kb] , et magnificetur.

Secunda petitio est: Adueniat regnum tuum, id est ad te ueniat Ecclesia, in qua regnas, de qua dicitur: »Simile est regnum celorum [2 1Kb] ,« sagene misse in mari, uel ad nos ueniat regnum celorum, quod nobis promisisti dicens: »Percipite regnum quod uobis paratum est [3 1Kb] ; uel adueniat regnum tuum  regnum Dei semper est, sed ad nos ueniat, id est nobis manifestetur, quod regnas in sanctis et in te sancti regnant, quia non poterimus ignorare, cum Dominus uenerit iudicare.

Tertia est: Fiat uoluntas tua, sicut in celo et in terra. uoluntas Dei semper fit, sed petimus ut libertas nostre uoluntatis et operis diuine consonet uoluntati; sicut in angelis, ita in hominibus; sicut in iustis, ita in peccatoribus; sicut in Christo, ita in Ecclesia; sicut in mente, ita in corpore; ut spiritus et caro sint unus homo spiritualis; cuius cor et caro exsultent in Deum uiuum [4 1Kb] , qui non sibi, sed tibi uiuat. uel uoluntas est custodia preceptorum. Hec tria perfectius in futuro; sed interim ex parte oramus ut postea perfectius in nobis impleantur.  Panem nostrum quotidianum, uel familiarem, alia littera supersubstantialem, uel egregium. Et dicitur supersubstantialis Latine, epiousion Grece, segulla Hebraice. Panis noster est Deus, noster refugium, et uirtus [5 1Kb] qua quotidie egemus, qui est super omnes substantias, quem petimus nobis dari; quia in ipso uiuimus. uel panis noster est uerbum Dei uel precepta Dei, que sunt nobis quotidie necessaria [6 1Kb] ; quia »non in solo pane uiuit homo, sed in omni uerbo quod procedit de ore Dei [7 1Kb] :« quem petimus nobis dari, quia in ipso reficimur. uel panis noster est corpus Christi, quod est nostre humanitatis, quo quotidie egemus, quia, quotidie peccamus, de quo: »Panis quem ego dabo uobis,  caro mea est pro mundi uita« [8 1Kb] : quem petimus nobis dari, quia in ipso recreamur; ergo qui sumus impliciti peccatis, petimus ut simus digni celestibus alimentis. Dimitte nobis debita nostra, sicut et nos dimittimus debitoribus nostris. Debita uocat peccata, culpas, offensas, quibus Deum offendimus: et exinde nos rei debitores existimus, que petimus nobis dimitti, ut liberi ad patriam redeamus, sed eo pacto eaue cautione: Sicut nos dimittimus debitoribus nostris, id est offensoribus nostris, qui nos offenderunt: unde et nobis satisfacere debent; aliter nullus est orationis fructus, quia Dominus dicit: Nisi dimiseritis hominibus, nec Pater uester dimittet uobis [9 1Kb] .« Et ne nos inducas in tentationem diabolicam. Tentat Deus ut probet [10 1Kb] , et tentat homo  ut discat [11 1Kb] , tentat diabolus ut decipiat [12 1Kb] ; sed, nunquid Deus inducit in hanc deceptionem? non; sed deserit et tentari permittit, sed nunquid non tentatio est utilis ad coronam [13 1Kb] ? est; quia ubi maior lucta, ibi maior corona; petimus ergo ne nos inducat in tentationem, id est ne nos deserens in tentatione uinci et succumbere sinat. Sed libera nos. uide quod in omnibus petitionibus ad nos pertinentibus unus orat pro omnibus, ut da nobis, dimitte nobis, et ne nos inducas, libera nos, quia Deus pacis et concordie, sic unus pro omnibus  orare uoluit [14 1Kb] ; quomodo in se uno omnes ipse portauit; ut uno ore, sicut tres pueri [15 1Kb] , Domino benedicamus. Sequitur a malo, a culpa, a pena temporali et eterna, quo facto nichil est metuendum, et nichil restat orandum: Ecce septima petitio finis est orationis et finis nostre persecutionis. Et uide dum hec septem petitiones dicuntur, diaconi stant inclinati communionem exspectantes, in quo significant apostolos qui, post mortem Domini [16 1Kb] per septem hebdomadas exspectauerunt confirmationem Spiritus sancti [17 1Kb] ; subdiaconi uero quiescunt, quia mulieres in Sabbato, quod est dies septimus, siluerunt [18 1Kb] .

Sequitur embolismus, id est super accrescens: super accrescitur enim ultime petitionis repetitio  et expositio. Illa dicit: Libera nos a malo. Iste subdit a quibus malis, preteritis, presentibus et futuris, et subditur transitus ad orationem, in qua pro pace danda reuerenter orat Ecclesia, Ambrosiana quidem aperte, Romana sub silentio et breue silentium, sabbatum respicit, in quo Dominus in sepulcro quieuit. Similiter et Dominica oratio cum petitionibus ponitur in designationem illius septime diei, in qua laborabant apostoli [19 1Kb] ; laborabant orantes ut liberarentur a malis. Libera nos, ecce ultime petitionis repetitio et expositio, intercedente beata; ecce transitus, in quo ad impetrandam gratiam pacis mater exigitur Salomonis, id est uiri pacifici, et Michel nuntius pacis, et Baptista  preco pacis, et tres apostoli testes pacis, plures pacis non hic computantur, quia »in ore trium testium stat omne uerbum [20 1Kb] .« Embolismo finito, non concluditur: Per Dominum, hec est enim prefationum et embolismorum consuetudo, sed ei continuatur oratio: Da pacem. Hic patena presbytero presentatur, de cuius obseruatione uarie sunt consuetudines: alicubi enim tenet eam acolythus et subdiaconus, ille inuolutam, iste uero nudam; sacra enim uasa duntaxat a consecratis clericis sunt tractanda; sed apud nos eam ad te igitur, usque nunc subdiaconus obseruauit, que cum a patere dicatur: Sanctarum feminarum, quas subdiaconus representat, corda significat, que latitudine caritatis in obsequio Christi patebant, dum aromatibus  ungere corpus Domini ueniebant [21 1Kb] . Per hoc ergo quod subdiaconus diacono patenam prebet, recolitur quod mulieres late resurrectionem Christi credentes, eam apostolis nuntiarunt, qui demum Domino sue fidei latitudinem obtulerunt, uel per subdiaconum intellige Nicodemum [22 1Kb] , qui etiam late credidit et obsequium Saluatori exhibuit; da, inquam, pacem pectoris, ut simus a peccato liberi; da pacem temporis, ut simus ab omni perturbatione securi; nocet infirmis enim perturbatio: et ecce quam apertius enodatur a quibus malis  erui deprecemur. Et uide quod sacerdos cum osculata patena se in utraque ultima clausula signat; quia per crucem et hoc sacrificium, et odorem eius omnia in celis et in terris pacificata denuntiat [23 1Kb] ; oblata frangitur, quia Dominus in cena panem benedixit, et fregit [24 1Kb] ; hec et illa fractio fractionem corporis in cruce significant, aut panis fractionem, in qua cognitus est post resurrectionem [25 1Kb] ; uel diuersitatem corporis Christi, scilicet ambulantis, quiescentis et sedentis: de tribus enim partibus infra dicemus. Papa oblatam non frangit, sed partem ex ea mordet et reliquam in calicem mittit; quia Christus infernum momordit [26 1Kb] , et inde sumptos in paradisum misit [27 1Kb] . Alta uoce concluditur: Per omnia secula seculorum, ut populus desiderans  pacem respondeat: Amen; uel hec uocis, que sequitur, eleuatio bonum significat nuntium Dominice resurrectionis, per quam hilaritatem et claritatem recipiemus eternam.



CAPUT uII. DE SEXTA PARTE, MISSAE.

»uiduam Sion benedicens benedicam [28 1Kb] . »Per mortem, et in morte Domini percepit fidelis anima benedictionem, ad quam circa mortis officium, diaconus populum se humiliare inuitat, cui trina benedictione pontifex benedixit, et quarto dicens, quod ipse preparare dignetur, eam confirmat; et quinto benedictionem concludit et pacem Omnipotentis. Has benedictiones prefigurauit Iacob, qui,  moriens, filiis benedixit [29 1Kb] . Moyses etiam moriturus, filios Isrel benedictionibus locupletauit [30 1Kb] ; sic Christus moriens discipulis sermonis benedictionem exhibuit, ostendens quod quos prius dilexerat, etiam in fine dilexit [31 1Kb] . Sic quoque ad inferna descendens, sedentibus in tenebris benedixit, cum eos educens, in cellarium Patris inducens, eis pacem sempiternam attribuit, quod representat episcopus, cum post representationem mortis populo quinquies benedicens adiungit: Et pax eius sit semper uobiscum. Quinquies autem benedixit, quia Deus primo benedixit hominibus, dicens: »Crescite et multiplicamini [32 1Kb] .« Secundo post diluuium dicens idem [33 1Kb] ; tertio benedixit, cum patriarchis benedictionem promisit per missionem Christi [34 1Kb] , et eam in iudicibus  et regibus, principibus, prophetis et sacerdotibus figurauit; quarto benedixit, cum Filium suum misit, qui descendens, et ascendens benedixit, et benedictionem per Spiritum sanctum confirmauit; quinto benedicet dicens: »uenite, benedicti Patris mei [35 1Kb] .« Quidam non irrationabiliter hoc officium non esse de septem officiis misse firmiter asseuerat, eo quod has benedictiones Romana non inuenit Ecclesia: unde nec utitur eis. Quicunque tamen eas inuenerit, recte in eo loco ponuntur, ubi Christus ad inferos descendisse creditur, scilicet  proximo, ante resurrectionem, cum eductis de carcere eternam tribuit benedictionem.



CAPUT uIII. DE SEPTIMA PARTE MISSAE.

»Pauperes eius saturabo panibus [36 1Kb] .« Rediens episcopus ad sacrificium, populi uidens affectum ex eo quod respondetur, Amen, et pacis desiderium, ait: Et pax eius sit semper uobiscum. Sacerdos uero dicit: Pax Domini sit semper uobiscum.

Pacem orat illam, que superat omnem sensum [37 1Kb] . Attende quod diaconus qui corporale remouit et calicem tenet, significat eum qui lapidem et linteamen amouit et tumulum custodiuit [38 1Kb] . Et hec dicens, sacerdos uel episcopus ter super calicem cum particula  signat et infundit calici; quia cunctis in celo et terra pacificatis, ad corpus rediit anima Iesu Christi. Quidam infundunt antequam dicant: Pax Domini, quod etiam non uacat a mysterio; quia post resurrectionem manifestum est pacem datam hominibus bone uoluntatis [39 1Kb] . Cui populus recompensans, respondet: Et cum spiritu tuo; et hilariter optans, ut per misericordiam Agni nobis pax illa donetur, et a nobis corpus pacifici digne sumatur, cantat: Agnus Dei, qui tollis peccata mundi, miserere nobis; et dona nobis pacem; ad dandam penitentiam in remissionem peccatorum, faciendam pacem Dei, hominum et angelorum. Hec omnia fecit. Unde cantatur miserere nobis, et dona nobis pacem, quod inter communicandum, a clero et  populo cantari Sergius papa decreuit; Christus agnus dicitur propter innocentiam, uel ab agno quod est pium, quia nos sola pietate redemit; uel ab agnoscendo, quia pendens in cruce [40 1Kb] , Patrem agnouit obediendo, matrem cognouit eam uirgini commendando, genus humanum cognouit redimendo. Petimus ergo ut ille innocens, qui nos sua passione redemit, nobis eam representantibus misereatur, et qui ad hoc passus est, ut faceret pacem, rex pacificus nobis pacem tribuat; ipse enim est agnus immolatus predestinatione ab origine mundi [41 1Kb] . Ipse est agnus paschalis, per quem a seruitute Aegyptiorum populus liberatur [42 1Kb] . Agnus Dei, qui tollis peccata mundi, miserere nobis, hoc sumptum est de Euangelio [43 1Kb] , quod triplicatur ob superiorem  triplicem notitiam. uel tunc cantatur, quia corpus Christi triformiter intelligitur; ambulans in terra, quiescens in sepulcro, residens in celo. Agnus Dei, qui tollis peccata mundi, miserere nobis. uide quod bis dicitur miserere nobis, et in tertia uice: Dona nobis pacem, quod sumptum est a ueteri Testamento [44 1Kb] , ubi forma similis inuenitur. Clamantes enim dicebant: »Parce, Domine, parce populo tuo;« et postea uariabant: »Ne des hereditatem tuam in opprobrium,« et merito bis dicitur miserere nobis, et semel, dona nobis pacem, eo quod in  hac duplici uita, scilicet actionis et contemplationis est nobis misericordia necessaria; in alia uero pax nobis concedetur eterna. In cena tamen Domini secundum quosdam ter dicitur: Miserere nobis. In missa pro defunctis, dona eis requiem, et debet dici interpollate et mistim cum oratione. Facta corporis et sanguinis commistione, per quam Domini resurrectionem accipimus, sacerdos pacem populo tribuit. Quod prefigurauit Iosue [45 1Kb] qui, hostibus superatis, terram obtinuit, quam sorte diuisit, et in pace possedit; sic Christus resurgens, diabolo superato, pacem et dona dedit hominibus [46 1Kb] , hanc resurrectionem, et acta resurgentis pontifex representat; cum enim tertiam particulam sanguini miscet, et in calicem mittit, innuit quod anima Christi ad corpus  rediit.

Post hec, sicut Honorius papa decreuit, pacem populo porrigit; quia resurgens humano generi pacem dedit, daturus uero pacem, sumit pacis osculum ab ipsa eucaristia, secundum quosdam, secundum alios a sepulcro uel ab altari et a libro, et impertit eam secundum quosdam subdiacono, uel diacono, uel cantori; secundum alios archipresbytero, qui cum fuerat a sinistris, accepturus uadit ad dexteram pontificis, per quem designatur populus gentilis, qui factus est princeps in fide, primus in pace; qui transiuit de sinistra infidelitatis, ad dexteram fidei et eternitatis. Per hunc descendit pax ad populum, sed primo ad uiros, postea ad mulieres; quia uir est caput mulieris [47 1Kb] ; uerum uiri  et mulieres se non osculentur, propter lasciuiam, propter quam sequestrantur, non solum osculo carnali, sed etiam situ locali: ab his ergo personis mutuo dentur oscula, que nulla titillatione libidinis excitantur. Populus autem ob tria se inuicem osculantur, primo, quia Domini sui gratiam, et angelorum concordiam per mortem se promeruisse gratulantur; secundo, cum simus filii Dei Patris [48 1Kb] et Ecclesie matris, sumus fratres in Christo [49 1Kb] , et ideo reficiendi uno pane quasi hereditario [50 1Kb] ; tertio, quia in osculo caro carni et spiritus spiritui iungitur, et nos qui carnis propagine de Adam coniungimur, etiam caritatis uinculo connectimur. Qui ergo se odientes osculantur, Iude proditoris osculum imitantur. Post oscula sumitur eucaristia,  quasi dicatur, in unitate non est, qui corporis eius particeps non est. Sacerdos primo communicat, corpus per se nullo ministrante de altari suscipiens; quia Christus corporum nostrorum nullius ministerio perficiet restaurationem; sanguinem uero de manu diaconi sumit, quoniam animarum per ministerium hominum reficit redemptionem: communicans itaque partem sibi sumit uicarius Iesu Christi, qui, cum panem fregit discipulis in Emmaus, partem sibi retinuit, partesque Luce et Cleophe distribuit [51 1Kb] . Sic et sacerdos diacono et  subdiacono diuidit. »Partemque postmodum piscis assi et faui mellis manducauit, et reliquias dedit discipulis [52 1Kb] .« Unde postquam diaconus et subdiaconus se communicauerint, fratres accedant, ut et ipsi partem sancte communionis accipiant. Et uide quod oblata in tres partes diuiditur, sicut olim similago legalis frustratim offerebatur: una a sacerdote sumitur, una quandoque in altari in pyxide infirmis ad uiaticum reseruatur, tertia in calicem mittitur. Prima est corpus mysticum, id est Ecclesia ambulans super terram; secunda est similiter mysticum dormiens usque ad diem iudicii in sepultura; tertia est personale resumptum in gloria; uel mista sanguini significat Ecclesiam militantem in terris; alie uero illos, qui sunt in purgatorio, et  qui triumphant in celo. uel tripartita fragmenta Sancte Trinitatis hostiam significant, et etiam particula, que sanguini iungitur, Filii personam insinuat. Et caue quia, licet oblata aut etiam corpus Christi in sacramento sic frangatur, et pluribus distribuatur, tamen totus Christus et integer permanet in celo, et sumitur a singulis totus et integer in sacramento; nec transit in alimentum corporis, nisi spiritualiter; uirtus enim ipsius satiat hominem interiorem, qui satiatus exteriorem exhilarat; et uide quia, licet totus sumatur, tamen corpus tantum sumi dicitur usualiter, quia res censetur secundum quod uidetur, uel locutio est; aiunt quidam, a sputo post sacrificium sumptum abstinendum.  Et reuera magna deberet reuerentia sumi, et cautela prouida custodiri; uerumtamen »spiritualis omnia iudicat, et ipse a nemine iudicatur [53 1Kb] .« Omnia munda mundis [54 1Kb] ; sputum quidem est naturale, et sine peccato procedit. Processio sputi proficit sanitati. Licet agere pro sanitate, quod egit Christus pro nostra salute. Nam lutum fecit Dominus ex sputo, et liniuit oculos ceci nati [55 1Kb] . Qui sic cauet ne cum sputo panem uel uinum eiiciat; caueat ne unum uerbum ex his que Dominus locutus est ex eius corde labatur et decidat, nam et ipsa spiritus et uita sunt [56 1Kb] ; ego autem spuere, si abundat humor phlegmaticus, non omitto; quia confido in Domino, carnem et sanguinem, in spiritualem anime et corporis transire refectionem. Nec, si assumptum  cum superfluitatibus exeat, aut si per uenas defluat inuestigo. Sed pie credens, si quid de agno remanet; secundum legem [57 1Kb] comburendum relinquo, id est Spiritui sancto commendo.

Postmodum communicat populus, quia non solum comedit Christus cum paucis apostolorum [58 1Kb] , sed etiam ascensurus cum multitudine discipulorum. Communicet unusquisque raro, uel quotidie secundum quod melius crediderit faciendum. Nam Zacheus recepit eum gaudens in domum suam [59 1Kb] . Centurio dixit: »Non sum dignus ut intres sub tectum meum [60 1Kb] .« Orationes quibus utimur pacem  daturi, et communicaturi non exponimus. Tum quia expositione non indigent, tum quia alie proferuntur ab aliis plures uel pauciores. Interim communio cantatur, ut significet hilarem et reciprocam apostolorum de resurrectione collationem, quale est illud: Surrexit Dominus uere [61 1Kb] ; et quod narrabant, quomodo cognouerunt eum in fractione panis; uel ut cum iustis gratie Dei communicemus. Et est communio gratiarum actio, iuxta illud: »Edent pauperes et saturabuntur, et laudabunt Dominum [62 1Kb] .«

Sequitur salutatio: Dominus uobiscum. Qui negant benedictiones sextum fore officium, hoc ultimum rationabiliter ponunt; nam hec salutatio benedictionem illam significat, qua Dominus ascensurus  discipulis benedixit [63 1Kb] . Sequitur et oratio, que postcommunionem uocatur, in qua sacerdos orat pro his qui ad communionem eucaristie accessere: et debet esse una, uel tot in numero, quot fuere collecte, et significat orationem capitis nostri, scilicet Domini nostri Iesu Christi, qui apud Patrem quotidie interpellat pro nobis [64 1Kb] . Quod autem sacerdos ad altaris dextram transit, significat Christum ad Iudeos in fine seculi reuersurum; quia, cum intrauerit plenitudo gentium, Isrel conuertetur ad Dominum [65 1Kb] . Salutatio ultima sequitur: Dominus uobiscum, que significat uitam eternam. Nota quod sacerdos septem uicibus in missa populum salutat; quia mysterium misse ad septem dona Spiritus  sancti refertur. In prima enim salutatione spiritus intelligitur sapientie; quia sapientia intrauit in hunc mundum, ut saluaret nos [66 1Kb] . In secunda, spiritus intellectus; ideo namque predicauit, ut doceret nos. In tertia spiritus consilii; hic enim secreto Dei consilio se passioni obtulit, ut redimeret nos. In quarta, spiritus fortitudinis; quia pendens in cruce diabolum expugnauit, ut liberaret nos. In quinta, spiritus scientie; quia resurgens discipulos salutauit, et eis sensum aperuit, ut erudiret nos [67 1Kb] . In sexta, spiritus pietatis; quia sola pietate humanam naturam super astra leuauit ut exaltet nos. In septima, spiritus timoris; quia angeli timebunt, cum uenerit ad iudicium, ut glorificet nos. Sed in quinque tantum ad populum se conuertit. Primo salutauit ante  collectam, secundo ante euangelium; tertio ante offertorium, quarto ante sacrificium, quinto ante pacis osculum, sexto post communionem, septimo post completionem, id est ultimam orationem; in illa que est ante sacrificium, non conuertit, quia tenet in manibus sacrificium. In ceteris uero se conuertit ad populum, quos salutamus, eis faciem representamus. Quinquies se conuertit ad populum; quia legitur in resurrectione quinquies apparuisse.

Sequitur conclusio: Ite, missa est: tripliciter missa finitur. In solemnitatibus quoties cantatur: Te Deum laudamus; Gloria in excelsis Deo; terminatur  per Ite, missa est. Et est sensus: Ite post Christum, et sequimini ipsum. Non est sedendum, sed ad patriam festinandum: quia missa est ad Deum Patrem placandum hostia, per quam fracta sunt tartara. O utinam cum hoc audimus, illuc tendat mens nostra, quo abiit hostia, ut, ubi est corpus, illic congregentur et aquile [68 1Kb] : ibi simus desiderio, ubi desideratus cunctis gentibus [69 1Kb] nos exspectat cum suo tropeo, qui sic pro nobis Patri supplicat, uolo ut, ubi ego sum, illic sit et minister meus [70 1Kb] ; uel ite, missa est, id est immolatus est agnus, et reseruatus paradisi introitus, sequimini eum, mortificando carnem nostram cum uitiis et concupiscentiis [71 1Kb] , et quia sermo dirigitur ad presentes. Ideo sacerdos uel diaconus hoc dicens, dirigat uultum  suum in populum, cui populus: Deo gratias; et est sumptum hoc ab eo, quod populus accepta licentia permissu Pharaonis abiit de Aegypto, et grates retulit Deo [72 1Kb] . uel ab eo qui a Cyro suscepta licentia, de Babylonica captiuitate ad Hierusalem rediit, et Deo gratias egit [73 1Kb] : sic nos pro acceptis beneficiis nostre redemptionis, referamus gratias Redemptori, qui ascendit ad dexteram Patris [74 1Kb] , quotidie interpellans pro nobis apud Patrem [75 1Kb] .

Unde post ascensionem, predicantes apostoli dicebant: Gratias agite, sine intermissione orate [76 1Kb] . Ipsi quoque regressi sunt in Hierusalem, benedicentes Dominum [77 1Kb] ; sic nos accepta benedictione ad patriam ibimus, ubi semper in gratiarum actione  permanebimus. In prima tamen missa Natalis, secundum quosdam, non debet dici: Ite, missa est, ne populus uideatur habere licentiam, cum sit detinendus ad aliam missam. In aliis diebus terminatur per Benedicamus Domino, et est sumptum de apostolo, uel psalmis, uel de hymno trium puerorum, ubi dicitur: »Benedicamus Patri et Filio [78 1Kb] .« In missa pro defunctis terminatur ex consuetudine per Requiescant in pace; et sunt he orationes quasi aggratulatiue interiectiones. Cum per Benedicamus Domino uel Requiescant in pace fit terminatio, dirigat sacerdos, uel diaconus, faciem ad orientem, et mentem ad Dominum.

Benedictio sacerdotis post missam illam significat benedictionem quam Christus, post resurrectionem,  discipulis dedit [79 1Kb] , uel Spiritus sanctus in die Pentecostes fidelibus attulit, uel per quam Ecclesia thalamum sponsi gloriosa intrabit. Et sumuntur huiusmodi finales benedictiones a ueteri more; nam patriarcha Iacob in nouissimo sue uite filiis benedixit [80 1Kb] ; sic et Moyses populo Dei benedixit ante mortem [81 1Kb] ; sic Dominus discipulis ante ascensionem [82 1Kb] . Inde est quod cum separamus commitiuam, uel protectiuam querimus benedictionem. uel sumuntur ab eo quod Dominus precepit dari benedictiones in monte Garizim super legis obseruatores, sicut  econtrario maledictiones in Hebal super transgressores [83 1Kb] : ab illis benedictionibus assumimus benedictiones, et a maledictionibus, excommunicationes. Hymnum trium puerorum Toletanum concilium cantari post missam instituit, et negligentes anathemati subdidit. Quem idcirco dicimus, quia Domino pro omnibus beneficiis gratias agere debemus, quem in seculum seculi in eternum laudabimus. Panem Dominicum post missam populo tribuimus benedictum, sancte communionis uicarium: in primitiua enim Ecclesia omnes, qui misse intererant, communicabant, eo quod apostoli omnes de calice bibere dicente sibi Domino: »Bibite ex hoc omnes [84 1Kb] .« Offerebant enim magnum panem, quod adhuc Greci seruant, et omnibus sufficientem; sed  postquam Ecclesia est numero aucta, sed sanctitate propter carnales diminuta, statutum est ut solis diebus Dominicis communicarent; sed quia postea refriguit caritas multorum [85 1Kb] , unde sibi sumebant communicantes iudicium [86 1Kb] , institutum est ut ter in anno communicent: Natali, Pascha, Pentecoste, et utinam semel digne communicent! Contra hunc itaque prime institutionis defectum triplex est remedium. Primum est pacis osculum: ideoque in Gallicana Ecclesia datur in omni missa, nisi defunctorum; secundum est panis benedictus, qui eteulogia dicitur, qui quia in Quadragesima propter abstinentiam dari non debuit; institutum est tertium remedium, scilicet oratio super populum  qui predicitur: Inclinate capita uestra Deo. His omnibus rite peractis, sacerdos et alii reuertuntur ad propria. In altari corporali dimisso, sacerdos qui ad propria redit est Christus qui legatione peracta in gloriam Patris ascendit. Fideles etiam reuertuntur, dum de carceris exsilio liberati in glorie libertatem eripiuntur [87 1Kb] . Corporale in altari est munditia castitatis in presbytero, uel Ecclesia in Christo.



CAPUT IX. BREuIS RECAPITULATIO MISSAE.

»Iudicasti, Domine, causam meam [88 1Kb] .« Nulli dubium quod missa pugne sit representatiua, representans cuiusdam pugne conflictum et uictorie triumphum. Et quod representat nobis triplicem pugnam: unam figurantem, duplicem figuratam;  unam in capite, aliam in membris. Figurans fuit cum Moyses Amalec prostrauit [89 1Kb] , Iosue septem populos expugnauit [90 1Kb] , Dauid Goliam, Saulem et Philistheos superauit [91 1Kb] . Figurata in capite est, quia Christus cum diabolo pugnans, ipsum superauit et infernum exspoliauit [92 1Kb] ; figurata in membris est, quia impugnamur, non solum a mundo, sed a carne et a diabolo; non est enim nobis colluctatio aduersus carnem et sanguinem, sed aduersus principes et potestates [93 1Kb] . Sacerdos itaque celebrans missam ex his que facit, et que circa  eum fiunt, breuiter et uelociter habeat in mente, figurantia que precessere, figurata que sunt in capite completa, et que sunt a nobis moribus adimplenda. Cum processionem facimus cum uexillis, reliquiis, libris, cereis et thuribulis, recolamus Moysen, qui signis et prodigiis de Aegypto populum per desertum ad terram promissionis perduxit [94 1Kb] . Ibi populus armatus, hic clerus sacris uestibus. Ibi arca, hic scrinium reliquiarum. Ibi tabule Testamenti de monte Sinai, hic liber Euangelii de altari. Ibi columna ignis, hic cereus igneus. Ibi uirga, hic sceptrum regis uel baculus pontificis. Ibi Moyses et Aaron, hic rex et episcopus, uel episcopus representans utrumque; in baculo regem, in mitra pontificem. Recolamus et Iosue qui Iericho  circuiuit [95 1Kb] , que corruit, et populus regnum obtinuit. Ibi clangor tubarum, hic strepitus campanarum. Recolamus Dauid [96 1Kb] et Salomonem [97 1Kb] , qui arcam Dei hymnis et canticis reduxerunt, et in templo locauerunt. Simus memores Iesu Christi, qui de sinu Patris uenit in mundum [98 1Kb] ; de presepi ad templum [99 1Kb] ; de Bethania in Hierusalem [100 1Kb] ; de Hierusalem in montem [1 1Kb] : optantes ut de mundo reuertamur ad patriam, quasi de una Ecclesia ad aliam; de militanti ad triumphantem: sequentes crucem, id est uestigia Crucifixi, et nos uitiis et concupiscentiis crucifigentes [2 1Kb] . Sequentes uestigia sanctorum, precepta Euangeliorum; induti loricam iustitie, cingulum continentie, scutum fidei, galeam  salutis eterne [3 1Kb] . Unde sacerdos pugnaturus contra spiritualia nequitie in celestibus, sacris uestibus quasi induitur armis, sumens sandalia pro ocreis, ne quid pulueris inhereat pedibus, amictum pro galea, albam pro lorica, cingulum pro arcu, subcingulum pro pharetra, stolam pro hasta, mapulam uel manipulam pro claua, casulam pro clypeo, librum pro gladio. Sic armatus pro omnibus ad altare procedit, et per confessionem diabolo renuntiat, et se accusat; quia sapiens in principio sermonis accusator est sui [4 1Kb] . Per orationes et cantus diabolum incitat, dum casulam super humerum complicat, gladium contra hostem parat. Dum legitur epistola uoce preconis, imperatoris dantur edicta. Cantor est tubicen, precentores, qui chorum regunt,  duces qui exercitum ad pugnam instruunt: quibus lassescentibus alii subueniunt. Cantus sequentie, plausus est uictorie. Dum euangelium legitur, aduersarius uulneratur, aut exercitus dispersus post uictoriam adunatur; quem dum predicat episcopus, imperator laudans uictores affatur; oblationes sunt spolia, que uictoribus diuiduntur. Cantus offertorii, triumphus qui exhibetur imperatori. Sed rursus populo negligentia resoluto, Philistheus consurgit aduersus Isrel. Unde inter Goliam et Dauid duellum indicitur [5 1Kb] : hec est torpens  anima, uel genus humanum, cui diabolus bellum indicit, sed a Christo, qui pro nobis pugnat, uincitur; hic est enim uerus Dauid, manu fortis et uisu desiderabilis, qui a Patre ad pugnam mittitur; qui oues pauit, qui ursum et leonem superauit [6 1Kb] ; qui baculum contra Philistheum portauit, dum crucem contra diabolum baiulauit. Rursus missa quasi quoddam iudicium imitatur: unde canon actio uocatur; est enim actio causa, que in publico coram iudicibus agitatur. In missa enim causa nostra cum Deo iudice agitur. Oratorium est pretorium, Deus iudex, diabolus accusator, sacerdos aduocatus et defensor. Hic est enim Moyses, qui causam populi ad Dominum allegabat [7 1Kb] ; cuius patrocinio delatoris fallacia confutatur; innocentia nostra comprobatur  et absoluitur, aut iudicis ira placatur et per misericordiam culpa remittitur. Rursus missa tragediarum gestus populo representat; tragicus enim noster cum dicit: Orate, rememorat Christum, qui apostolos orare monuit [8 1Kb] .

Per secretam significat Christum qui, sicut agnus absque uoce ad uictimam iuit [9 1Kb] . Manuum expansio est Christi in cruce extensio; canonis secretum, passionis silentium; osculum pacis, gaudium resurrectionis. Breuiter et in summa concludimus, quodque celebrantur in officio misse usque ad secretam, respiciunt ad ea que de Christo leguntur et operibus eius usque ad Dominicam Palmarum. Nam introitus ad cetum respicit antiquorum prophetarum;  Kyrie eleison ad eos qui fuerunt circa Christi aduentum; Gloria uero ad cantum angelorum; salutatio et collecta ad aduentum Saluatoris, qui ad hoc uenit, ut saluaret nos [10 1Kb] ; epistola uero ad predicationem Ioannis [11 1Kb] , graduale ad uocationem apostolorum [12 1Kb] , alleluia ad letitiam cordis eorum, euangelium ad Domini predicationem, Credo ad populi conuersionem, offertorium ad eiusdem populi deuotionem. Nunc que sequuntur, ea respiciunt que de Christo usque ad ascensionem leguntur. Nam panis significat corpus, uinum sanguinem; calix item corpus, quia uinum in calice, sanguis est in corpore. Corporale munditiam corporis. Patena latitudinem fidei et caritatis; uel aliter, ut in his uersibus continetur:

 Ara crucis, tumulique calix, lapidisque patena,
   Sindonis officium candida byssus habet.

Aqua populum: sicut igitur aqua uino, sic iungitur Ecclesia Christo. Secreta latibulum Christi [13 1Kb] . Retronea statio subdiaconorum et diaconorum, fugam discipulorum [14 1Kb] . Inclinatio presbyteri est mors Christi [15 1Kb] . Demum a Te igitur, usque ad nobis quoque peccatoribus, quedam respiciunt ad orationem quam Dominus fecit in monte [16 1Kb] ; quedam ad passionem, quam subiuit in cruce. Ab ipso nobis usque ad commistionem corporis et sanguinis, pertinet  ad sepulturam; unde calicis ab altari eleuatio, est corporis a cruce remotio, et rursus in altari depositio, est eiusdem in tumulo collocatio. Commistio uero pertinet ad resurrectionem. Oblate fractio ad illam fractionem, quam Dominus fecit in Emmaus [17 1Kb] . Salutatio ad id quod ait apostolis: »Pax uobis [18 1Kb] .« Ultima salutatio est ad apostolos commitiua in ascensione Domini benedictio, uel eterna salutatio; et scias quod olim non tanto apparatu, neque tam solemni missam apostoli cantauere, sed duntaxat epistolam et euangelium prelegentes ad sola uerba Domini, cum oratione Dominica consecrabant; at sancti patres et apostolici uiri solemnitates, quas premisimus addidere.

 Nunc qua hora et quoties sit missa celebranda querere non est inutile. Tribus ergo horis est missa regulariter celebranda. Tertia, sexta et nona; tertia, ut Telesphorus instituit, et Gregorius approbauit; quia tunc est Dominus crucifixus linguis Iudeorum clamantibus: »Crucifige [19 1Kb] .« Tunc etiam est a militibus flagellatus. Sexta, quia tunc est immolatus et manibus crucifixus. Nona, quia tunc exspirauit. Tertia cantatur in festiuis, sexta in profestis, nona in ieiuniis; tamen in Sabbatis quatuor temporum, ualde sero celebretur propter sacros ordines, qui pertinent ad Dominicam. In Sabbatis quoque Pasche et Pentecostes sero cantetur, quod ex benedictione cerei deprehenditur,  cum dicitur: Hec nox, et ex collecta, ubi dicitur: Deus qui hanc sacratissimam noctem. Et hoc, uel quia nocte illa Dominus resurrexit; uel propter uisitationem mulierum ad sepulcrum Domini [20 1Kb] . In natali autem Domini missa prima de nocte cantatur,  quod summo mane missa cantatur, ex consuetudine est, non ex ordine, sed propter necessitudinem. Leo papa diluculo ad missam intrabat; nescio an commoditate, an ratione, an sola usus apostolici potestate, et forte qui necessitate preueniunt tertiam aut offerunt post nonam amore diuino, ut non pretereat eis dies absque sacrificio, possunt excusari cum discipulis qui uellebant spicas in sabbatis [21 1Kb] , et cum Dauid qui comedit panes propositionis [22 1Kb] ; uel forte post nonam propter gastrimargiam uitandam, uel quia in missa memoriam facimus passionis, mortis et sepulture, resurrectionis et ascensionis. Ideo cantatur tot uariis horis quia tertia flagellatur, sexta immolatur, nona moritur, post nonam sepelitur, mane surgit,  celos ascendit. Semel in die missa debet celebrari ab uno sacerdote, quia semel Christus pro nobis uoluit immolari [23 1Kb] . Si tamen necessitas cogit, ut, cum due festiuitates occurrunt, due possunt uel tres  celebrari: tum quia licite fit in Natali, tum quia tripartita est passio Christi; passus est enim linguis insultantium, manibus uerberantium, clauis crucifigentium. Ipse etiam est a patriarchis gestibus immolatus, a prophetis uerbis sacrificatus, a Patre et se ipso realiter oblatus [24 1Kb] . Legitur tamen quod Leo papa sepe septies, aliquando nouies in eadem die missam celebrauit. Sicut ergo licet presbytero missam pluries celebrare, sic licet religioso laico in die  pluries communicare; neutrum tamen est appetendum; quia familiaritas parit contemptum, et contemptus manducanti iudicium; discretio uero et deuotio gratiam, quam eucaristia redolet tam effectu quam nominis etymologia.



LIBER QUARTUS. DE OFFICIIS ECCLESIAE.



PROLOGUS.


Expedit his, quos labor officiorum exagitat, inuestigare, quid sit officium, et unde dicitur: Officium est, ut ait Isidorus, congruus actus uniuscuiusque secundum leges et mores ciuitatis, uel instituta professionis: alia namque sunt instituta monachorum, alia canonicorum. Dicitur autem officium, ut ait Hieronymus, quasi efficium; quia unusquisque debet efficere suum officium; uel quia in eo sunt agenda, que prosint omnibus et nulli officiant. Sunt autem officia quedam generalia per totum annum obseruanda, ut matutina et septem hore: quedam sunt specialia secundum diuersitatem temporum, secundum distantiam solemnitatum. Alia enim cantantur in Quadragesima, alia in Aduentu,  alia in Pascha, alia in Natali. Primo de generalibus prosequamur. Generaliter enim dicimus nichil esse psallendum, nisi quod est a summo pontifice canonizatum: in primitiua enim Ecclesia diuersi diuersa cantabant ad suam uoluntatem; uerumtamen obseruabant Symbolum et Dominicam orationem. Postmodum, cum hereses pullulassent, Theodosius imperator, qui hereses exstirpauit, Damasum papam rogauit, ut catholico uiro committeret ecclesiasticum officium ordinare; commisit ergo Hieronymo presbytero in tribus linguis, Hebraica, Greca Latinaque perito; qui Rome sub apostolicis septem fuerat conuersatus. Tunc autem morabatur in Bethlehem cum Paula et Eustochio: ordinauit itaque psalmos, epistolas et euangelia, et  ex maxima parte omnia officia nocturna et diurna preter cantum, quod opus Damasus papa canonizauit, et per omnes Ecclesias obseruari precepit. Gelasius et Gregorius orationes et cantus addidere, et lectionibus et euangeliis coaptauere. De his ergo officiis prosequentes, a noctis inchemus officio, ut a tenebris prodeamus in lucem non econuerso.



CAPUT PRIMUM. DE FERIALIBUS NOCTURNIS.

»Media nocte surgebam ad confitendum tibi [25 1Kb] .« Nocte quidem surgere, uigilare, Deum laudare, orare, et adorare non uacat exemplis et rationibus, Dauid enim dicit: »Media nocte surgebam ad confitendum tibi;« et alibi: »Preueni intempesta nocte [26 1Kb] ,« alia littera, »in maturitate,« quod  idem est, ut asserit Augustinus; tempestiuum enim dixere ueteres opportunum a tempore, uel a tempestate ducto uocabulo, secundum eam significationem, qua historici dicunt, ea tempestate, id est eo tempore, unde intempestiuum aiunt importunum: similiter immaturitas est tempus immaturum, id est non opportunum. Illud est nocturnum actionibus non opportunum, et Dominus in oratione pernoctabat [27 1Kb] . Et Paulus, et Sylas in carcere media nocte psallebant [28 1Kb] ; et est ratio, quia Dominum dormientes Aegyptios percussisse, et uigilantes Hebreos legimus liberasse [29 1Kb] . Item, quia media nocte et Dominica nocte, natus est Christus, quem angeli gloriam cantantes laudauere, pastores uigilantes  adorauere [30 1Kb] . Item, quia pro nobis est nocte comprehensus [31 1Kb] . Item, quia media et Dominica nocte momordit infernum [32 1Kb] ; et ueluti Samson [33 1Kb] ab allophylis obsessus media nocte confractis portis inferni surrexit a mortuis. Item, quia tunc ueniet ad iudicandum, sicut exterminator Angelus in Aegyptum. Unde: »Media nocte clamor factus est [34 1Kb] .« Ideoque in uigiliis excubamus, ut cum eo reuertente a nuptiis, ad libertatis uiam perueniamus. Item, quia umbratiliter uigilias committamus angelicas, de quibus infra dicemus, et per excubias nocturnas diaboli uitamus insidias. Ob has causas itaque nocte surgentes currimus, auditis campanis, ad ecclesiam, ueluti audito clangore tubarum currit exercitus ad militiam; milites itaque regis  summi ad aulam regiam uenientes, et eam ingredientes ad altare inclinamus; quia, quasi regem milites adoramus; eterni etenim Regis milites sumus, cui semper in procinctu spiritualis militie adesse debemus; ad altare inclinantes trinam facimus orationem, ter dicentes: Pater noster ad Patrem, et Filium, et ad Spiritum sanctum, sermonem dirigentes: cum ad Patrem loquimur, ad medium altaris nos, intentionem cordis, et statum corporis Domino presentamus, propter Patris potentiam, et nostram perseuerantiam. Cum ad Filium loquimur,  ad sinistram altaris nos conuertimus propter ipsius exinanitionem [35 1Kb] , et nostri lapsus offensionem. Cum ad Spiritum sanctum loquimur ad dextram altaris pertransimus propter ipsius benignitatem, et nostram gratie consecutionem. Interim secundum tintinnabulum sonat; primum tintinnabulum quod squillo uocatur, significat Paulum acute predicantem, secundum Barnabam sibi associatum [36 1Kb] . Cum inuicem tertiam compulsamus, innuimus quod Iudeis repellentibus uerbum Dei, apostoli conuertuntur ad gentes, quas in fide instruunt Trinitatis et quatuor Euangeliorum imbuunt disciplinis [37 1Kb] . Unde quidam quater sonant. Quidam ad hec habent proprias orationes, sermonem ad Patrem, et Filium, et Spiritum sanctum dirigentes.

 Trina facta oratione, psalmos graduales incipimus, qui sunt quindecim, significati per quindecim gradus Salomonis, quibus ascendebatur ad templum Domini [38 1Kb] . Et per quindecim alios Ezechielis, quibus uisum est ei ascendi in ciuitatem Dei [39 1Kb] . Quindenarius numerus constat ex septenario et octonario. Quindecies ergo psallimus ostendentes quod utriusque Testamenti mandata obseruare debemus. In primis quinque Gloria Patri, non utimur pro defunctis orantes; quia per quinque sensus corporis peccata commisimus, que non Deo, sed nobis imputare debemus, orantes ne propterea nobis uita negetur, sed per Dei misericordiam requies concedatur eterna. In sequentibus  decem psalmis Dei misericordiam nobis et nostris proximis imploramus; et Gloria Patri subiungimus, quia quod a catena peccatorum absoluimur, quod Te Deum toto corde perquirimus, quod tuum Decalogum obseruamus: Non nobis, Domine, non nobis, sed nomini tuo da gloriam [40 1Kb] ; gloriam exhibemus. Post hec a rege loquendi licentiam querimus, ut ei Laudes annuntiemus, dicentes: Domine, labia mea aperies, et os meum annuntiabit laudem tuam [41 1Kb] ; cum in nocte dormitum iuimus, os et pectus signo crucis quasi Domini sigillo muniuimus; et ideo ab eo cuius sigillum est reserandi labia licentiam postulamus.

Sed cur homo dicit Deo: Domine, labia mea aperies [42 1Kb] , cum Deus dicat homini: Aperi os tuum,  et ego implebo illud [43 1Kb] ? Respondetur, hic liberum notatur arbitrium: ibi sine gratia manifestatur infirmum; sed quia frustra quis uigilat, nisi Dominus custodiat ciuitatem; idcirco diuinum imploramus auxilium, dicentes: Deus, in adiutorium meum intende; Domine, ad adiuuandum me festina [44 1Kb] . Et uide quia peccati nocte regnante laudes Dei clausa labia tacuerunt, nunc peccator exsurgit; sed quia »Non est speciosa laus in ore peccatoris [45 1Kb] ,« petit ut Deus os eius aperiat, et ut perfectius laudet. diuinum auxilium implorat. Et attende quod horarum  omnium est dignitas reuerenda, cum earum initium et finem referamus ad Dominum. Nam in initio Dominum inuocamus in adiutorium, in fine Deo gratias agimus. Impetrata loquendi licentia, et implorato regis auxilio, ut regis beneuolentiam captemus, a premissis laudibus inchoamus dicentes: Gloria Patri et Filio et Spiritui sancto, sicut erat in principio et nunc et semper, et in secula seculorum. Amen. Hunc uersum Hieronymus adinuenit, et in fine psalmorum dicendum instituit; et quoniam quidam sunt pigri ad regis preconia, uel ad militiam conuenire; ideo sicut preco mittitur per ciuitatem milites inuitare, sic cantor inchoat inuitatorium; et fratres inuitans subdit: uenite. Et considera quod inuitatoriis uox humili  nota premittitur, et postea exaltatur, quoniam Ecclesia prius secreto quasi ostio clauso, propter se Deum laudat et orat [46 1Kb] ; deinde manifeste propter alios, ut accendat ardor proximos: cum hymnum communiter cantamus, omnes conuenisse milites, post inuitationem in regis preconia, designamus, iuxta illud: »Audiuit, et letata est Sion [47 1Kb] .« Est autem hymnus laus Dei cum cantico, quem stantes cantamus, ut in erectione corporum significemus, quod mentes dirigamus ad Dominum. Nisi enim mens consonet lingue, certum est uocem quantumcunque sit clamosa, Deo non placere.

Deinde nocturnos incipimus. Et uide quia nocturna nocturne dicitur pro hora, nocturni nocturnorum  pro officio. uel nocturna nocturne pro collectione psalmorum ante lectiones; nocturni nocturnorum pro psalmis, lectionibus, responsoriis; nocturne nocturnarum, pro temporibus. In profestis diebus unam quidem nocturnam, in solemnitatibus uero tres consueuimus celebrare; in profestis commemoramus nostri exsilii seruitutem; in solemnibus autem liberationem. Cum itaque simus prius filii ire, et postea filii gratie [48 1Kb] , prius de officio profestorum, postmodum uero de officio festiuorum agamus, ut de ira ad gratiam, de nocte ad diem, de seruitute ad libertatem peruenire possimus; a quo enim quis superatur illius, seruus efficitur; diabolus humanum genus deuicit et dire  seruituti subegit [49 1Kb] . Ut ergo ab hac liberemur, nocturnis horis, diuinis officiis insudamus; uerum quia nostram seruitutem, per sex etates extendi imploramus, ideo sex noctibus hebdomadis idem officium regulariter celebramus; in quo duodecim psalmos cum sex antiphonis, cum tribus lectionibus, et totidem responsoriis decantamus; olim psalmi uarie canebantur; nam alii quinquaginta, alii plures, alii pauciores. Unde cum Patres conuenissent, ut de numero definirent, angelo reuelante, duodenarius numerus est institutus. Nocti ergo duodecim horas ascribimus, pro unaquaque psalmum  Deo cantamus, ut a cecitate mentis, et negotio perambulante in duodecim horarum tenebris [50 1Kb] per Dei misericordiam perueniamus ad lucem eternitatis. uel duodecim sunt menses anni, in quibus diabolo, uel mundo seruimus. Duodecim sunt apostoli quorum doctrina liberamur. Duodecim ergo psalmos cantamus, ut a seruitute per doctrinam apostolicam libertati donemur. Et uide quia psalmus dicebatur modulatio, per cantum decem chordarum, a psalli quod est tangere: nunc autem psalmus est laus Dei bonam significans operationem; ideoque dum eos canimus, stare debemus, ut demonstremus nos esse paratos ad boni operis exercitium in causa nostra et fratrum. Psalmos combinamus, ostendentes nec laudes nostras,  nec opera nostra sine caritate ualere, que consistit in dilectione Dei et proximi [51 1Kb] . Duos psalmos cum una gloria secundum consuetudinem Gallicane Ecclesie terminamus; quia laudes nostre tunc acceptantur in gloriam Trinitatis, si consistunt in uinculo caritatis.

Psalmos chorus concinit alternatim. Chorus a chorea, uel a corona, uel a concordia nomen accepit. Olim circa aras in modum corone circumstantes concorditer concinebant, sed Flauianus et Theodorus alternatim psallere instituere. Duo ergo chori psallentium designant angelos, et spiritus iustorum, quasi reciproca uoluntate Dominum laudantium, et se ad bonam operationem inuicem  exhortantium. Sex antiphone sunt sex etates, in quibus necessaria est bona operatio et dilectio Dei et proximi; uel sex antiphone sex sunt opera misericordie, que sunt esurientem cibare, sitientem potare, nudum uestire, hospitem colligere, infirmum uisitare, incarceratum redimere [52 1Kb] . Que si obseruauerimus, de tenebris huius noctis uel mortis ad ueram lucem et uitam perueniemus eternam. uel per antiphonam caritas, uel deuotio mentis accipitur. Unde alternantur; quia caritas ad minus inter duos habetur: et psalmi alternatim cantantur sub una antiphona, id est sub uno uinculo dilectionis onera portantur [53 1Kb] ; uerbi gratia, unus legit, alter seminat, tempore fructus lector satori doctrinam, sator lectori panem porrigit,  unitas itaque symphonie, et dispositio concordie ordinate, bene ordinate ciuitatis insinuat unitatem, ut eam surdus uisu capiat et auribus cecus intelligat: inde est etiam quod psalmis antiphone intermiscentur, quia fides per dilectionem operatur [54 1Kb] . Ideoque antiphona dicitur uox reciproca, quasi contra sonum, ab anti et phonas; quia psalmus secundum melos antiphone intonatur et manus operatur, secundum quod a caritatis igniculo excitatur. Est autem antiphona cantilena ad recreationem animorum diuinis laudibus interserta; et quidem nichil amplius caritate recreat  animos ab estibus uitiorum. Nihil magis inuitat eosdem ad preconia superiorum. Hunc cantum Ignatius Antiochenus chorum angelorum audiuit in celestibus alternare; ideoque sic suam ecclesiam alternatim cantare docuit et ab eo tota Ecclesia alternandi formam accepit. Antiphona ante psalmum incipitur ab uno, et ab omnibus terminatur; quia Deus prius dilexit nos, cuius dilectioni respondere debemus [55 1Kb] . Item ante psalmum incipitur, post psalmum tota cantatur; quia tunc laus nostra, uel opera Deo placent, si a deuotione incepta in dilectionis plenitudinem terminatur, uel quia caritas hic initiatur, in futuro consummabitur. Neuma in fine significat iustorum gaudium ineffabile, dilectione uel predicatione, mentium deuotione,  fidei amplitudine, operum exsecutione, spei erectione, caritatis dilatatione. Tres lectiones legimus; quia tres uigilias posuit Dominus, dicens: »Si in prima, si in secunda, si in tertia uigilia uenerit, et ita inuenerit, beati sunt serui illi [56 1Kb] ;« que tres uigilie tres designant etates: pueritiam, iuuentutem et senectutem; in quibus ne a diabolo seducamur, bene uigilando Dominum laudare tenemur. uel per tres lectiones doctrinas electorum trium temporum designamus. Cum quibus interpollate responsoria decantamus; innuentes quod quidquid in tribus electi docuere temporibus, et quidquid nos in tribus etatibus agimus, ad Deum trinitatemque referimus, et trinitatem in  fide, spe et caritate glorificamus: ideoque responsoria dicuntur a respondendo; quia innuunt quod sanctis monitis Dei, que in lectionibus proponuntur, factis respondere debemus, ne similes simus pueris in foro ludentibus et dicentibus: »Cantauimus et non saltastis; lamentauimus, et non planxistis [57 1Kb] :« inde est quod responsoria respondent in materia lectionibus, dum tristia tristibus, et letis leta succinimus. uerbi gratia, dum lector, uelut Ioannes [58 1Kb] , non manducans, nec bibens, predicat penitentiam, aut lamentum Dominice passionis; nos quoque respondendo ploramus; et dum lector, ueluti Filius manducans, et bibens, nobis de gaudio regni proponit, nos itidem respondendo psallamus: est tamen in casu aliter fieri. Et considera  quod cum uocibus modulamur, quandoque planctum innuimus, quandoque letitiam representamus. uoces autem graues, acute et superacute, significant tres ordines humane conuersationis, scilicet coniugatorum continentium et uirginum; qui tricesimo, et sexagesimo, et centesimo fructu remunerabuntur [59 1Kb] . uel iuxta tria uolumina Salomonis, incipientium, proficientium et perfectorum. uel responsorium dicitur, quia choro canenti responsorium, uersus ab uno respondetur, qui etiam uersus dicitur; quoniam ad responsorium uertitur ut totum responsorium iteretur, uel  saltem eius particula: in quo soluitur questio musica de uersu secundi toni, qui terminatur in C, cum secundus semper in D, et dicimus quod non est ibi finis, sed in repetitione responsorii, quem cantum Ambrosius primo composuit, et ab eo tota Ecclesia formam accepit. Hec omnia cum gloria concludimus et terminamus, eo quod omnia ad fidem et gloriam Trinitatis referimus; et uide quia quod uno responsorio precinente, chorus concorditer sequitur; illud astruit quod Apostolus ait, ut idipsum omnes dicamus, et non sint in nobis schismata [60 1Kb] .



CAPUT II. DE FESTIuIS NOCTURNIS.

»Si in prima, et secunda, et tertia uigilia Dominus  seruos uigilantes inuenerit, beati sunt serui illi [61 1Kb] .« In solemnibus uero diebus, ut Dominicis et aliis, noctis officium per tres nocturnos distinguimus; imitantes excubias celestis Hierusalem, que edificatur ut ciuitas [62 1Kb] , et seruatur per angelorum uigilias, qui terni ternas distinguunt, dum ter terni trinitati concinunt. Sic et nos qui in illam tendimus, unde et eius nomine Hierusalem nominamur, quia illius umbram gerimus; tres nocturnos in Dominica celebramus, in qua die angelorum consortium promeruimus, uel imitamur Ecclesie primitiue tres interpollatas excubias, que ter in nocte surgebat ad confitendum Domino, ut finitis in tribus psalmis tribus nocturnis, in aurora  compulsatis campanis, cantaret Te Deum laudamus, et laudes; et fuit hec consuetudo trium excubiarum sumpte a ciuitate obsessa, ubi ternis excubiis ab hostilibus cauetur insidiis. Ciuitatem nostram, scilicet Ecclesiam, diabolus impugnat, et ei maxime insidiatur in nocte.

Nox est enim peccatis accommoda; ideoque attentius in nocte nos conuenit excubare, ut possimus latentis hostis insidias declinare. Sed cum postea caritate frigescente pigritarent homines toties surgere, statutum est ut media nocte surgerent et tres nocturnos continuo decantarent. Tres quoque nocturni Ecclesie militiam memorant; que in castris Domini sub tribus temporibus, ante legem, sub lege, sub gratia militauit et militat. Quodlibet  uero tempus tres habet distinctiones. Tempus ante legem distinguitur ab Adam usque ad Ne, et a Ne usque ad Abraham, et ab Abraham usque ad Moysen. In prima distinctione uigilauere Abel, Enos, Enoch et Lamech: quod in quatuor psalmis innuitur. »Beatus uir,« cantat Abel [63 1Kb] , »qui tanquam lignum plantatum secus decursus aquarum« dedit »in suo tempore iustitie fructum [64 1Kb] ,« dum pro iustitia conseruanda occubuit. »Quare fremuerunt [65 1Kb] ,« cantat Enos qui Domino in timore seruiuit [66 1Kb] , dum nomen Domini inuocauit. »Domine, quid multiplicati sunt [67 1Kb] ,« cantat Enoch [68 1Kb] , quem  Dominus suscepit, dum eum in paradisum transtulit. »Domine, ne in furore tuo [69 1Kb] ,« cantat Lamech [70 1Kb] , quem Dominus exaudiuit, dum ei talem filium dedit, qui genus humanum a furore Dei in arca seruauit; hi psalmi quatuor sunt, qui sub una gloria cantantur secundum quorumdam consuetudinem: sicut et sub una antiphona concluduntur; quia patres illi quatuor uirtutibus floruere, Trinitatem coluere et laudibus extulere. In secunda distinctione primi temporis uigilauere Ne, Sem, Heber et Thare, quod psalmi sequentes insinuant. »Domine Deus meus [71 1Kb] ,« cantat Ne [72 1Kb] , quem Dominus in illa generatione iustum inuenit, et ideo a persequentibus aquis saluum fecit. »Domine Dominus noster [73 1Kb] ,« cantat Sem [74 1Kb] , quem Dominus  gloria et honore coronauit, dum eum super fratres patris benedictio sublimauit. »Confitebor tibi [75 1Kb] ,« cantat Heber [76 1Kb] , qui mirabilia Dei narrauit, cum ciuitatem gigantum dissipauit. »In Domino confido [77 1Kb] ,« cantat Thare [78 1Kb] , qui in Ur Chaldeorum positus in Domino confidit, cuius pars calicis ignis et sulphur exstitit. Hi quoque psalmi quatuor sunt qui sub una gloria et antiphona concluduntur, ob rationem premissam. In tertia distinctione primi temporis uigilauerunt Abraham, Isaac et Iacob, et Ioseph, quod sequentes psalmi declarant: »Saluum me fac [79 1Kb] ,« cantat Abraham [80 1Kb] , quem Dominus saluum fecit, in cuius tempore sanctus defecit, quia mundus idololatrie seruiuit. »Usquequo [81 1Kb] ,« cantat  Isaac [82 1Kb] , quem Dominus in sacrificio respexit. »Dixit insipiens [83 1Kb] ,« cantat Iacob [84 1Kb] cui spes Dominus fuit. Unde ibi dicitur: Exsultabit Iacob, letabitur Isrel. »Domine, quis habitabit [85 1Kb] ,« cantat Ioseph [86 1Kb] , qui sine macula fuit, dum adulterium recusauit. Hi quoque psalmi quatuor sunt, et simili ratione sub una gloria et antiphona concluduntur, uel per hos duodecim psalmos numerum patriarcharum memorie commendamus, qui fidem sancte Trinitatis per exercitationem quatuor uirtutum habuere; ideoque sub tribus gloriis psalmorum quaternarii comprehenduntur; nec unus psalmorum ab aliis separatur; quia, ut ait Augustinus, qui habet unam uirtutem, habet omnes.

Post psalmos uersus sequitur; quia decet, ut afflictus  ad requiem conuertatur: unde qui psallendo stabat, nunc ad lectionem sedeat; unde uersus a uertendo dicitur; quia chorus se uertit ad orientem, uel quia se uertit de psalmis ad lectionem. A pueris cantatur, ut intelligamus nostra Deo placere seruitia, si fiant cum innocentia. Et uide quod uersus acuta exclamatio est animorum excitatio, ne incepto opere pigritemur; qui quandoque nos excitat ad orationem, ne musce perdant suauitatem unguenti [87 1Kb] ; quandoque ad lectionem, ne torpeamus  securitate sedendi. Notum est enim quod in lectione sedemus, sessio pertinet ad securitatem, securitas negligentiam parit. Quandoque spectat ad hymnum, ut ad preconia Christi simus uigiles et intenti: ideoque modo precedit orationem, modo lectionem, modo hymnum, ut Magnificat et Benedictus. In hoc officio uersus lectiones precedunt, in aliis uero sequuntur: ex qua uarietate laborans animus delectatur, dum orationi lectio, et lectioni succedit oratio. Et primus quidem uersus: Memor fui nocte [88 1Kb] , sed et secundus: media nocte, statum temporis notat, scilicet nocturni, licet medium dicatur quidquid est inter primum et ultimum; unde, licet in ipso meditullio non surreximus, mendacii redarguendi non sumus. Tamen quidam somni desides  uideri mentiri nolentes, mutant uersum et dicunt alterum scilicet: »Quoniam tu illuminans lucernam meam [89 1Kb] .« Tertius uersus: »Exaltare, Domine, in uirtute tua [90 1Kb] ,« statum notat officii, et promittit cantum uirtutum, que ad Nouum pertinent Testamentum. Per Dominicam orationem, que secreto dicitur, secretum Regis consilium intelligitur, ut proposite similitudinis prosequamur exemplum. Que oratio hic ideo dicitur, ut per eam tentationes diaboli expellantur; cum enim diabolus sentit nos legere uelle, que pertinent ad instructionem morum, uel in quibus uictorie sanctorum continentur de illo, tunc nos acrius impugnat. Unde nos oratione Dominica presumimus, ne succumbamus  tentationi; et cum hec oratio sub silentio dicatur, ut diligentius capiatur; uel quia Deo loquimur, ultima pars alta uoce concluditur, scilicet. Et ne nos inducas in tentationem, ut pateat, ad quid illa dicatur oratio, scilicet ne lector per phantasticam tentationem efferatur, et auditor a lectionis intellectu et profectu fraudetur. uel lectiones orationibus preuenimus orantes dominum messis, »ut mittat operarios in messem suam [91 1Kb] ,« et aperiat cor nostrum in lege sua et in preceptis suis [92 1Kb] , ne semen uerbi Dei quod audituri sumus, aut uolucres comedant, aut spine suffocent, aut in petra, ubi non habeat humorem, accrescat [93 1Kb] . uersus post orationem est mandatum post consilium. Et memento quod semper sequens uersus est annuntiandus,  nisi ad euangelium, ubi dicitur: Exaudi, Christe. Quidam tamen nullum uersum annuntiant. uicissitudines lectorum sunt successiones legatorum; qui, dum: Iube, Domne, benedicere dicunt, licentiam proficiscendi petunt; dum eis benedicitur, licentia datur, in quo innuitur quod nullus in ecclesia legere debeat, nisi concessus, nullus predicare, nisi missus: »Quomodo enim predicabunt nisi mittantur [94 1Kb] .« Ipsa lectio est iniuncte legationis exsecutio: Tu autem, Domine, legati reuersio;  ubi in eo quod misericordia imploratur, innuitur ipsum legationis, uel predicationis officium non sine alicuius uel leuis culpe puluere peragi posse; unde Augustinus: uerbum predicationis securius auditur, quam dicitur: predicator enim per terram ambulat. Et difficile est eius qui per terram ambulat, pedes nullo puluere sordidari; et predicatorem, cum se bene predicare persenserit, nullatenus in spiritu elationis erigi. Quod uero Deo gratias agimus, non ad lectoris preces, sed ad premissam pertinet lectionem; gratias agimus, quod nobis doctrine sue panem frangere dignatur, ne fame audiendi uerbum Domini pereamus [95 1Kb] . Nam ad lectiones, in fine quarum Tu autem, Domine, non concluditur, scilicet ad capitula regularium horarum  in quibus uerbum Dei seminatur; Deo gratias, ex consuetudine respondetur. Et attende quod sicut in Ecclesia duo sunt ordines: sapientes et insipientes [96 1Kb] , sic sunt due lectionum materies. In illis enim lectionibus que ad missam leguntur, sapientes instruuntur. In his que in nocte recitantur, insipientes erudiuntur. Unde et exponuntur.

Rursus attende quod forma terminandi lectiones quadripartita est, aut enim per Tu autem, Domine, terminatur, aut cum prophetie leguntur, per Hec dicit Dominus: Conuertere ad me, et saluus eris, aut cum Threni Ieremie leguntur, per Hierusalem, Hierusalem, conuertere ad Dominum Deum tuum;  aut simpliciter, ut in officio defunctorum. Quidam tamen et ibi speciali conclusione utuntur; uel lectiones, predicationes illorum Patrum preferunt, responsoria uitam eorum significant, per quam predicationi respondetur. Tempus legis distinguitur a Moyse usque ad Dauid, et a Dauid usque ad transmigrationem Babylonis, et a transmigratione Babylonis usque ad Christum. In prima distinctione huius temporis uigilauere sacerdotes, ut Aaron, dum docuit; in secunda iudices, ut Gedeon, dum iudicauit; in tertia reges, ut Salomon, dum populum rexit. Quod sequentibus psalmis innuitur; nam: »Conserua me [97 1Kb] ,« exprimit sacerdotes, quorum Dominus pars fuit hereditatis et calicis. »Exaudi, Domine, iustitiam meam [98 1Kb] ,« innuit iudices, quorum  iudicium prodiit de uultu Omnipotentis. »Diligam te, Domine [99 1Kb] « insinuat reges quos Dominus constituit super gentes [100 1Kb] . Ad singulos psalmos, qui tres sunt, Gloria redditur, et antiphona, quia singuli predicti ordines Trinitatem adorauere, et laudibus extulere. Sequentes lectiones sunt eorum predicationes. Responsoria operationes, et gratiarum actiones. Tempus gratie distinguitur in tempus apostolice predicationis, et tempus persecutionis, et tempus pacis. In primo uigilauerunt apostoli, in secundo martyres, in tertio confessores; quod in sequentibus psalmis euidenter innuitur; nam:  »Celi enarrant gloriam Dei.« exprimit apostolos; quia »in omnem terram exiuit sonus eorum [1 1Kb] .« »Exaudiat te,« declarat martyres; quia protexit eos »in die tribulationis sue [2 1Kb] .«---»Domine, in uirtute;« innuit confessores, qui non sunt fraudati uoluntate labiorum suorum [3 1Kb] .

Hoc pacis tempus cepit a Constantino rege, qui letatus in uirtute Dei super salutare Christi, uehementer exsultauit, dum Nicenam synodum congregauit. In prima huius temporis hora modulatus est Paulus, dicens: »Regi seculorum immortali, et inuisibili, soli Deo honor et gloria in secula seculorum. Amen [4 1Kb] .« In secunda Laurentius, dicens: »Gratias tibi ago, Domine, quia ianuam tuam ingredi merui;« in tertia Gregorius, qui arte musica  diuinum concinnauit officium, et nos uigilie huius primam custodiam obseruamus, dum predicamus. Secundam cum tribulationes in patientia sustinemus. Tertiam quando contemplationi uacamus. Sed quia »extrema gaudii luctus occupat [5 1Kb] ;« ideo ultimi uersus, ultimi psalmi tempora tangunt summotenus Antichristi, qui erit clibanus ignis in tempore uultus sui, quem Dominus turbabit, et ignis cum suis complicibus deuorabit [6 1Kb] . Postmodum electi perpetuo cantabunt, et in Domini uirtutibus exsultabunt [7 1Kb] . Ad hos quoque singulos psalmos, qui tres sunt, Gloria redditur, et antiphona. Quia Christiani fide, spe florent, et caritate colunt Trinitatem, et laudibus efferunt maiestatem. Lectiones sunt doctrine  fidelium. Responsoria, uita, que debet respondere doctrine; hec omnia in Dominica nocte cantantur, eo quod omnes supradicti in Christi resurrectione saluantur. Et uide quod ad tertiam uigiliam, euangelium recitatur, eo quod est in tempore gratie predicatum. Unde fallit hic etymologia responsorii: non enim responsoria de historiis respondent euangelicis lectionibus; similiter nec illud quod in estiuo tempore de Trinitate cantatur.

Idem est, et in sanctorum uigiliis, in quibus lectionibus propter uigilias alteratis responsoria non mutantur. Illud quoque sciendum est quod in tertia uigilia iteratur in antiphonis Alleluia. In solemnitatibus quoque sanctorum tres nocturnos aut uigilias  celebramus, et in unaquaque tres psalmos, tres uersus, tres lectiones et responsoria tria cantamus. Ex quibus nouem psalmi, nouem uersus, nouem lectiones, nouem responsoria efficiuntur. Ternarius et nouenarius in omnibus idem significant. Hec igitur omnia celebramus, ut sanctos per fidem sancte Trinitatis associatos nouem ordinibus angelorum ostendamus: et ut nos per hec officia Trinitati usque adeo placeamus, quod eisdem ordinibus associari possimus; uel tres psalmi, tres uersus, tres lectiones, tria responsoria, in tribus nocturnis, sunt triginta sex; hec itaque celebramus, ut per  fidem sancte Trinitatis, per obseruantiam decem mandatorum et exhibitionem sex operum, coronari cum sanctis in celestibus mereamur; uel per tres nocturnos tam in Dominicis quam in sanctorum natalitiis, que ad presentem gratiam pertinent, tres uigilias accipimus, secundum illam euangelicam doctrinam: »Si in prima, secunda et tertia uigilia Dominus seruos uigilantes inuenerit, beati sunt serui illi [8 1Kb] .« Pluralitas lectionum, pluralitatem significat predicatorum, qui sunt tempore gratie, sicut paucitas in profestis raritatem significat tempore legis; sicut enim gallus in nocte profunda rariores solet edere cantus, uicinante uero diei letitia crebriores; sic ante incarnationem Domini cum populus ambulabat in tenebris [9 1Kb] , rari fuere precones  et operarii pauci [10 1Kb] ; sed in tempore plenitudinis [11 1Kb] , et in die salutis [12 1Kb] ; omnes gemellis fetibus, et sterilis non est in eis [13 1Kb] : quod tamen in Pascha tribus tantum lectionibus utimur, aliam continet rationem, ut infra dicemus.

Porro hymnus, quem Augustinus et Ambrosius inuenerunt, scilicet: Te Deum laudamus, qui supradicta omnia sequitur, et alta uoce cantatur, significat letitiam mulieris de drachma, quam inuenit accensa lucerna [14 1Kb] . Unde et tunc secundum quosdam accenduntur luminaria. Quod finis ille: Per singulos dies, et cetera que sequuntur altius concinuntur, et tunc tintinnabula compulsantur, significat uicinarum conuocationem, et earum de drachma  reperta congratulationem. uel iam dictus hymnus futurum gaudium et letitiam representat [15 1Kb] , quam Ecclesia requiescens a laboribus suis est in die iudicii consecutura.



CAPUT III. DE SEPTEM CANONICIS HORIS.

»Septies in die laudem dixi tibi [16 1Kb] .« Populus a Babylone reuersus ex doctrina Esdre [17 1Kb] , Deum quater in nocte, quater in die laudabat. Quater in nocte, scilicet uespertino, completorio, nocturno et matutino; quater in die, scilicet prima, tertia, sexta et nona. Sic et nos per quaternarium psallimus, ut Domino quodlibet elementum nostri corporis offeramus. Rursus octies Domino confitemur, ut ad octauam peruenire possimus; sed Propheta: Nocte  media confitendum, et septies in die, dicit Dominum esse laudandum [18 1Kb] ; cuius in hoc opere auctoritatem sequimur et mysterium. In septem ergo canonicas horas diuiditur diurnum officium, scilicet laudes, matutinas, primam, tertiam, sextam, nonam, uesperas et completorium; septies quippe in die laudes Domino dicimus, propter septem etates seculi, uel hominis, uel septiformem gratiam Spiritus sancti, uel septem mysteria Iesu Christi. Quilibet enim dies totum representat huius seculi tempus, quod per septem interualla distinguitur. Nam laus matutina  recolit illud tempus in quo primi parentes Deum in paradiso laudauere. Prima illud in quo Abel; in tertia Ne, in sexta Abraham, in nona prophete, in uespera notantur apostoli, in completorio nouissimi iusti. Dies etiam uitam uniuscuiusque hominis representat que septem etatibus uariatur. Ergo per matutinam commemoramus infantiam, per primam pueritiam, per tertiam adolescentiam, per sextam iuuentutem, per nonam senectutem, per uesperam senium, per completorium finem uite. Ergo septies, id est semper; quia dum septies in die laudem Domino dicimus, totum seculi tempus, et totam uitam hominis ad Deum referendam notamus; sicut beatus Nicolaus, dum quarta et sexta feria matris ubera non sugebat;  infantiam suam ad Dominum referebat: uel septies Dominum laudamus, dum pro uniuersis beneficiis nobis a Deo collatis uectigales et gratiarum actiones exsoluimus. Nam et septenarius numerus est uniuersitatis, septies quoque in die Domino confitemur, quia per septiformem gratiam Spiritus sancti, de tenebris uitiorum, et seruitute diaboli, quam nocturnum officium representat, prodimus ad solem iustitie, et eripimur in libertatem, quam diurnum representat officium.

Septem uero mysteria Iesu Christi nobis in carne exhibita inferius exponemus; que causas exhibent septies Domino confitendi. Has itaque septem horas nullus audeat preterire, nisi uelit ingratus Spiritui  sancto, et in conspectu Domini uacuus apparere [19 1Kb] ; has etenim horas apostolos legimus obseruasse: unde Petrus et Ioannes ascendebant in templum ad horam orationis nonam [20 1Kb] . Et item Petrus sexta hora comedere uolens, ad orationem cenaculum ascendebat [21 1Kb] . Cum igitur septies in die confiteri Domino debeamus, cumque duodecim sint hore diei [22 1Kb] , sub istis septem alias comprehendimus quinque: sub prima primam, sub secunda secundam, sub tertia tertiam, sub quarta quartam, et sub sexta sextam, et sub septima septimam, sub octaua octauam, sub nona nonam, et sub decima decimam, sub uespere undecimam, sub completorio duodecimam. Cur autem potius in his horis diei quam in aliis celebramus officium? Ratio est exquirenda.  Matutina itaque dicitur a mane, et mane a manibus. Manes secundum gentiles sunt dii infernales, quos dicebant, diem tota nocte clausum tenere, et eum mane terris emittere. Unde et mane idem bonum dicitur, eo quod nichil melius in hac uita, luce uidetur. Ideoque laus matutina quasi pro luce nobis exhibita Deo cantatur; qui nos a tenebris erroris reduxit ad uiam ueritatis. Item hoc tempore Domino confitemur; quia hora tali Deus mundum creauit, et astra matutina [23 1Kb] , scilicet angelos, qui mox suaui concentu suo conditori iubilauere, quos  hac hora canentes imitamur, qui astra uespertina uocari possumus; quia Christum solem pro nobis occidentem sequimur [24 1Kb] , ut per eum in resurrectione [25 1Kb] , quasi in ortu solis ad astra matutina perueniamus. Item hac hora Dominus populum suum per mare traduxit, et in mari Aegyptios interfecit, ut in Exodo legitur [26 1Kb] . In hac igitur hora Deo gratias agimus, qui nos per baptismi gratiam de Pharaonis imperio liberauit, ut nos ad terram promissionis adduceret. Item hac hora uolunt quidam iustos a somno mortis euigilandos, qui de nocte mundi ad lucem peruenient: uel in hac hora, sicut in aliis, mysteria sequemur Iesu Christi, qui est nocte comprehensus, mane illusus, et Petri misertus [27 1Kb] ; hora prima gentibus traditus; tertia flagellatus,  et uoce crucifixus; [28 1Kb] sexta cruci affixus, et tunc tenebre facte sunt super uniuersam teram [29 1Kb] ; nona mortuus, et tunc latro saluatur; uelum templi scinditur, latus perforatur; in undecima, de cruce depositus; in duodecima sepultus [30 1Kb] . Item in nocte infernum exspoliauit, mane surrexit; in prima hora Marie apparuit; tertia duabus a monumento redeuntibus obuiauit [31 1Kb] ; sexta Iacobo; nona Petro; uespera duobus ambulantibus in Emmaus Scripturas aperuit, et hospitatus in fractione panis se manifestauit [32 1Kb] . Completorio apostolis dixit: »Pax uobis,« et cum eis manducauit [33 1Kb] . Item cum Petrus tota nocte in piscando laborasset, Christus mane in littore stetit, et rete piscibus adimpleuit [34 1Kb] . Prima  cum septem discipulis manducauit, cum eis dixit: Pueri, habetis aliquod pulmentum; et oues Petro commisit [35 1Kb] . Tertia Spiritus sanctus in apostolos descendit [36 1Kb] . Sexta in die Ascensionis cum discipulis discubuit. Nona eisdem uidentibus celos ascendit [37 1Kb] . In uespera mundum uenit saluare [38 1Kb] . In fine ueniet retribuere, qui etiam in uespera cum discipulis ante passionem cenatus fuerat [39 1Kb] , pedes lauerat, et corpus suum eis tradiderat [40 1Kb] . In completorio in Gethsemani pro eis orauerat [41 1Kb] . Ergo propter hec mysteria, que de Iesu Christo in his horis habita in scriptis habemus, has horas, et non alias canonicas obseruamus. Laudes uidelicet matutinas, ut cum Petro fugiamus ad lacrymas [42 1Kb] et cum Domino resurgamus [43 1Kb] . Primam, ut simus  primo regnum Dei querentes [44 1Kb] , et ei primogenita nostrorum operum offerentes [45 1Kb] , qui traditus gentibus, passus est propter delicta nostra et resurrexit propter iustificationem nostram [46 1Kb] ; ut nobis sol iustitie oriatur [47 1Kb] et ut iustificati [48 1Kb] , et gratia septiformi coniuncti epulemur cum illo in mellito et eterno conuiuio [49 1Kb] . Tertiam ut flagellati Christi patientiam imitemur, et Spiritu sancto baptizemur.  Sextam, ut exaltatus a terra nos trahat ad se et eruat a tenebris irruentibus super terram [50 1Kb] . Nonam, ut seculo moriamur, cum latrone saluemur [51 1Kb] ; reuelata facie Dei gloriam contemplemur [52 1Kb] , sanguine redimamur, et aqua lauemur, demum super astra leuemur; uesperam ut uespertinum regis sacrificium recolamus [53 1Kb] , quod prefigurauit nouum sacrificium in uespera institutum, ut Christo consepeliamur [54 1Kb] , et ut testamento heredes instituamur, exemplo humilitatis per lotionem pedum [55 1Kb] , et uinculo caritatis per nouum mandatum, et iniecto caritatis igne accendamur ad hospitalitatem pauperum, et illuminemur ad intelligentiam Scripturarum. Completorio, ut fructificent in nobis sudor eius, et oratio, et requies, et pacifica salutatio.



CAPUT Iu. DE MATUTINIS LAUDIBUS IN FERIALIBUS DIEBUS.


»In matutino interficiebam omnes peccatores terre [56 1Kb] .« Tempus ante nocturnum significat nostram uitam in peccatis. Nocturnum officium, nostri exsilii seruitium, laus matutina penitentie suffragium, per quam tendimus ad lucis gaudium et libertatis.

Ideoque primum psalmum dicimus in ferialibus matutinis: Miserere mei, Deus [57 1Kb] . Quem psalmum Iudei conuersi frequentabant, et nunc frequentat Ecclesia; quia prouocat ad penitentiam, per quam fit resurrectio a morte anime. Sicut enim cantatur  in matutinis Dominicis: Dominus regnauit [58 1Kb] , pro resurrectione Christi a morte corporis, sic in ferialibus: Miserere mei, Deus [59 1Kb] , pro resurrectione fidelium a morte animarum a tenebris ad lucem prodeuntium. Ideoque in secundo psalmo, qui per singulas ferias uariatur, de mane, uel luce mentio reperitur; ut in uerba mea; »Mane astabo tibi [60 1Kb] ;« in Iudica me, »Emitte lucem tuam [61 1Kb] ;« in Te decet; »exitus matutini, et uespere delectabis [62 1Kb] ;« in Domine, refugium, »mane floreat [63 1Kb] ;« in Domine, exaudi, »auditam fac mihi mane misericordiam tuam [64 1Kb] ;« in Bonum est confiteri Domino, »ad annuntiandum mane misericordiam tuam [65 1Kb] ;« qui psalmi non immerito sic in matutinis laudibus ordinantur ut in eis notari possit ordo Christiane  conuersionis; nam uerba mea, uox est Ecclesie primitiue ad hereditatem Domini uocate; Iudica me, uox eius ad gentes intrantis; Te decet, canitur in figura gentilitatis fidem recipientis; Domine, refugium, uox est Iudei resipiscentis; Domine, exaudi, uox eiusdem contra Antichristi persecutionem orantis; Bonum est, uox Ecclesie in Domino quiescentis, que ex ipsorum psalmorum titulis, et sententiis  prudens lector eliciat. Quia uero per caritatem fit remissio peccatorum et acquisitio regni celorum [66 1Kb] ; ideo duo psalmi sequuntur scilicet: Deus, Deus meus [67 1Kb] et Deus, misereatur nostri [68 1Kb] , in quibus agitur de dilectione Dei et proximi; in primo de dilectione Dei, unde ibi dicitur: »Sitiuit in te anima mea [69 1Kb] ;« in secundo uero de dilectione proximi, unde ibi dicitur: »Cognoscamus in omnibus gentibus salutare tuum [70 1Kb] .« Ideoque sub una gloria concinuntur; quia dilectio Dei et proximi sic sese comitantur, ut in Christiana professione altera sine altera non habeatur. uel ideo sub una gloria cantantur, quia in eis una Christi persona ueneratur. uel ideo sub una gloria continuantur, quia in eis fides et operatio intelliguntur: »fides autem, sine operibus,  mortua est [71 1Kb] ,« per que duo libertatem et gloriam consequemur. Et quia exhibitio operis est probatio dilectionis, ideo per sex dies sex cantica uictorie succinuntur, per que sex opera misericordie intelliguntur. Nam in secunda feria, dicentes: Confitebor cum Isaia [72 1Kb] cantamus; quia, sicut ille uicit populum infidelem, sic nos uitia superauimus. In tertia cum Ezechia gaudemus, dicentes: Ego dixi [73 1Kb] ; quia, sicut ille mortem corporis, sic nos mortem anime euasimus; ideoque subditur ibi: uiuens, uiuens confitebitur tibi [74 1Kb] . In quarta, dicentes: Exsultauit cor, cum Anna tripudiamus [75 1Kb] ; quia, sicut ille uicit emulam, sic nos carnem uicimus. In quinta uero, dicentes: Cantemus [76 1Kb] , letamur cum populo  Isrel; quia, sicut ille Aegyptios per Moysen, sic nos diabolum et demones per Christum subterfugimus. In sexta quoque, dicentes: Domine, audiui, cum Habacuc [77 1Kb] gratulamur; quia, sicut ille Babylonem, sic nos euasimus peccatorum confusionem. In Sabbato, dicentes: Audite [78 1Kb] , cum Moyse hilarescimus; quia, sicut illius populus, deuictis hostibus, terram promissionis intrauit, sic nos, uitiis superatis, promissam indulgentiam, libertatem et letitiam consequemur.

Possunt etiam temporis gratie successibus adaptari; nam secunda feria illud tempus recolit, in quo primo uexillum crucis erigitur, ut ex precedentis psalmi: uerba mea et sequentis cantici: Confitebor littera patet, cum dicitur: »Notas facite  in populis adinuentiones eius [79 1Kb] .« Feria tertia illud tempus significat, in quo imperatores Ecclesiam persequebantur. Ideoque plangens, ait: Iudica me, Deus, unde canticum legitur Ezechie qui languore corporis infirmabatur. Feria quarta illud tempus innuit, in quo exaltata est Ecclesia super inimicos; ideoque exsultat cum illis qui sunt de Babylonia liberati, dicens: Te decet, et cantat cum Anna que est liberata de afflictione Phenenne. Feria quinta illud tempus innuit, in quo Moysi populus intrabit ad fidem. Ideoque psalmus canitur, qui  oratio Moysi titulatur, et eiusdem canticum additur. Feria sexta celebratur passio Saluatoris. Ideoque psalmus cantatur, qui subtitulatur ipsi Dauid, cum persequebatur eum filius suus Absalon, id est Iudas. Ideoque et in cantico dicitur: Cornua in manibus eius [80 1Kb] . Sabbatum celebratur in memoria electorum, qui erunt in fine mundi, quod colligitur ex titulo psalmi, scilicet psalmus cantici in die Sabbati, et ex cantico filiis Isrel post laborem itineris dato. uel sex adaptentur etatibus; nam, in die secunda separauit Dominus aquas ab aquis [81 1Kb] . In etate secunda contigit diluuium [82 1Kb] , que duo significauere baptismum. Christus etiam in die secunda creditur baptizatus. Ideoque in secunda die recte legitur canticum de baptismo, ubi dicitur: Haurietis aquas in  gaudio de fontibus Saluatoris [83 1Kb] ; ubi fideles ab infidelibus separantur. Tertia etate Isaac liberatur a morte [84 1Kb] . Ideoque in tertia die recte legitur canticum Ezechie, cui Dominus per quindecim annos uitam adiunxit. Sic et nobis in Trinitatis fide manentibus per obseruantiam Decalogi, et fidem quinquepartite passionis mortem auferet, et uitam donabit eternam. Quarta etate Anna fuit fecundata, et ideo in quarta die legitur canticum Anne: sic Ecclesia per quatuor Euangelia est electa, et Synagoga repudiata. Quinta etate liberatus est populus de captiuitate Babylonis [85 1Kb] , et ideo quinta die legitur canticum Moysi de liberatione populi de manibus Pharaonis. Sexta etate crucifixus est Dominus, et  ideo in sexta die legitur canticum de ipsius passione, ubi dicitur: Cornua in manibus eius [86 1Kb] , Sabbato requieuit Dominus ab omni opere quod patrarat [87 1Kb] ; et iacuit in sepulcro [88 1Kb] .

Ideoque in Sabbato legitur canticum, quod datum est filiis Isrel post laborem itineris, cum intrassent in terram promissionis. Et uide inter psalmum et canticum differentiam; quia psalmus significat operationem, canticum laudem ex operatione. Exinde: Laudate Dominum de celis subditur [89 1Kb] . Tres psalmi sunt in quibus triumphum de mundo, carne et diabolo memoramus; et quia ut tanta libertas et gloria reueletur in nobis [90 1Kb] quandiu sumus in uia, est nobis doctrina et consolatio necessaria. Ideo sacerdos in persona Domini capitulum subdit:  uigilate [91 1Kb] . uel nox precessit ubi nos hortatur in fide perseuerare, et misericordie operibus intendere: opera tenebrarum abiicere, et arma lucis induere [92 1Kb] , et consolatur per promissionem glorie; quod ideo capitulum dicitur; quia de capitibus sumitur epistolarum; quod, licet sit lectio, tamen legitur sine, Iube, Domine, benedicere; et absque sacerdotali benedictione; quia proprium est sacerdotis illud legere; et prelati ecclesie non debent licentiam petere, sed dare; nec dicit: Tu autem, quia sacerdos est perfectus, ut suggestionibus  diaboli facile non succumbat; alicubi tamen a subditis pronuntiatur. Et attende quod in nocturnali officio copiosius quam in diurno lectionibus uacamus, quia eis aures libentius accommodamus. Rursus attende quod in huiusmodi lectionibus auctor non pronuntiatur, sicut in lectionibus misse; eo quod seduli in officiis ex lectione cognoscunt auctorem. Ad missam uero conueniunt laici, quibus est auctor incognitus. Quod autem in matutinis quandoque premittitur, sermo sancti illius et illius, ad cautelam fit, quia uerendum est, ne erroneus auctor in medio proponatur, et quia sepe ex lectione auctor non agnoscitur. Deinde sequitur hymnus, per quem letitia, quam habemus de libertate, innuitur; sed ne ingrati de beneficio uideamur, beneficium  confitemur in uersu: Repleti. Postea liberatori nostro grates referimus, et in eius laudem prorumpimus, alta uoce dicentes: Benedictus Dominus Deus Isrel [93 1Kb] . Quare? quia nos in miseria positos uisitauit, redemit, de manu inimicorum liberauit, scientiam salutis in remissionem peccatorum per uiscera misericordie dedit, illuminauit, et in uiam pacis direxit. Et uide quod in tribus duntaxat horis, tria dicimus euangelia in aurora. Benedictus cantatur, quia ubi uera lux nuntiatur; in uespera: Magnificat, quia in fine mundi, sicut ibi dicitur: »Deus superbos disperdet, et humiles exaltabit [94 1Kb] .« In completorio: Nunc dimittis, quia post iudicium sancti in pace regnabunt; antiphona deuotionem  significat, quam habere debemus in laudibus Redemptoris. Dominus uobiscum; magister et discipuli pro se inuicem orant, et se inuicem resalutant. Et est sensus: laudem uestram Dominus recipiat, et premio uite remuneret. Et cum spiritu tuo, scilicet cum pro nobis sis oraturus. Orationes autem non exaudiet Dominus, nisi ex bono corde processerint; ipse, sine quo nichil bonum, sit cum spiritu tuo. Sacerdos autem de sua bonitate non se esse sufficientem reputans, subdit: Oremus, quasi dicat, orate mecum ut, quod postulamus, citius impetremus. Oratio quam dicit significat indulgentiam quam Dominus repromisit; Amen, scilicet fiat nobis quod orasti. Rursus dicit: Dominus uobiscum. Et est iterata salutatio, affectuosa oratio, ut impetrata  gratia perseuerent; demum concluditur: Benedicamus Domino. Deo gratias, per que significatur quod usque ad finem uite debemus Deo persoluendo gratias pro beneficiis benedicere. Dicitur autem Benedicamus a pueris; ad ostendendum quod nisi per penitentiam efficiamur ut paruuli, digne Deum laudare nequimus [95 1Kb] , uel ad indicandum quod laus nostra puerilis est, scilicet insufficiens; cum enim de Deo loquimur, balbutiendo sicut possumus, pronuntiamus, laudamus, sed non sufficimus; quia supereminentia Dei nostrum superat eloquium et  intellectum: »Accedit enim homo ad cor altum, et exaltabitur Deus [96 1Kb] .« Deinde sequuntur sanctorum suffragia, quia quandiu uiuimus tanquam in lubrico positi sumus, et a demonibus impugnamur; et ideo sanctorum suffragiis semper egemus.



CAPUT u. DE MATUTINIS LAUDIBUS IN FESTIuIS DIEBUS.

»In matutinis, Domine, meditabor in te [97 1Kb] .« Tempus ante nocturnum significat tempus mortis ante legem, in quo silebant homines a laudibus Dei. Tempus nocturni significat tempus legis date Moysi. Tempus laudis matutine significat tempus gratie, a resurrectione usque ad finem mundi, in quo tempore Deum laudare tenemur. De bonis nature  que hac hora nobis contulit creando; de bonis gratie, que hac hora nobis dedit resurgendo; de bonis glorie, que hac hora nobis dabit resuscitando; ideoque totum hoc officium est laudibus plenum, ad quas laudes per uersum auditores sacerdos excitat, et demum auxilium diuinum implorat: postmodum chorus ad idem festinans auxilium, in summa trinitate glorificat Deum. Exinde, excepto Quadragesimali tempore, a psalmo Dominus regnauit [98 1Kb] incipimus. Et sunt octo psalmi, quia octo sunt ordines electorum saluati per aquam baptismi, sicut octo anime fuere in arca, in aqua diluuii [99 1Kb] : nam primus ordo est Ecclesie primitiue in Iudaico populo conuersantis, secundus est  eiusdem ad gentilitatem transeuntis, tertius est gentilitatis credentis, quartus est Iudei resipiscentis, quintus erit tribulatorum per Antichristum; sextus, septimus et octauus erunt fruentium Christo post Antichristum, qui tres esse dicuntur, quia colligentur ex Asia, Africa et Europa. Qui quia simul Dominum laudabunt [100 1Kb] , ideo tres psalmi laudum cantantur sub una antiphona et una gloria. In omnibus igitur his psalmis legis umbram, et gratie ueritatem ostendimus. Umbram, quia Dominus post liberationem populi de Aegypto, super eum regnauit, et legem dedit, et in tabernaculo decorem induit. ueritatem, quia post redemptionem populi sui Christus a morte resurgens regnauit, et decorem immortalitatis induit [1 1Kb] . Unde primitiua Ecclesia laudes extollit,  dicens: Dominus regnauit. Merito cantatur hic psalmus in laudibus; quia continet laudes Christi, et septem locos laudis, ut super eumdem psalmum exponitur. Iubilate [2 1Kb] , hic umbram ostendimus; quia populus Dei portas, scilicet terram promissionis intrauit, et Domino iubilauit, et seruiuit. ueritatem, quia gentilis populus fidem recepit, et Christo iubilat omnis terra, et seruit gentilitas in letitia. Deus, Deus meus [3 1Kb] ; hic psalmus indicat umbram regum Salomonis, et aliorum in Domino letantium; cui, Deus misereatur nostri [4 1Kb] , sine interpositione glorie  continuatur; quia regnum Iuda et regnum Isrel in una lege sociantur. Indicat etiam tempus gratie, in quo sedata persecutione Ecclesia gentilis in Domino meditatur, et os hereticorum obstruitur. Hic enim psalmus cantatur ex persona gentilitatis, unde sic intitulatur psalmus Dauid cum esset in deserto Idumee, per Idumeam gentilitas intelligitur, cui, Deus misereatur, sub una Gloria iungitur; quia Iudaicus populus ei in una fide sociabitur. Benedicite, innuit tempus in quo Nabuchodonosor tres pueros in caminum posuit ignis [5 1Kb] ; et illud tempus, in quo Antichristus tres filios Ne friget in camino tribulationis. Ideoque sine Alleluia et Gloria cantatur; quia tunc omnis laus Ecclesie reprimetur, uel ideo sine Gloria; quia Trinitatem in eo recolimus, dicentes:  Benedicamus Patri, et Filio, cum sancto Spiritu.

Et uide quod hymnus iste tres habet distinctiones. In prima inuitantur superiores creature ad laudem Creatoris; scilicet que sunt super celum, que in celo, que in ere. In secunda inuitantur creature terrene, et que mouentur in aquis. In tertia inuitantur homines, spiritus et anime, ut cum omni creatura Domino benedicamus; quia sicut tres pueri Nabuchodonosor caminum ignis, sic nos diabolum et incendium inferni euasimus. Et bene conuenit hoc canticum diei Dominico, et cuilibet festiuo; quia in prima die Dominus omnia creauit [6 1Kb] , et per resurrectionem suam postmodum  innouauit. Ideoque in ea die et in festiuis, que resurrectionem Dominicam imitantur, hoc canticum legitur, in quo Dei creature ad laudem Creatoris inuitantur. Quidam uero aiunt in hoc cantico passionem Christi nobis ad memoriam reduci, quia Nabuchodonosor diabolus est, ministri Iudei, caminus ignis ara crucis, tres pueri Christus, in quo tria pura: diuinitas, caro et anima, uel ex quo tria sacramenta: spiritus, sanguis et aqua [7 1Kb] . Laudate Dominum de celis [8 1Kb] . Illud tempus umbre denuntiat quo populus de Babylone rediit [9 1Kb] , et templum edificauit et illud gratie, in quo, Antechristo occiso, uniuersa Ecclesia Deum laudabit. Ideoque tres psalmi sub una Gloria cantantur; quia Christiani, gentiles et Iudei, uel Ne, Iob et Daniel; uel collecti  ex tribus partibus orbis, Asia, Africa et Europa in una religione et laude et parentia conuenient: uel quia in eis laudibus eum qui est trinus et unus extollimus. Capitulum est secundum preteritam umbram Esdre predicatio. Hymnus populi de reditu et templi dedicatione gratulatio, uel capitulum est angeli repromissio, quando promisit Zacarie filium [10 1Kb] , et hymnus de Christi natiuitate et resurrectione gratulatio. uel capitulum est modernorum ne in bello deficiamus, exhortatio et hymnus est Ecclesie de Antichristi uictoria exsultatio; uel capitulum  tuba nouissima [11 1Kb] , et hymnus laus eterna.

Per uersum qui sequitur, scilicet: Dominus regnauit, innuitur quod post resurrectionem rata est Christo in celo et in terra potestas [12 1Kb] ; qua regnauit in presenti Ecclesia, in triumphanti regnaturus in secula. Consuetudo in omnibus horis dicendi uersiculum inoleuit ab arca, que dum in tabernaculo reponebatur, dicebatur: »Reuertere, Domine, ad multitudinem filiorum Isrel [13 1Kb] .« Unde uersus dicimus orantes, ut ad nos reuertatur, et nostre mentes ad Dominum reuertantur; unde a reuersione nomen accepit.

Hic in nocturnis ante lectionem dicitur, ut ad audiendum uerbum Domini animus incitetur. In  aliis horis post lectionem, ut ex interuallo horarum doctrina Domini non negligatur: Per canticum, Benedictus [14 1Kb] , quod illucescente die cantatur, primus Christi significatur aduentus qui plebem suam uisitauit, redemit, et sedentes in tenebris et umbra mortis illuminauit [15 1Kb] . uel secundus, in quo Ecclesiam, que diu sederat in tenebris huius mundi, post psalmos, lectiones, hymnum et uersum, et antiphonam, scilicet post bona opera, doctrinam, laudes, conuersionem et mentium deuotionem claritate perpetua illustrabit, quando seruiemus Domino sine timore, in sanctitate et iustitia omnibus diebus uite nostre. Interim incensatur altare. Thuribulum est cor, ignis caritas,  incensum oratio, que tunc ad Dominum dirigitur, cum per uerbum Euangelii cor nostrum igne caritatis accenditur, et in fidem passionis expanditur; unde sacerdos incensans dicit: Dirigatur, Domine, oratio mea, sicut incensum in conspectu tuo [16 1Kb] . Et congrue post psalmos, et lectionem sequitur incensatio; quia, qui bene operatur et alios docet, bonum reddit odorem, et bene operandi aliis prebet exemplum. Oratio est ultima illa benedictio: »uenite, benedicti Patris mei [17 1Kb] .« Benedicamus Domino, laus est finalis et ineffabilis. Ideoque sepe uerbis dimissis cum neumis iubilamus. Nota quod eedem sunt laudes in Dominicis et Paschalibus diebus, et festiuitatibus Sanctorum; quia representant gaudia resurrectionis Christi,  et nostre, que per fidem resurrectionis sancti iam quedam gaudia percipientes, plenius in stola duplici consequentur.



CAPUT uI. DE PRIMA.

»Paterfamilias exiit primo mane conducere operarios in uineam suam [18 1Kb] .« Nunc de prima et reliquis horis agamus, in quibus pastores et operarios imitamur: nam et in his horis paterfamilias conduxit operarios in uineam suam. Ideoque psalmodie ab istis horis et non ab aliis nuncupantur,  et in istis celebrantur. Sacerdos igitur pastor est ouium, grex populus, pascua Dei mandata, multe bestie gregi inimice; nam hinc: »Leo rugiens circuit querens quem deuoret [19 1Kb] ;« hinc draco deuiantes ueneno interimit, hinc lupus rapit, hinc ursus inuadit. Ideoque pastor, cui est cura de ouibus [20 1Kb] , ait: Deus, in adiutorium meum intende [21 1Kb] ; et attende quod uersiculus iste in omnibus premittitur horis, et est sumptus a ueteri Testamento. Arca enim quotidie circumdabatur ab inimicis. Moyses igitur dum eleuabatur et portabatur, dicebat: »Surge, Domine, et dissipentur inimici tui, et fugiant qui oderunt te a facie tua [22 1Kb] .« Sed et Ecclesia persecutionem patitur intus et extra, ideoque diuinum imploramus  auxilium, dicentes: Deus, in adiutorium meum intende: similiter in omnibus premittitur: Gloria Patri, ut glorificemus Trinitatem [23 1Kb] , sine qua nichil possumus [24 1Kb] . Oues itaque summum Pastorem inuocant et glorificant, et in hymno consequenter implorant, ut eas in diurnis actibus a nocentibus custodiat. Quinque psalmi sequuntur, ut quinque sensus operariorum per diem diuinitus muniant. uel tres sunt sub tribus gloriis comprehensi, eo quod Trinitas in nostris operibus glorificatur; dicentes: Deus, in nomine tuo [25 1Kb] , iter arripiunt; et quoniam alieni insurrexerunt [26 1Kb] , petunt ut ui sua inimicos disperdat, et oues ex omni tribulatione eripiat; sicut Dauid eripuit a Zipheis [27 1Kb] . Hunc enim psalmum Dauid cecinit cum Ziphei uoluere eum  Sauli tradere. Ziphei florentes interpretantur; hi sunt membra diaboli, qui nos prosperitate seducunt. Cum nobis ergo ea diabolus multipliciter insidietur, ad uitandam eius calliditatem, hunc psalmum summo diluculo canimus. In Beati immaculati [28 1Kb] , et sequentibus octonariis, ouibus pascua proponuntur, ut lex Domini, mandata, iustificationes et testimonia. In hoc psalmo tractatur de moribus; quia oportet, quem Deus liberauit a uinculis et carcere, ut assistat Deo bonis moribus in omni deuotione. In Dominicis uero diebus, et presertim a Septuagesima usque ad Pascha nouem psalmos dicimus, ut cum nouem ordinibus angelorum in resurrectionis gaudio Trinitatem laudare possimus.  In primis quinque, Deus, Deus meus [29 1Kb] , et sequentibus, de Christi passione cantatur; quia per meritum quinquepartite passionis peruenit Christus ad gloriam resurrectionis, quod et nobis speremus, si eum imitari uolumus [30 1Kb] . Quatuor sequentes innuunt, quod in quatuor mundi partibus per doctrinam quatuor Euangeliorum Deum laudare debemus. In Deus, in nomine tuo saluum me fac [31 1Kb] : petimus erroris depositionem. In Confitemini Domino [32 1Kb] , exhortamur ad laudis confessionem. In Beati [33 1Kb] , ad laudis operationem. In Retribue [34 1Kb] , ad  mandatorum meditationem; uerum quia fides est fundamentum mandatorum, et uictoria que uincit mundum [35 1Kb] : et quia cetera sine fide frustrantur [36 1Kb] ; et operarius sine fide frustra uineam colit; et pastor sine fide frustra ouile custodit, ideo subditur Symbolum fidei scilicet: Quicunque uult, quod Athanasius, Alexandrinus episcopus, rogatu Theodosii imperatoris, ad eradicandam inualescentem hereticorum perfidiam et diuulgandam fidem catholicam edidit: quod singulis diebus Ecclesia cantandum esse in Prima constituit; quia tunc maxime ad ecclesiam populus conuenit; uel quia fides principium salutis existit. Quidam tamen omittunt in illis diebus, quibus in missa Credo in unum Deum concinunt.

 Sed potius est hoc curiositatis, et desidie quam rationis; quia populus in Quicunque uult, de fide a pastoribus docetur; et in Credo in unum Deum, fidem suam quasi doctus quilibet confitetur. Athanasius uero, in hoc suo symbolo duas principales fidei partes, scilicet de Trinitate et de uerbi incarnatione describit. Sed de libero hominis arbitrio premittit, dicens: »Quicunque uult saluus esse:« nemo enim nisi uolens credit; cum cetera possit homo nolens, credere non potest nisi uolens. »Ante omnia opus est, ut teneat catholicam fidem. Hec enim est bonorum omnium fundamentum. Hec

Prima petit campum dubia sub sorte duelli,
 sed quia fidei nomen poterat inducere confusionem, determinat, dicens: »catholicam,« que tum propter uniuersalium precepta regularum, ut Betius ait, quibus Christiane religionis auctoritas intelligitur, tum propterea, quod eius cultus per omnes mundi terminos pene emanauit, catholica, uel uniuersalis uocatur; quia catholicon Grece, Latine dicitur uniuersale: non enim quelibet fides facit Christianum; nam ut generaliter comprehensa, fides est perceptio ueritatis cuiuslibet rei cum mentis assensu; perceptionum uero alia est inuisibilium, alia uisibilium: rursus inuisibilium perceptionum alia est eorum, que ratione percipiuntur; alia eorum que sunt supra rationem, ut Deum esse trinum  et unum, et incarnatum, de uirgine natum, passum, et similia. Prime due non habent meritum, quoniam habent ab humana ratione principium; nam fides non habet meritum cui humana ratio prebet experimentum. Tertia duntaxat efficit Christianum; »quam nisi quisque seruauerit, per se, ut adultus, et discretus; uel per alium, ut qui non est scientie capax, integram« sine heretice prauitatis contagione, »inuiolatamque« sine schismaticis uiolatione, »absque dubio in eternum peribit:« »Sine fide namque impossibile est placere Deo [37 1Kb] ;« et ubi  causa non subest, nec effectus adest: fides est causa humane salutis [38 1Kb] ; ergo ubi defecerit, salus esse non poterit. »Fides autem catholica hec est, ut unum Deum in Trinitate, et Trinitatem in unitate ueneremur; neque confundentes personas, neque substantiam separantes:« de unitate prius, et postea de personarum distinctione prosequamur. Unitatum alia est integralis, que consistit ex partibus ut corpus. Alia formalis que a forma trahit originem ut idolum. Alia nature, ut ego et tu unum sumus. Alia uoluntatis, ut nobiscum unum sint [39 1Kb] ; alia principalis, uel singularis, uel solitudinis, uel simplicitatis; principalis est, quia prima singularis, uel solitudinis est, quia sola. Non enim inueniuntur aliqua que et plura sint, et singulariter unum,  nisi in Trinitate. Simplex est, quia nec plicam partium, nec plicam recipit proprietatum. Et ut ostendat hanc unitatem esse intelligendam secundum simplicitatem subdit: »Qualis Pater, talis Filius, talis Spiritus sanctus;« id est, quidquid de Patre substantialiter predicatur, similiter et de Filio et de Spiritu sancto dicitur. Et supponit exempla de sex nominibus, scilicet: Increatus, immensus, eternus, omnipotens, Deus et Dominus, que de singulis dicuntur personis, et de omnibus non pluraliter, sed singulariter, et in summa, uerbi gratia: »Increatus Pater, increatus Filius, increatus Spiritus sanctus, non tamen tres increati, sed unus increatus;« sic et de reliquis.

 Et uide quod horum quedam negatiue, quedam affirmatiue de Deo dicuntur ut increatus, scilicet non creatus; immensus, id est sine mensura; eternus, sine principio et fine; omnipotens dicitur, non quia possit facere quidquid uult facere, sed quia potest facere quidquid uult fieri. uel omnipotens, id est principaliter potens. Tres enim sunt potestates; prima Deus, secunda angelus, tertia homo; uel omnipotens per causam, id est a quo omnis potestas, sicut etiam dicitur omne bonum per causam. Deus proprium est Creatoris nomen, et ad cultum pertinet diuinitatis, quod tractum est a Greco Theos.

Et uide quod quandoque ponitur personaliter, ut Deus genuit Deum, id est Pater Filium, et uterque  Deus est; Dominus, ut ait Augustinus, non est nature sed potestatis, sed hic secundum quod dicitur a dominio, quia »Dominus nomen est illi [40 1Kb] .« uerum secundum quod dicitur a dominando, indicatiuum est relationis, »quia sicut singillatim unamquamque personam Deum, ac Dominum confiteri Christiana ueritate compellimur; ita tres deos, aut Dominos dicere catholica religione prohibemur.« Ac si dicat hec essentialia non pluraliter, sed singulariter dicuntur de omnibus, et in summa.

Et attende quid sit ueritas Christiana. Quod ut magis liqueat, uide philosophicam ueritatem; philosophica ueritas est natura, uel cognitio rei; ut  humanitas est ueritas hominis secundum quam quis uerus est homo. Sed Christiana ueritas intelligit Deum sine quantitate magnum, sine qualitate bonum, sine tempore sempiternum, sine loco ubique totum, sine situ presentem, sine mutabilitate mutabilia facientem. Item philosophica ueritas habet, quia si Pater est magnus et Filius magnus, Pater et Filius sunt magni. At Christiana ueritas Patrem et Filium, et Spiritum sanctum, non tres magnos, sed singulum magnum, et tres unum magnum appellat, et hec est una regularum uniuersalium, a quibus, ut secundum Betium diximus, fides Catholica nominatur. De personarum uero distinctione, dicit Athanasius: »Alia est persona Patris, alia Filii, alia Spiritus sancti.« Persona dicitur grammatice,  omne id de quo in oratione agitur; dicitur et petice larua, ut repertor honeste persone; dicitur et conditio, uel fortuna, ut: »Deus non accipit personam hominis [41 1Kb] ,« scilicet non attendit cuius conditionis uel fortune. Secundum Betium persona est rationalis nature indiuidua substantia. In theologia igitur personam esse, est discretum esse relatiua proprietate; personales enim proprietates ut paternitas, et filiatio, et processio sunt relationes, ut paternitas est relatio Patris ad Filium, filiatio est relatio Filii ad Patrem, processio relatio Spiritus ad utrumque. Et ita Patrem esse, Filium esse, Spiritum sanctum esse, non est aliquid esse, sed ad aliquid esse. Unde Augustinus: Cum Pater  est, non illud ex quod est, id est non est relatione, qua Pater est, est ipse diuina substantia. Paternitas est in Patre, et ipsa Pater est, et sic de aliis. Unde: in personis proprietas, et in essentia unitas. »Pater a nullo est factus, nec creatus, nec genitus.« Cum a nullo dicitur, auctoritas demonstratur. Inter factum et creatum hoc interest, quod inter facere et creare; nam facere est de subiacenti materia aliquid producere; creare uero de nichilo.

Et uide quod operatio Dei est quadripartita: una est eterna, tres sunt temporales. Aeterna est, qua Filium ante omnia tempora genuit, secundum quam operationem dicitur Pater, aut genitor. Prima temporalis est qua ex nichilo creauit hylem, seu chaos, id est confusam elementorum materiam, secundum  quam operationem dicitur creator. Secunda temporalis est, qua materiam illam per opera sex dierum distinxit [42 1Kb] , secundum quam dicitur conditor, uel opifex. Tertia est temporalis, qua species creatas per successionem continuat, secundum quam dicitur sator et auctor. »Filius a Patre solo est, non factus, nec creatus, sed genitus. Spiritus sanctus a Patre et Filio non factus, nec creatus, nec genitus, sed procedens. Inter generationem Filii, et processionem Spiritus sancti, differentiam assignare uox humana non sufficit: nisi quod Filius sic a Patre procedit, ut sit Filius; Spiritus autem non sic procedit, ut Filius dici possit. Unus ergo Pater, non  tres patres; unus Filius, non tres filii; unus Spiritus sanctus, non tres spiritus sancti.« uide quod cum dicitur unus Deus, multitudo deorum excluditur, cum dicitur tres persone singularitas excluditur. Unde Augustinus: Qui dixit Deum tres personas, non uoluit diuersitatem, sed noluit singularitatem. »In hac Trinitate nichil prius aut posterius, nichil maius aut minus,« potestate. Auctoritas tamen Patri, qui a nullo procedit, ascribitur; »sed tote tres persone ceterne sibi sunt,« ergo nulla tempore prior; »et cequales,« ergo nulla minor: in quo notatur Arius, qui dogmatizauit Filium Patre minorem; ita ut per omnia, sicut iam supradictum est, unitas in Trinitate, et Trinitas in unitate ueneranda sit. »Qui uult ergo saluus esse, ita de Trinitate  sentiat;« ecce summa et conclusio precedentium. Unitatem uero in Trinitate ueneramus, et e conuerso, cum dicimus, credimus et adoramus, tres esse unum, et e conuerso. »Sed necessarium est ad eternam salutem ut incarnationem quoque Domini nostri Iesu Christi fideliter credat.« Hic de uerbi agitur incarnatione: sicut enim ad salutem exigitur fides diuinitatis, sic etiam humanitatis; quia sine fide Mediatoris nemo saluari potuit [43 1Kb] . Tres enim fuere leges: lex nature, lex littere, lex gratie. Lex nature consistit in ratione et uoluntate; in utraque languebat homo; quia et ratio in contemplatione boni cecutiebat; et uoluntas in appetitu boni deficiebat. Lex littere dabat consilium sed  non auxilium, monebat affectum, sed non mouebat, peccata non auferebat, sed prohibendo augebat. Quia

Nitimur in uetitum semper, cupimusque negata [44 1Kb] .
Et Apostolus: »Lex subintrauit, et delictum abundauit [45 1Kb] .« Lex igitur gratie necessaria fuit, que illas duas leges ad effectum ducit. Nam sine collyrio gratie lippus est oculus [46 1Kb] , tam nature quam littere; propterea Sapientia spuit in terram, et liniuit oculos ceci a natiuitate [47 1Kb] . Hic est Christus, qui, sicut ait Apostolus [48 1Kb] , est nobis sapientia et iustitia et sanctificatio. Sapientia est nobis rationem dando; iustitia, nos de manu inimici liberando; sanctificatio, peccata dimittendo; redemptio, pro  nobis patiendo. Hec est Dei uirtus et Dei sapientia, que edificauit sibi in utero, et de utero uirginali, et erexit columnas septem [49 1Kb] , scilicet sapientiam inuisibilium, intellectum uisibilium, scientiam moralium, pietatem miserendi, consilium adiuuandi, fortitudinem liberandi, timorem Domini caste diligendi: his enim uirtutibus ab ipsa creationis et incarnationis hora fuit anima Christi pleniter adornata, ut in nullo proficere posset.

Quod enim dicitur proficiebat sapientia et etate [50 1Kb] , intelligendum est nobis. iehsu Christus duo sunt nomina non eiusdem rationis, nam iehsu est nomen  persone, sicut Petrus: Christus uero nomen est sacramenti, sicut sacerdos, et propheta; que nomina non per litteras, sed per notulas scribi consueuere, ut qualitas Scripture insinuet qualitatem nature, ut sicut diuina natura est incomprehensibilis, sic nomen quod ponitur ad ipsam significandam, semiphoris scribitur litteris. Creaturarum nature quandoque comprehenduntur, et ideo earum nomina per litteras plenarie describuntur. uel quia non sumus sufficientes soluere corrigiam calceamentorum illius persone [51 1Kb] . »Deus est ex substantia Patris,« scilicet ex Patris substantia, id est ex Patre substantia, ut generatio referatur ad personam, non ad essentiam, que nec generat, nec generatur; »ante secula genitus,« hoc improprie dicitur, nam ante, proprie temporis  est designatiuum; tempus autem non fuit ante mundum, sed incepit esse cum mundo. Unde sic describitur: tempus est motus, et mora mutabilium rerum; unde, si quis querat si Deus fuerit ante mundum, uitiosa est questio: non enim precedit creator creaturam temporis quantitate, quia significat ante; sed nature simplicitate. »Homo est ex substantia matris in seculo natus:« ex prepositio, substantialiter, materialiter, potentialiter accipitur, et partialiter: substantialiter, ut ex substantia Patris ante secula genitus; materialiter, ut ex substantia matris in seculo natus; potentialiter, ut qui conceptus est ex Spiritu sancto. Partialiter ut ex anima rationali, et humana carne subsistens;  similiter et de prepositio, ut de Patre, de matre, de Spiritu sancto. »Perfectus Deus, perfectus homo ex anima rationali, et humana carne subsistens, equalis Patri secundum diuinitatem; minor Patre secundum humanitatem. Qui licet Deus sit et homo, non duo tamen, sed unus est Christus; unus autem non conuersione diuinitatis in carnem, sed assumptione humanitatis in Deum.« Et attende duos esse modos coniungendi per appositionem et per compositionem, quod etiam grammatici de prepositionibus docent; dicentes: illam per appositionem coniungi, que in nullius transit in ipsa appositione compositionem; illam uero per compositionem coniungi, ex qua et dictione cui adiungitur aliqua dictio componitur, uerbi gratia de utroque:  »Dixit insipiens in corde suo [52 1Kb] .« Similiter in rerum naturis. Res enim per appositionem iunguntur, quando ex eis nichil componitur, de quo componentia predicentur, uerbi gratia: Abraham appositus est ad patres suos, unde collegium efficitur, de quo apposita non predicantur. Res uero per compositionem iunguntur duobus modis; per commistionem, et sine commistione. Per commistionem quando una conuertitur, uel potius in aliam confunditur, ut uinum et aqua; nam quod horum super excreuerit alterum confundit; sine commistione, quando ex diuersis substantiis aliquid ita componitur,  quod componentium proprietates, et nature de composito predicentur, ut homo constat ex spiritu et corpore, et bene dicitur homo est uiuus propter animam, et homo est albus propter corpus. Et dicitur homo est rationalis propter animam, et homo est corporeus propter corpus; hec autem coniunctio diuinitatis ad humanitatem fit, ut quidam dicunt, per compositionem sine commistione, quia Christus est Deus et homo; ubi non est commistio neque conuersio. Unde bene dicitur: non conuersione diuinitatis in carnem, sed assumptione humanitatis in Deum. Conuersio namque substantiam mutat, assumptio exaltat. [Secundum alios, incarnationis ratio sumenda est, non secundum compositionem sed secundum habitum. Unde [cum] dicitur:  Deus est homo, Deus est factus homo, Deus cepit esse homo, habitus predicatur; factus est enim humanatus, et assumpsit hominem, uel potius ea, que sunt hominis. Unde quod sequitur, »Unus omnino non confusione substantie, sed in unitate persone,« dicunt hanc propositionem in non notare compositionem, sed persone simplicitatem: sicut enim simplex fuit ante, sic et postea; non enim humana natura assumpta est de esse illius persone, uel cum uerbo una persona, sed est in unitate persone, id est non auxit numerum, uel quantitatem persone. Quidam non apponunt in, dicentes: Sed unitate persone. Sed alii dicunt hanc personam Christum constare ex Deo et homine, scilicet anima et carne, et ita ex tribus substantiis, non tamen quasi ex  partibus. Unde cum dicitur, Deus est homo, natura, scilicet humanitas predicatur.] »Nam, sicut anima rationalis, et caro unus est homo; ita Deus et homo unus est Christus.« [uidetur fuisse dicendum: Anima rationalis, et caro unus sunt homo. Ut enim rei supposite singularitas exigit uerbi singularitatem, ut Sicardus scribit, sic rerum suppositarum pluralitas uerbi exigit pluralitatem, ut Petrus et Paulus ascenderant in templum. Singularis itaque numerus ponitur pro plurali.]

Et uide hanc similitudinem non accedere plena collatione ad demonstratum; nam caro et anima sunt partes hominis constitutiue, et destructionem unius earum sequitur totius destructio; non  autem sic in Christo, Deo et homine; nam ante fuit Deus, quam Deus esset homo, et ideo assumptus homo non est pars constitutiua persone. Ita sicut anima, et caro non sunt plures homines; sic Deus et homo non sunt plures Christi. »Qui passus est pro salute nostra:« unde »tanquam auis ad occisionem ductus est [53 1Kb] .« Hic est summus pontifex, quo moriente antiquitus in lege captiui, liberi dimittebantur, et ad suas hereditates reuertebantur [54 1Kb] . Mors etenim Christi gladium Dei ante paradisum amouit [55 1Kb] . Hic est serpens in quem respicientes a serpentum morsibus liberantur [56 1Kb] . »Descendit ad inferos,«  iuxta illud: »Aestimatus sum cum descendentibus in lacum [57 1Kb] .«---»Tertia die resurrexit a mortuis.« Unde Osee: »Post duos dies uiuificabit nos, et tertia die suscitabit nos [58 1Kb] .«---»Ascendit in celos [59 1Kb] .« Iuxta illud: Ascendens Christus in altum. Tres sunt celi: ereum, ubi ales uolat; ethereum ubi stelle rutilant; empyreum, ubi angeli Deum laudant. »Sedet ad dexteram Dei Patris omnipotentis.« Unde Pater ad Filium: »Sede a dextris meis [60 1Kb] .« Nomine dextre non significatur situs, uel circumscriptio diuinitatis; sed beatitudo humane felicitatis; in quo empireo, in qua felicitate homo assumptus est, omni angelice dignitati prelatus. »Inde uenturus est iudicare uiuos et mortuos. Ad cuius aduentum omnes homines resurgere habent cum corporibus suis,  et reddituri sunt de factis propriis rationem.« Que rationis redditio non fiet uerborum expressione, sed conscientie attestatione: ad memoriam etenim reuocatis operibus nostris, bonis et malis, unicuique manifestum erit, utrum sit dignus amore, uel odio [61 1Kb] , uita uel supplicio. »Et qui bona egerunt, ibunt in uitam eternam.« In qua quicunque fuerit, demum integram perfectionem in corpore et anima possidebit. Septem sunt in quibus integra perfectio consistit; tria sunt anime, scientia, iustitia, et letitia; menti enim humane, tres uires naturaliter insunt, ut philosophi dicunt, scilicet, rationabilitas, concupiscibilitas, irascibilitas; quarum singula in hoc statu miserie duo habent circa se, habitum uidelicet, et priuationem. Enimuero circa rationabilitatem  sunt scientia et ignorantia, circa concupiscibilitatem, iustitia et iniustitia, circa irascibilitatem letitia et tristitia; sed in statu glorie rationale nostrum implebitur scientia; concupiscibile, iustitia; irascibile uero, letitia. Erit igitur anima perfecte scientie, iustitie et letitie; quia quelibet uirtus erit ibi sine impedimento et contrarietate. Quatuor sunt corporis, immortalitas, impassibilitas, agilitas et pulchritudo. Corpus autem, ut ait Apostolus [62 1Kb] , erit spirituale, non corporee substantie ueritatem amittendo, sed ut spiritus cibo non indigendo. Erit igitur immortale, quia ultra non morietur, nec mors illi ultra dominabitur [63 1Kb] . Erit impassibile, quia nulla passione ulterius molestabitur.  Altius etiam exponamus, dicentes: quod in statu creationis habuit homo posse peccare, posse non peccare; posse pati uel mori, posse non pati et non mori. In statu corruptionis habet posse peccare, non posse non peccare; posse pati et mori, non posse non pati et non mori. Non posse non peccare sic intellige, non posse esse sine peccato, scilicet sine causa peccati; causam dicimus concupiscentiam: uel non posse esse diu sine peccato. In statu glorificationis habebit posse non peccare, posse non pati, et non mori; et non posse pati, et non posse mori: ideoque erit corpus immortale et  impassibile. Erit etiam et agile, quia etiam uelocitatem cogitationis ad omnia comitabitur. Erit et pulcherrimum, quia sicut sol fulgebit in regno Patris [64 1Kb] . Exuetur itaque homo in utraque parte diploide confusionis [65 1Kb] , et induetur stola gemine glorificationis.

»Qui uero mala in ignem eternum.« Nouem penarum generibus in inferno miseri cruciantur, eo quod nouem ordinibus angelorum associari operibus non merentur. Prima est ignis inexstinguibilis, ut si totum mare influeret non exstingueretur, de quo hic dicitur: Qui mala egerunt ibunt in ignem eternum. Secunda est aqua intolerabiliter frigida, in qua etiam si mons igneus mitteretur, totus in glaciem uerteretur, de his duobus  dicitur: Transibunt ab aquis niuium ad calorem nimium [66 1Kb] . Tertia est uermis immortalis, de qua uermis eorum non morietur, et ignis non exstinguetur [67 1Kb] .« Quarta sunt tenebre exteriores, de quibus in Euangelio, mittuntur in tenebras exteriores: ibi erit fletus, et stridor dentium [68 1Kb] . Quinta est fetor putridus et indeficiens, de quo Ioannes: »Missus est diabolus in stagnum sulphuris [69 1Kb] .« Sexta est confusio peccatorum, eo quod omnibus reuelabuntur abscondita tenebrarum [70 1Kb] . Unde Ioannes: »Libri aperti sunt [71 1Kb] .« Septima est horribilis uisio demonum, unde Iob: »uenient super eum horribiles [72 1Kb] .« Octaua est pro uarietate criminum uarietas flagellorum. Unde Ioannes: »Iudicatum  est de singulis secundum opera eorum [73 1Kb] .« Nona est miserabilis clamor flentium, et ululantium, quia plangent se super se omnes tribus terre [74 1Kb] ; dignus est enim ut qui hic igne concupiscentie arsit, ibi flebiliter ardeat: qui frigore malitie riguit, ibi strideat; quem inuidia consumpsit, uermis conscientie rodat; qui lucem odit, luce non gaudeat; qui in luxurie fetore putruit, fetorem olfaciat; qui detegere peccata contempsit, ea detegat; qui Deum uidere noluit, demones uideat; qui exhibuit membra sua seruire iniquitati, ad iniquitatem per singula recipiat talionem [75 1Kb] ; qui noluit gaudere cum gaudentibus, fleat cum flentibus [76 1Kb] . »Hec est fides catholica quam nisi quisque fideliter firmiterque crediderit, saluus esse non poterit.« Dicitur fides,  uirtus, qua creditur et hec proprie; dicitur et effectus, uel actus fidei, scilicet ipsum credere, et hec improprie; dicitur et res que creditur, et hec item improprie. De prima tres sunt uirtutes: fides, spes et caritas; de secunda: »Fides tua te saluum fecit [77 1Kb] ,« id est actus, non enim uirtus, sed actus in meritum reputatur; de tertia, hec est fides catholica. In capitulo, pastor oues [78 1Kb] , et paterfamilias operarios [79 1Kb] , ne in calore et labore deficiant, consolatur; quasi dicens uiriliter agite in nomine Domini,  quia »Omnis quicunque inuocauerit nomen Domini saluus erit [80 1Kb] .« Unde alacres gratias agunt, et cum Petro Christum Filium Dei uiui confitentur et inuocant, dicentes: »Christe Fili Dei uiui, miserere nobis [81 1Kb] .« Quidam tamen non dicunt capitulum, neque responsorium; quia per primam intelligunt pastoris operam, qui debet prius operari, ut in aliis horis alios ad operandum ualeat exhortari.

Ergo post psalmos continuo dicunt: Exsurge, Christe, adiuua nos [82 1Kb] , uertentes se ad orientem. Ideoque uersus dicitur, et est sensus: Exsurge, scilicet fac nos exsurgere, sicut intelligebatur illud Moysi, cuius uicem tenet: Reuertere, Domine, ad multitudinem filiorum Isrel [83 1Kb] , id est fac nos reuerti. Preces que sequuntur, scilicet Kyrie eleison,  propter tria dicuntur: ad resecandum superfluas cogitationes, ad impetrandum misericordiam propter oues errantes, et operarios fatiscentes. Ad postulandum auxilium contra tentationes, ut possimus, in Dominica oratione, Patrem securius inuocare. Ter autem Kyrie eleison, ter Christe eleison, et rursus ter Kyrie eleison, aut in singulis semel, propter tres status diuinitatis; tres ait status propter nos, non propter Deum, »apud quem non est transmutatio, nec uicissitudinis obumbratio [84 1Kb] .« Primus fuit ante natiuitatem, in quo colebatur trinus, et unus, et dicebatur Dominus; quia »Dominus nomen illi [85 1Kb] . Secundus in humanitate. Ideoque inuocatur Christus qui, licet sit »uia, ueritas et uita [86 1Kb] ,« est tamen una persona; et rursus sic est una  quod non separatur a Trinitatis substantia. Tertius est in clarificatione, ubi clarius trinus, et unus agnoscitur, et adoratur, et Dominus appellatur. Dominica oratio priuatim dicitur, quia in ea Deo loquimur, qui non tantum uerba, sed renes et corda scrutatur [87 1Kb] . uel ut eam cum maiori diligentia capiamus: in qua septem petimus, ut a septem uitiis liberemur, ut septem donis ditemur, ut septem beatitudinum preconia consequamur, finis autem aperte dicitur, ut ab omnibus confirmetur. Per duos sequentes uersus: uiuet anima mea. Erraui sicut ouis que periit [88 1Kb] , patet de ouibus errantibus, id est penitentibus agi, que per pastorem ad ouile ducuntur [89 1Kb] ; sed quia uia redeunti est fides, que  est ut scutum uiatorum contra insidias hostium [90 1Kb] ; ideo subditur Symbolum apostolorum, scilicet, Credo in Deum Patrem; cuius expositionem in Scrutiniorum tractatu, Deo propitiante, ponemus. Confessio subiungitur, quia post confessionem peccata uenialia dimittuntur; sine quibus, ab ouibus et operariis presens uita non ducitur: Preces pro ipso qui loquitur operario, pro pastoribus, pro regibus, pro populo, pro uiuis et pro defunctis: Miserere mei, Deus [91 1Kb] , pro penitentibus, et oratio pro astantibus  multiplicantur; quia per tales fructus puluis a pedibus operariorum excutitur, et oues a pestiferis pascuis liberantur, et penitentes Domino reconciliantur. Ob eamdem etiam causam septem psalmi penitentiales, in Quadragesima et litanie cantantur. Sed attende quod sacerdos qui prius prostratus orabat, et nunc surgit, et stans orat summum Patremfamilias, Christum significat, qui prius conuersatus in terris [92 1Kb] , orauit pro peccatoribus [93 1Kb] , et postea resurgens [94 1Kb] et ascendens in celum, interpellat pro nobis [95 1Kb] , quod ad nostram salutem spectat. Ideoque precedit et sequitur salutatio; nam cum Dominus surrexit, discipulos salutauit dicens: »Pax uobis [96 1Kb] ,« et post interpellationem, salutabit; quia salutem eternam donabit. Benedicamus  Domino significat benedictionem qua Christus benedixit discipulis post resurrectionem [97 1Kb] ; unde ipsi gratias egere. uel est laus finalis, que erit in gloria, cum gratiarum actione. Demum quia solent pastores greges ad alia pascua minare, et pabulo salem, ut melius sapiat, admiscere; sic prelatus fratres in capitulum ducit, quibus per pabulum salis sanctorum exempla in Martyrologio proponuntur; et per uersum: Pretiosa in conspectu Domini mors sanctorum eius [98 1Kb] , ad patientiam inuitantur, et orationem. Sancta Maria, etc., sanctorum auxilia postulantur; postmodum, quia pro diuersitate locorum occurrit diuersitas aduersariorum, pastor diuinum ter petit auxilium contra insidias diaboli,  carnis et mundi cum dicit: Deus in adiutorium meum intende [99 1Kb] ; deinde simul omnes orant et misericordiam petunt, dicentes: Kyrie eleison et Libera nos a malo. Dicentes: Pater noster, et operum dilectionem, dicentes in bonum: Respice, Domine, in seruos [100 1Kb] . Exinde pastor tanquam per se et pro ouibus sollicitior, eas dirigi, et in lege Domini postulat sanctificari et custodiri, dicens: Dirigere et sanctificare, regere et gubernare. Demum lectionis et predicationis pabulo reficiuntur maxime qui in monasteriis degunt, qui in omni hora Dei seruitio sunt occupati, semper auidi Scripturarum pabulo satiari. De officio et ordine tractari, est de sequenti; pascua, et dicta ouibus prouidere, quod sequitur. Adiutorium nostrum in nomine Domini, et Benedicite,  licentiantur oues ad pascua, et operarii ad cultum uinee festinare [1 1Kb] , ut ualeant in mundi uespera denarium retributionis accipere.



CAPUT uII. DE TERTIA, SEXTA ET NONA

Daniel tribus temporibus in die flectebat genua sua, et orabat, ut in eiusdem libro legitur [2 1Kb] ; per que tria tempora, tertia, sexta et nona secundum Hieronymum intelliguntur. Post Danielem, Esdras quater in die cum populo Domino confitebatur [3 1Kb] , hoc est, secundum Bedam, hora prima, tertia,  sexta et nona. Sexta quoque, tempore gratie, uolens Petrus comedere, ad orationem ascendit cenaculum [4 1Kb] ; nona preterea Petrus et Ioannes pergebant ad templum [5 1Kb] : ideoque tertia, sexta et nona celebri officio auctoritate ueterum decorantur. Igitur in his tribus horis in primordio, more solito diuinum imploramus auxilium, quod est in omni opere bono faciendum. Exinde Trinitas glorificatur, Deus in hymno laudatur: postea ternis psalmis psallitur; quia in nostris operibus Trinitas ueneratur. Item in prima, tertia, sexta et nona per octonarios psallimus, quia tunc bene gregem pascimus, et uineam colimus, dum octo beatitudinibus intendimus, quos combinamus, si duo precepta caritatis obseruamus. Et uide quod undecim facimus  combinationes, ad emendandum undenarium nostre transgressionis, uel ut pro quauis hora diei, in qua deliquimus, unum Domino, legis et caritatis, binarium offeramus, ut pro prima. Beati, pro secunda; retribue, pro tertia; Legem pone, pro quarta, Memor esto; pro quinta Bonitatem fecisti; pro sexta, Defecit; pro septima, Quomodo dilexi; pro octaua, Iniquos odio habui; pro nona, Mirabilia; pro decima Clamaui; pro undecima, Principes [6 1Kb] . Et est notabile quod in quolibet octonario aliquid de lege Domini memoratur; quia per eum uinea colitur, et denarius eternitatis acquiritur [7 1Kb] . Rursus in quatuor horis ad psalmos duodecies Gloria canitur, ut pro quauis hora, in qua deliquimus, de remissione peccatorum Deo  gloriam rependamus. uerum in tribus horis, tertia, sexta et nona, triplex status innuitur preliantium, proficientium, fatiscentium. In tertia preliantes aiunt: Respondebo exprobrantibus mihi uerbum [8 1Kb] . In sexta proficientes adiungunt: Tota die meditatio mea est [9 1Kb] . In nona fatiscentes, dicunt: Tribulationes et angustie inuenerunt me [10 1Kb] . Per antiphonas caritatem exprimimus, sub qua psalmos concludimus, si per eum nostra opera Domino commendamus, iuxta illud: »Omnia opera uestra in caritate fiant [11 1Kb] .« Capitulum est boni pastoris ad opera exhortatio. Responsum est hilaris operariorum responsio. uersus, qui ostendit, quod ad Dominum mentem uertimus, est boni operis fructus.  Oratio est pastoris ad operarios commendatio. Benedicamus Domino, et Deo gratias, est operariorum ad pastorem gratiarum actio. Et sumitur hic ordo ab his, qui secundum Esdram [12 1Kb] murorum opera faciebant, alii uero armis operarios defendebant: sic et in his horis modo psallimus: psalmus autem operationem eorum significat, quos princeps docet per lectionem et munit per orationem. uel sumitur a triplici genere musicorum. Musica namque fit aut pulsu digitorum, ut in psalterio, et similibus; aut cantu sicut in uoce, aut flatu, sicut in sono tube. De primo dicitur: Laudate eum in  psalterio et cithara [13 1Kb] ; de secundo: Psallite in uociferatione [14 1Kb] ; de tertio: Laudate eum in sono tube [15 1Kb] . Quando psalmos dicimus, primum genus musice adimplemus; quando legimus, secundum exercemus: quando cantamus, tertio genere delectamur, usque adeo ad altiora nos extendentes, ut ad Trinitatis gloriam in responsorio ueniamus. uel potius sumitur ab Apostolo qui ait: »Implemini Spiritu sancto loquentes uobismetipsis in psalmis, hymnis et canticis [16 1Kb] .« Psalmi pertinent ad operationem, hymni ad laudem, cantica uero ad euangelicam exsultationem: unde gloria eis continuatur: quia nusquam tanta gloria Deo confertur, quanta in cetu sanctorum et angelorum. In his etiam horis in ferialibus preces interseruntur, que  in festiuis rationabiliter omittuntur. In ferialibus enim ploramus nostram peregrinationem; ideoque utimur obsecrationibus, orationibus et postulationibus, pro nobis et omnibus in commune, ut: Ego dixi: Domine, miserere mei [17 1Kb] , etc. Sed in festiuis recolimus nostram et Domini resurrectionem. Et qui hic manentem ciuitatem non habemus [18 1Kb] , celestem Hierusalem nobis futuram inquirimus; ubi non habebit locum miseria, et ideo pro miseris non implorabitur misericordia.



CAPUT uIII. DE uESPERTINA SYNAXI.

uespertina oratio ascendat ad te, Domine! Hic etiam ut in aliis horis prediximus, diuinum auxilium  imploramus, et gloriam Trinitati ascribimus. Postmodum quinquies psallimus, propter quinque uulnera Christi, qui se pro nobis obtulit sacrificium in uespera mundi: quod patriarche ante legem, prophete sub lege prefigurauerunt, cum Domino ad uesperam sacrificia obtulerunt [19 1Kb] . uel quinquies psallimus, ut nobis peccata quinque sensuum dimittantur: eadem ratione pectus quinque digitis tundimus [20 1Kb] . Hoc etenim fletum illorum insinuat, quibus occidit sol iustitie [21 1Kb] . uel quinquies psallimus, quia pro labore quinque sensuum premium exspectamus: nam et in hac hora dies clauditur, et finis operum, et initium sequitur premiorum. Cantantur autem psalmi secundum materiam diei, ut in Dominica nocte, qua per resurrectionem  Christus uicit leonem, cantatur Benedictus Dominus Deus meus [22 1Kb] , qui continet uictoriam Dauid contra Goliath [23 1Kb] . Ceteri laudes personant. Et uide quod uespertinum et matutinum officium ceteris horis modis psalmidicis numero preferuntur, eo quod in senaria operum distinctione uespere et mane solummodo memorantur [24 1Kb] . Et in ueteri lege [25 1Kb] antiquitas matutini et uespertini officii commendatur. Antiphona est cantus anime, uirtus dilectionis, que psalmis intercantantur, ut opera  corporis in caritate fiant. Sequitur capitulum patrisfamilias, per quod excitat operarios assurgere Domino uenienti. Deo gratias, uox est aggratulationis laborantium. In capitulo quod psalmos sequitur, future diei qualitas uicinatur; nam opera comitatur expositio penarum, uel manifestatio premiorum. In capitulo igitur officia diuidentes, per precedentia laborem, per sequentia premium significamus: ideoque precedentia consistunt in psalmis, et sequentia in hymnis, et canticis. uel per precedentia noctem presentem, in qua plurimum laboramus; per sequentia diem future exaltationis accipimus; quia nox precedit, dies autem appropinquabit [26 1Kb] . Ante noctem gloriosam, dies ab initio mundi noctem precedebat [27 1Kb] ,  significans quod a die paradisi descenderat homo ad noctem inferni. Sed in nocte resurrectionis, que fuit utriusque diei communis, facta est reciprocatio, ut nox diem precedat; innuens quod per Christi resurrectionem, post mortem carnis de profundo noctis tenebrose transibimus ad claritatem lucis perpetue. Inde est quare in uesperis officium sequentis diei incipimus, quia uespertina synaxis primum est officium secundum Esdre consuetudinem, in quaternario nocturno. Unde uespertinum officium a uespera stella nominatur, que in principio noctis oritur. Ideoque tunc debent hoc officium secundum Esdre consuetudinem celebrare. Post capitulum quidam adiiciunt  responsorium, ut hilaritas operantium Patrisfamilias excitationi respondeat: et hoc dicunt in omnibus horis esse agendum, nisi in laudibus matutinis, ubi superfluum uideretur in responsoriis delectari, cum nocturnalibus continuentur excubiis. Alii capitulo uersum coniunctum adiiciunt; quia sicut responsorium excludit canticum Zacarie, sic et canticum Beate Marie. Hymnus qui sequitur est exsultatio laborantium de suo profectu. uersus est eorumdem laborantium in se uicaria excitatio, uel exhortatio. uel hymnus est canticum uictorie; uersus pulsatio ad ostium glorie. Et uide quod uersus aut debet notare statum temporis, aut officii: statum temporis notat uersus prime, scilicet Exsurge, Christe, adiuua nos [28 1Kb] ,  ubi cum dicitur: exsurge, minuitur initium opere Similiter in uersu tertie: Adiutor meus esto, ne derelinquas me [29 1Kb] , cum dicitur: Ne derelinquas me, notatur status pugne; similiter in uersiculo sexte, Dominus regit me, et nichil mihi deerit, in loco pascue ibi me collocauit [30 1Kb] , significatur status profectus et perfectionis. In uersiculo none: Ab occultis meis munda me, Domine, et ab alienis parce seruo tuo [31 1Kb] ; status demonstratur frigescentis dilectionis. Statum quoque temporis innuunt uersiculi,  qui in passione et resurrectione cantantur; sed uersus uespertinales, officii statum insinuant, ut uespertina oratio, etc. Ex quibus uerbis colligitur quod uespertina oratio actitatur.

Canticum beate Marie, scilicet: Magnificat, triplici de causa in uesperis frequentamus: ut incarnationem Domini recolamus; ut acta uirginis recolentes, eius intercessionem precibus mereremur; ut eiusdem castitatis exempla sequamur. Magnificat [32 1Kb] autem in uesperis, quia uirgo portauit Dominum in uespera mundi; hoc canticum est exsultatio laborantium, quorum spiritus exsultat in Domino; quia fecit eis magna qui potens est, cuius misericordia est in secula [32* 1Kb] . Ob hanc exsultationem representandam lampades accenduntur  in uesperis; uel pro hoc cantico principaliter accenduntur, eo quod Euangelium est, uel ut nos de numero adolescentularum, et quinque prudentum, curramus cum lampadibus bonorum operum, in odorem unguentorum [33 1Kb] beate uirginis, intrantes cum ipsa in gaudium Domini nostri [34 1Kb] . Et quia opera non sunt in lampadibus radiantia, nisi fuerint caritate formata, ideo canticum clauditur sub antiphona. Interim a sacerdote, qui uicem tenet Aaron, incensatur altare illa ratione, quam prediximus in Benedictus. Preces etiam adiiciuntur in ferialibus diebus et excluduntur in festiuis, illa ratione, quam in aliis horis superius pretaxauimus. Oratio est ultima Domini ad operarios benedictio;  quod orationes in fine dicuntur, ab Actibus sumitur apostolorum [35 1Kb] , qui, quando disiungebantur, positis genibus suis orabant; que finales orationes collecte dicuntur, quod tractum est a Leuitico [36 1Kb] , ut scenopegia ultimum festorum legalium collecta uocatur: quia ibi fiebat fructuum collectio, que figurabat futuram nostrorum operum collectionem, cum dicetur: »Ecce homo, et omnia opera eius cum eo [37 1Kb] .« Collecte ille ratione quam prediximus in tractatu misse. Benedicamus Domino, laus est finalis et ineffabilis exsultatio. Deo gratias, est de consummato cursu gratiarum actio.



CAPUT IX. DE COLLATIONIBUS ET COMPLETORIO.

»In pace in idipsum dormiam et requiescam  [38 1Kb] .« Collatio traxit originem a sanctis Patribus, qui solebant in uesperis conuenire et de Scripturis conferre, ad instar operariorum ad recreationem inuicem confabulantium. Ideoque uitas Patrum, et his similia, que potius sunt delectationi quam honori, in nostris collationibus legimus; et nobis eruditiores licite, si dubium occurrerit, interrogamus. Completorium dicitur, quia opera nostra complentur, sed et usus quotidianus cibi, et potus, et communis eloquii; unde moris est, ut monachi, post completorium oris claustra muniant, et  significat finem uite presentis. In quo numero electorum completo, complebit Deus gaudium sanctis suis; unde quia Dominus iudicat fines terre [39 1Kb] ,« per Conuerte nos, Deus salutaris noster [40 1Kb] incipimus orantes, ut nos a malo conuertat, et iram suam a nobis auertat, et quia merita non sufficiunt, eius adiutorium postulamus, dicentes: Deus, in adiutorium meum intende [41 1Kb] . Quatuor psalmos ad placandam Dominum dicimus; quia corpus quod ex quatuor elementis constat, in morte resoluitur; quod Domino commendamus. Tres primi loquuntur de morte uel Domini passione; et ideo eis utimur in completorio nostre uite. Cum inuocarem canimus, ut in pace in idipsum [42 1Kb] , id est immutabili dormiamus. In te, Domine, speraui [43 1Kb] subiungimus,  ut cum Christo in manus Patris spiritum commendemus [44 1Kb] , unde et in eo uersu finem psalmi accipimus, quem Dominus exspirans in cruce dixit; et est sextus uersus, quia in sexta etate Christus obiit; et nos in eadem sic dormiamus, ut membra quiescant et cor ad Dominum uigilet, ut caro in sepulcro quieuit, et diuinitas uigilauit. Qui habitat in adiutorio altissimi subdimus, ut a quatuor tentationibus liberemur, scilicet a timore nocturno, a sagitta uolante in die, a negotio perambulante in tenebris, ab incursu, et demonio meridiano [45 1Kb] , id est ab incurrente demonio. Prima est leuis et occulta, secunda leuis et manifesta, tertia grauis et occulta, quarta grauis et manifesta. Quarto  loco: Ecce nunc benedicite Dominum [46 1Kb] inter psalmos concludimus, ut post mortem in domo Domini, et a Domino benedicamur, et Domino benedicamus. In hymno, capitulo, uersu, uictoriam de nocturnis illusionibus rogamus, et custodiri, ut pupillam oculi [47 1Kb] deprecamur, aut uictoriam de insidiis diaboli, carnis, et mundi, aut de quatuor supradictis cogitationibus postulamus, ut in Christo qui uicit mortem, mundum et diabolum, triumphemus [48 1Kb] . Hic ergo uersus: Custodi nos, Domine, ut pupillam oculi, statum monstrat temporis et officii, scilicet, custodiam Saluatoris circa pericula noctis. Et attende quod, secundum quosdam, capitulum precedit hymnum in hoc officio, sicut in uesperis et aliis horis, ut hymnus Euangelio,  quod hic dicitur continuetur, secundum alios hymnus precedit capitulum, quod est per aliarum horarum apostrophem: nam in ceteris horis hymnus precedit psalmum, hic psalmus hymnum, ut adimpleatur, quod inuenitur in titulis psalmorum, psalmus cantici et canticum psalmi. Rursus quod capitulum hymnum, et hymnus precedit capitulum, morem boni sequitur oratoris, in cuius ore modo laudes preueniunt exhortationem, modo exhortatio laudes. Illud quoque notabile est quod cum septene sint partes ceterarum horarum, scilicet  uersus cum gloria, hymnus, psalmus, et lectio, cantus, preces et oratio; in tribus scilicet matutinis laudibus, uesperis et completorio additur et octaua, canticum uidelicet euangelicum; quoniam he tres hore pertinent ad octauum, scilicet Domini resurrectionem, qui mane surrexit, in uespere se discipulis manifestauit, in completorio discipulis ait: »Pax uobis [49 1Kb] .« Eapropter in his tribus horis hymnus, qui est exemplum letitie, psalmos sequitur, ut continuetur Euangelio gratie. Euangelium huius officii est canticum Simeonis, scilicet: Nunc dimittis [50 1Kb] , in quo pacem rogamus eternam, ut sicut Simeon transire cupiens, postquam uidit Christum, dimitti rogauit, sic nos post lumen fidei perueniamus ad splendorem speciei, ubi  erit pax eterna. Preces etiam et Dominicam orationem adiungimus, ut nos ab hostibus, qui insidiantur in tenebris, et uite calcaneo, muniamur [51 1Kb] . Et uide quoniam ad primam et completorium apostolorum Symbolum non omittimus; quia cuncta nostra opera in eius nomine incipimus et concludimus in quem credimus. Similiter ad utrumque officium confessionem, et Miserere mei, Deus [52 1Kb] adiicimus, ut quidquid in nocte peccauimus aut in die deliquimus, per confessionem et penitentiam diluamus, adimplentes illud: »Confitemini alterutrum peccata uestra, et orate pro inuicem, ut saluemini [53 1Kb] .« Respicientes etiam illud quod olim sacerdos farine assarium offerebat in die  uicis sue, medietatem mane, medietatem post meridiem [54 1Kb] .

Sacrificium autem nostrum est spiritus humiliatus [55 1Kb] ; similiter et utrumque soli Deo referimus ad instar primitiarum et decimarum [56 1Kb] . Unde pro superuenienti festo non mutantur, nisi Christi, qui Deus est [57 1Kb]  et beate uirginis ad confirmandum, quod idem est Filius Dei et Filius hominis, et significant preces humilitatem, que semper est necessaria, in principio, ad quod significandum humili uoce seruitium inchoatur, et in fine. Ideoque preces in fine ponuntur. Ultima oratio est ultima benedictio. Benedicamus Domino, Deo gratias, laus est finalis, et ineffabilis, et de consummato cursu gratiarum actio.  Demum illud non est de officio negligendum, quod, ut quidam aiunt, nocturnale officium recolit tempus ab Adam ad Ne, matutinale a Ne ad Abraham, prima ab Abraham ad Moysen, tertia a Moyse ad Dauid, sexta a Dauid usque ad aduentum Christi, nona ab aduentu primo usque ad secundum, cum Dominus uenerit ad iudicandum. Per uesperas intelligunt Sabbatum animarum, quo requiescent a laboribus suis [58 1Kb] ; per completorium, illud tempus magne solemnitatis, in quo uenient electi percipere regnum [59 1Kb] , et consummabitur gaudium sanctorum,  cessabit lucta et pax succedet eterna: in qua det sponsus sponse dormire et immutabiliter requiescere [60 1Kb] .



CAPUT X. DE OFFICIO MONASTICO.

»Celebra, Iuda, festiuitates tuas, et redde uota tua [61 1Kb] .« Nahum confitentes alloquitur, precipiens uota reddere, que propria uoluntate uouere. uouere quippe uoluntatis est, sed uota reddere necessitatis; uotum est conceptio mentis animi deliberatione firmata. uota monachi continua sunt, obedientia, habitus uestium, abrenuntiatio propriorum, ieiunium, silentium et regulare officium, de quo tractare, ceteris omissis, intendimus. Beatus itaque Benedictus aliter a canonicis ordinauit officium, nec est  ab Ecclesia reprobatum, sed a beato Gregorio roboratum, qui ait: »Sanctus uir non potuit aliter dare quam uixit.« Dicit ergo semel: Deus, in adiutorium meum intende [62 1Kb] , et post ter: Domine, labia mea aperies [63 1Kb] . propter reuerentiam unitatis et Trinitatis. Exinde psalmum: Domine, quid multiplicati sunt, eo quod a somno, secundum quosdam, dicit in eo: Ego dormiui et soporatus sum [64 1Kb] . Inde per inuitatorium, et uenite, ad Ecclesiam uenire inuitat. Proinde Ambrosianus sequitur hymnus. De hymnis superius diximus. Sed hic adiiciendum putamus hymnos etiam patres ueteres cecinisse [65 1Kb] , ut Dauid, et tres pueros in fornace [66 1Kb] . Sed etiam ipsius Domini et apostolorum habemus exemplum [67 1Kb] . In  his demum quia beatus Ambrosius floruisse cognoscitur, ex eius nomine Ambrosiani uocantur. uel quod ab ipso sint conditi, uel quia eius tempore ceperunt celeberrime in Ecclesia celebrari. Ad hoc septem psalmos cum antiphonis suis et quatuor lectiones, cum totidem responsoriis in primo nocturno adiecit, et totidem in secundo. Senarius uitam designat actiuam, in qua sex opera misericordie nos conuenit exercere, si ad uite contemplatiue perfectionem uolumus peruenire [68 1Kb] , que per quaternarium lectionum responsorium propter quatuor Euangelia designatur; uel per octonarium utrorumque propter octo beatitudines figuratur [69 1Kb] . In tertio nocturno idem uir uite uenerabilis tria cantica censuit esse cantanda in laudem Trinitatis, a  qua utriusque uite perfectionem dari nobis credimus et speramus.

Quod cum Alleluia, quod est canticum celeste, cantatur, innuit quod ad laudem Trinitatis non sufficiat laus uocis humane uel quia pro laudibus Trinitatis perueniemus ad canticum celestis letitie. Deinde quatuor lectiones de Euangelio, que sequuntur, insinuant quod laudatores Trinitatis per doctrinam quatuor Euangeliorum, quatuor uirtutibus insigniti, muniti et eruditi sunt; per quatuor responsoria, que sequuntur, laudantium hilaritas  intelligitur. Et uide quod canonici nouenario, monachi uero duodenario lectionum utuntur. Nouenarius enim tetragonus est, scilicet equis undique lateribus quadrus, et conuenit predicatoribus, quorum uerbum et opus debent equa lance proportionaliter trutinari. Duodenarius uero inequalibus constat lateribus, quia ter quatuor, aut quatuor tria duodecim faciunt, et conuenit monachis ad instar Iacob [70 1Kb] cum Deo luctantibus et pede altero claudicantibus; quia minus operantur, et amplius meditantur. Rursus quaternarius illius ordinis sancti quadratam significat stabilitatem eiusdem; quadrigas Aminadab [71 1Kb] , quadruplum uidelicet sensum Scripturarum historicum, allegoricum, tropologicum et anagogicum, in quibus ille sanctus ordo  pre ceteris meditatur. Sed ne hoc agentes bonum sibi ascribant, sed totum Deo tribuant, se uero inutiles seruos dicant [72 1Kb] , subiungunt: Te Deum Laudamus.

Post hoc legitur euangelium, quod denarium, scilicet, uitam designat eternam, que digne laudantibus in fine reddetur: unde solemniter et cum honore cantatur, ad quod sequitur Amen, id est fiat nobis quod ex Euangelio credimus et speramus. Per hymnum qui canitur in extremo, scilicet: Te decet laus, ultima intelligitur gratulatio, quando percepto denario exsultabunt sancti in Domino [73 1Kb] : ideoque magna cum delectatione cantatur et hymnus dicitur; nam, ut dicimus, hymnus est laus  Dei cum cantico. In matutinis laudibus pene totidem, et eosdem psalmos, hymnos et cantica, tam ferialibus quam festiuis, ut superius exposuimus, et in eadem significatione beatus Benedictus instituit. Eo tamen mutato quod Deus, misereatur nostri [74 1Kb] , primo uoluit indirectum absque antiphona decantari. uel quia tenebris fatiscentibus diluculo matutine cantantur; hic autem dicitur: Illuminet uultum suum super nos [75 1Kb] . uel quia hoc officium ad Domini pertinet resurrectionem, per quam accepimus gratiam et benedictionem; quod sequitur: Miserere mei Deus secundum magnam misericordiam tuam [76 1Kb] , psalmus uel Iubileus recolit remissionem, tum propter psalmorum numerum, tum propter penitentialem, quam in se continet humilitatem.  Rursus id specialius ordo monasticus habet, quod in matutinis et uesperis Dominicam orationem dicit in uoce propter simplices, et uersutos; sunt enim qui eam non intelligunt, aut obliuiscuntur; et sunt qui spinam odii gerentes in corde fratrem odiunt, et dicere nolunt: dimitte nobis debita nostra, sicut et nos dimittimus, debitoribus nostris [77 1Kb] : hoc ergo dicere compelluntur in publico, ut purgentur ab illo uitio; et hoc in matutino, id est fine diei, ut noctem aut diem non pertranseat quis sine reconciliatione fratris; in aliis autem horis non dixit in uoce dici; quia sepe contingit fratri fratrem  irasci, et quodam furoris impetu commoueri, qui licet statim animum non cohibeat, exspectandus est ad ueniam; quia sufficit si »sol non occidat super iracundiam [78 1Kb] .« Ternarius psalmorum in prima, tertia, sexta, nona et completorio, fidem sancte Trinitatis insinuat, ad quam sunt diurna opera referenda. Quaternarius psalmorum in uesperis, uel ad quadraturam superiorem nos dirigit; uel ad quaternarium cardinalium uirtutum, circa quarum cardines expedit ut opera nostra uertantur.

Et attende a mysterio non uacare, quod monachi se toto corpore gyrent ab oriente in occidentem, significantes Deum ubique adorandum: quia ubique presentem. uel potius, quod cum rationabili  motu ab ortu nostre natiuitatis usque ad occasum mortis sequi tenemur, sicut firmamentum ab oriente naturaliter uertitur in occidentem. Hoc etiam transmontana designat Ecclesia cum dicit: Gloria Patri, se inclinat in orientem, et subdens, sicut erat, se uertit in occidentem. Et est hec quedam species deuotionis; deuotionem autem statuit ille magister in officiis exhibendam: si enim credimus Deum ubique presentem, tunc eum maxime credamus adesse, cum ad diuinum opus corpore et mente assistimus, sed et angelorum presentiam adesse non dubitamus. Seruite itaque, fratres, Domino in timore [79 1Kb] , seruite in psalmis, in lectionibus; exsultate in hymnis et iubilationibus; in timore  additur et tremore, ut seruitium non sit negligens, nec exsultatio torpens. In psalmis, ut cum melodia cantentur, quo facilius animi ad compunctionem flectantur, ut qui uerbis non compunguntur, modulationis dulcedine moueantur; ardentius enim, ut experimento cognouimus, per cantum anima mouetur infirma ad pietatis affectum. In lectionibus, ut pronuntientur, in quibus est quidem non parua audientium edificatio: unde licet cum psallitur, psallatur ab omnibus; et cum oratur, oretur ab omnibus: tamen cum legitur, faciendum est silentium et est ab omnibus audiendum. Unde si quis superuenerit, Deum capite inclinato adoret, frontem persignet, et aurem lectioni accommodet, ne obtentu orationis fructum perdat eius que legitur,  lectionis: nam eam non semper habebit, orandi uero potestas semper in promptu erit. In orationibus, ut sit deuota, si enim principi secularium, qui est cinis et uermis, est submissa uoce loquendum, quanto maiori deuotione est Domino supplicandum, qui est creator omnium. Sit etiam breuis, quia »in multiloquio non deerit peccatum [80 1Kb] ;« ideoque Dominus ait: »Orantes nolite multum loqui [81 1Kb] .« inde quoque mos est Grecorum frequenter sed parum orare. Et attende quod in singulari oratione tamdiu prostrati iacere debemus, quousque cogitationes uarias comprimamus, ut ait  Gregorius. In conuentu uero breuiter est orandum, et facto signo ab oratione surgendum. Et uide quod cum sacerdos in uoce dixerit orationem, non debet aliis uerbis orare, sed illam orationem corde attendere, ut ea dicta respondeat: Amen. Rursus quod usque adeo debent fratres prostrati iacere, quousque dicatur: In unitate Spiritus sancti Deus, excepto completorio, in quo prostrati iacemus, quousque dicatur: Benedictio Dei Patris omnipotentis, et Filii, et Spiritus sancti.

Tunc erigimur, ut Amen respondeamus. Sit preterea oratio pura, ex cordis puritate procedens, lacrymarum compunctionem inducens, de irriguo superiori et inferiori [82 1Kb] ; nam, ut ait Gregorius, ueraciter orare est amaros in compunctione gemitus, et non composita uerba sonare. Sit etiam perseuerans:  quia, »si quibus perseuerauerit usque in finem saluus erit [83 1Kb] .« Sit quoque operibus concordans, ut uertatur os turturis ad axillam [84 1Kb] . In hymnis autem exsultandum, ut sit laus Dei cum cantico [85 1Kb] : nam si laus est et non Dei, non est hymnus; et si laus est, et Dei, sed non cantetur, proprie non est hymnus, licet largo uocabulo dicatur: »Hymno dicto, exiere in montem Oliueti [86 1Kb] .« In uoce quoque exsultationis est Domino exsultandum [87 1Kb] , sic tamen ut mens uoci concordet: quod et de ceteris intelligendum est, ut psallamus spiritu, psallamus et mente [88 1Kb] , psallamus Domino sapienter, id est corde, ore, cupientes non tam uoces nostras, quam sensum et uerba hominibus et Deo placere. Amen.



LIBER QUINTUS.



PROLOGUS. DE MULTIPLICITATE LIBRORUM, ET uARIETATE TEMPORUM.


Excursis generalibus, specialia prosequamur de concordia et diuersitatibus officiorum. uerum quia concordia consurgit ex multiplicitate librorum, et diuersitas officiorum ex uarietate temporum, idcirco de librorum pluralitate et temporum uarietate utilia premittamus. Cum igitur ecclesiasticum officium consistat in lectione et cantu, due sunt maneries librorum ecclesiasticorum. Nam alii sunt lectionarii, alii cantuarii. Lectionarii sunt bibliotheca, passionarius, legendarius, nomiliarius, sermologus, epistolarius, euangeliarius, collectarius et  ordo. Bibliotheca dicitur a biblis, quod est liber; uel a biblo, quia quondam scribebatur in biblis, et theca, quod est positio et equiuocum ad armarium, ubi libri reponuntur, et ad magnum uolumen, quod utrumque continet Testamentum. uetus in tria partitur, in historiam, prophetiam, hagiographa; historia XXI uolumina continet, scilicet: Pentateuchon, qui dicitur Thorah, scilicet lex. Hi quinque libri Moysi: Genesis, Exodus, Leuiticus, Numeri, Deuteronomium, super quos iurant Hebrei, sicut nos super Euangelia, ueluti sacratiora illa penes illos, ista penes nos. Pentateucho uero adduntur duo, scilicet, Iosue, et Iudicum, et uocatur Eptateuchos. Deinde sequitur liber Ruth et Regum quatuor partitiones.  Postea sequuntur duo libri Paralipomenon; duo Esdre; duo Machabeorum; liber Tobie, Iudith et Esther; et sunt XXI, quia docuere Decalogum corpore ac mente, in unitate fidei obseruandum. Prophete sunt sexdecim - Isaias, Ieremias, Daniel, Ezechiel, et duodecim prophete, qui sunt  sexdecim, quia docent decem precepta per sex opera esse complenda. Sequuntur hagiographa, scilicet liber Psalmorum, Iob, tres libri Salomonis, ut Parabole, Ecclesiastes, Cantica. Libri Sapientie et Ecclesiasticus, qui sunt septem; quia docent uitam eternam per dona Spiritus sancti adipiscendam. [Apocrypha tamen esse dicuntur liber Tobie, Machabeorum, Sapientie, Philonis, id est Diligite iustitiam, et liber Iehu filii Sirach, Omnis sapientia a Domino Deo est, qui dicitur Ecclesiasticus; hos quatuor apocryphos Ecclesia non authenticat, quoniam eorum auctores ignorat. Nam duo tenent sententiam Salomonis et alios duos Esdram credimus composuisse, qui reparauit bibliothecam a Babiloniis  combustam.] Sequuntur libri Noui Testamenti, scilicet, quatuor euangeliste, Epistole Pauli quatuordecim, Apocalypsis, Epistole canonice septem; Actus apostolorum. Hi libri duorum Testamentorum sunt pene septuaginta duo contra septuaginta duas linguas superborum, ut septuaginta due lingue conuertantur ad Dominum. Passionarius est in quo sunt passiones martyrum; legendarius, in quo est conuersatio confessorum; homiliarius est, in quo sunt expositiones euangeliorum; sermologus est liber sermonum hiemalium et estiualium; epistolarius et euangeliarius sunt partes bibliothece; collectarius est liber collectarum, sicut hymnarius hymnorum, et ordo exorcismorum, et benedictionarius  benedictionum. Cantuarii libri sunt tres: antiphonarius, gradualis, trophalis. Antiphonarius a digniori nomen accepit, scilicet ab antiphonis, cum et ibi uersus sint, et responsoria: legitur enim in Tripartita Historia, quod beatus Ignatius audiuit angelos cantantes antiphonas; ideoque instituit  antiphonas cum psalmis in choro, quasi chorea cantari, et idcirco dicuntur antiphone, quia sicut responsoria respondent ad historiam, sic antiphone ad psalmodiam. Antiphonarium beatus Gregorius centonizauit et compilauit. Gradualis dicitur a gradibus, eo quod in diebus festis super gradus ascenditur, ibique in ambone cantatur. In profestis ante gradus altaris concinitur. Trophalis uel trophanarius est liber in quo trophi, et Kyrie eleison, cum prosis et sequentie continentur, et dicitur a trophos quod est conuersio; quia conuertitur ad introitum; unde et trophium dicitur zona, que uertitur ab umbilico ad umbilicum. uarietas uero temporum ex uariis statibus accidit humane conditionis: sicut enim annus solaris quatuor temporum successione  dilabitur, hiemis in qua semina iaciuntur, ueris in quo semina prodeunt et in spicas acuuntur, estatis, in qua messes albescunt et falce succiduntur, autumni, in quo grana separantur a paleis: palee comburuntur, et grana in horreis recunduntur; sic et magnus annus uite presentis durans a principio mundi usque ad finem seculi, quadripartita successione metitur; fuit enim primo tempus deuiationis ab Adam usque ad Moysen, in quo omnes declinauerunt a cultu Dei, et simul inutiles facti sunt, et non fuit qui faceret bonum, non est usque ad unum [89 1Kb] ; seruiebant enim creature potius quam Creatori [90 1Kb] . Secundum tempus fuit reuocationis a Moyse usque ad Christum, in quo reuocati sunt per legem  et prophetas, et edocti de aduentu Christi, de uitatione peccati, de dilectione unius Dei. Tertium tempus fuit reconciliationis a Natiuitate Domini usque ad Ascensionem; in quo diuina reconciliantur humanis; quia facta est gloria in excelsis Deo, et in terra pax hominibus bone uoluntatis [91 1Kb] .« Quartum tempus est nostre peregrinationis, ab ascensione Domini usque ad consummationem seculi. Primum comparatur nocti, secundum mane, tertium meridiei, quartum uespere. Sic et homo ingreditur in peccato, sed deuians reuocatur in baptismo, progreditur in opere, sed egreditur et consummatur in morte. Hec tempora magni anni uidens Ecclesia pro uarietate temporum, laudabili uarietate utitur officiorum. Nam in Aduentu recolit tempus  reuocationis. In Septuagesima usque ad octauas Pasche tempus deuiationis. In paschalibus diebus usque ad octauas Pentecostes tempus reconciliationis. Ab octauis Pentecostes usque in Aduentum tempus peregrinationis. Propterea librorum compositionem hoc artificiali ordine prosequentes, secundum quatuor tempora quatuor faciemus in officiis diuisiones. In hoc enim tempore incipit Ecclesia sue militie spiritualis officia, quia figuram pretendit, ut diximus, reuocationis, in quo tenet rem, et non sequitur ordinem: non enim decebat a tempore  deuiationis incipere, que desiderabat errorem uitare, et medicum inuenire.



CAPUT PRIMUM. DOMINICA PRIMA DE ADuENTU.

Aspiciens a longe, ecce uideo Dei potentiam uenientem. Aduentum Domini ex causa duplici celebramus: duplex est enim aduentus Domini. Primus fuit in humilitate, secundus erit in maiestate: aduenire namque scilicet ad nos uenire dicitur Dominus, qui ubique est per inuisibilem presentiam maiestatis, dum assumpto eo, quod uisibile est, se uisibilem uisibus nostre carnis ostendit, quod tunc factum est, quando »uerbum caro factum est, et habitauit in nobis [92 1Kb] ,« et tunc [secundus] fiet, quando  uidebimus Filium hominis uenientem in nubibus celi [93 1Kb] . Illud itaque tempus quod natiuitatem Domini antecedit, propterea nominatur Aduentus, quia in eo commemorantur partim ea que ad primum, ut Ecce uirgo concipiet [94 1Kb] : partim que ad secundum, ut Ecce in nubibus celi [95 1Kb] ; partim que ad utrumque spectare uidentur, ut letentur celi et exsultet terra [96 1Kb] . Eorum uero que ad primum pertinent, alia sunt epithalamia uirginis, alia paranymphi archangeli Gabrielis, alia sunt Precursoris preconia, alia crepitacula proficiscentis Saluatoris, alia sunt tripudia conuerse gentilitatis. Nam paranymphus annuntiauit: »uirgo concepit [97 1Kb] ,« Precursor digito demonstrauit [98 1Kb] , Saluator aduenit, gentilitas credidit. Que uero ad  illa, uel ad illa pertineant prouidus lector in officialibus libris attendat. In officialibus autem quibusdam, ut in lectionario et euangeliario quinque notantur hebdomade propter quinque etates seculi precedentis, in quibus precessit uenturi preconium Saluatoris: et in quibus electi fuere, qui credidere, sperauere et dilexere Aduentum Domini. In quibusdam uero, ut in antiphonario et graduali duntaxat quatuor attitulantur propter legem, psalmos, prophetias et gentilium libros, in quibus omnibus aduentus Domini prenotabatur. uel lector monet ad suscipiendum Christum purgare corporis hospitium ex quatuor elementorum materia compaginatum, uel lector monet actiuos per aduentum Christi de terra aquilonis adduci: unde in Ieremia: Eduxit Dominus  semen Isrel de terra aquilonis [99 1Kb] , scilicet de peccatis. Hi sunt quinquies mille uiri Deum secuti, ex quinque panibus pasti, de quibus in Euangelio dicitur [100 1Kb] . Cantor uero ad altiorem conuersationem excitat, et exhilarat contemplatiuos, qui uehuntur in quatuor quadrigis Aminadab [1 1Kb] . Hi sunt quatuor millia uirorum septem panibus [2 1Kb] , id est septiformi gratia refectorum. Huius causa distantie, reor in introitu tabernaculi quinque, sed ante Sancta sanctorum columnas quatuor exstitisse [3 1Kb] ; quoniam incipientes castigantur per legis uirgam, perfecti roborantur per  gratiam, ad quorum mentium gaudium representandum fit renouatio cantuum; ad eos dicit uersus uespertinalis: Rorate, celi, desuper, et nubes pluant iustum, aperiatur terra, et germinet Saluatorem [4 1Kb] . Ipsi enim sunt celi, qui rorant subtilia de incarnatione Christi, ut »uerbum caro factum est [5 1Kb] .« Ipsi nubes, que pluunt grossiora, ut Ioseph desponsauit Mariam [6 1Kb] . Ad eosdem etiam uersus matutinalis ait: uox clamantis in deserto, parate uiam Domini, rectas facite semitas Dei nostri [7 1Kb] . uiam parare est penitentiam agere et predicare; semitas rectas facere, post mandata consilia obseruare. Sepius tamen tres hebdomade in Aduentu coluntur propter tria tempora, ante legem, sub lege, sub gratia, de excursu quarum infra latius disputabimus. Principium autem  Aduentus semper est in die Dominico celebrandum, non ante u Kalendas Decembris, nec post III Nonas eiusdem mensis, sed in his septem diebus ubicunque Dominicus occurrerit, ibi Aduentus Domini celebretur. Nunc uero nocturnis et diurnis officiis insistamus

Ecce nomen Domini uenit de longinquo, et claritas eius replet orbem terrarum [8 1Kb] . Hoc in Isaia de secundo aduentu exponitur, quod etiam de primo sic ualet intelligi. Ecce uox demonstratiua temporis innuit breuitatem, nomen Domini est ipse Patris Filius, unde: »Non nobis, Domine, non nobis, sed nomini tuo da gloriam [9 1Kb] ;« uenit de longinquo, quia de celo ad terram [10 1Kb] , de sinu Patris in uterum uirginis. Et claritas eius, id est doctrina uel fama, replet orbem  terrarum; quia flagrat unguentis optimis, ut oleum effusum effunditur [11 1Kb] , cuius odore tota domus repletur [12 1Kb] .

Audite uerbum Domini, gentes, et annuntiate in insulis, que procul sunt, et dicite [13 1Kb] : Ecce Saluator noster adueniet, et iam nolite timere [14 1Kb] . Gentes conuertendas Ieremias ad fidem Mediatoris inuitat; quia non est aliud in quo nos saluari oporteat [15 1Kb] ; quem Mediatorem uerbum appellat, quoniam sicut ex uerbo mentis intentio declaratur, sic per Filium Pater agnoscitur [16 1Kb] . Hoc est uerbum in quo et per quod omnia facta sunt [17 1Kb] ; de quo Psalmista: »Eructauit cor meum uerbum bonum [18 1Kb] .« Est autem uerbum inspiratum, ut hominis intellectus; est et indicatum,  ut diuinus cultus; est et eructatum, ut Deus homo factus. Audite hoc uerbum Domini, quo celi firmati sunt [19 1Kb] , et annuntiate illud in finibus terre [20 1Kb] ; quia reminiscentur, et conuertentur ad Dominum omnes fines terre, et dicite: Ecce saluator noster adueniet, quasi ad nos ueniet; quia notum faciet Dominus salutare suum in conspectu gentium reuelabit iustitiam suam [21 1Kb] . Ergo nolite timere, sed »accedite ad eum et illuminamini, et facies uestre non confundentur [22 1Kb] :« Dicite filie Sion: Ecce Rex tuus  uenit tibi mansuetus, ut saluet te [23 1Kb] . Ad custodes murorum, ad uigiles qui custodiunt ciuitatem, ad custodes filie Sion sermonem dirigit Isaias, id est ad doctores Ecclesie, ut dicant: Filia Sion, ecce Rex tuus uenit mitis, id est annuntient credentibus et Deum spectantibus primum Saluatoris aduentum qui in mansuetudine uenit ad salutem.

Letabitur deserta, et exsultabit solitudo, et florebit quasi lilium [24 1Kb] . Prophetat Isaias de conuersione gentilitatis; que ante Saluatoris aduentum fuerat a Deo deserta, in uia sine Christo, qui est »uia, ueritas et uita [25 1Kb] ;« solitudo sine lege, sine doctore. Sed per aduentum, et post aduentum letabitur mente, exsultabit corpore, florebit bone opinionis odore, quasi lilium, unde: »Sicut lilium inter spinas, sic amica  mea inter filias [26 1Kb] .« In medio namque nationis praue atque peruerse [27 1Kb] moratur Ecclesia rubens in martyribus, candens in confessoribus, uirens in uirginibus, redolens in doctoribus.

Erit in nouissimis diebus mons domus Domini in uertice montium [28 1Kb] . De prelatione Christi loquitur Isaias dicens: In nouissimis diebus, de quibus Iacob [29 1Kb] , ut annuntiem uobis quid futurum sit in nouissimis diebus; in tempore, id est plenitudinis, et plenitudine temporis, in ultima scilicet etate. Mons domus Domini qui est caput Ecclesie Dei, quem quasi lapidem uidit abscisum de monte sine manibus et creuisse in magnum montem [30 1Kb] . Preparatus a Deo predestinatus; secundum hominem sola gratia preelectus [31 1Kb] . Erit in uertice montium, id est omnes  super eos protegens, eisque de plenitudine [32 1Kb] sui fontis instillans: hi sunt angeli et omnes sancti, de quibus: »Montes in circuitu eius [33 1Kb] .« Gabriel Angelus locutus est Marie, dicens: Aue, gratia plena, Dominus tecum, benedicta tu inter mulieres, et benedictus fructus uentris tui [34 1Kb] . Lucas nomen angeli posuit, ut ex ipsa nominis interpretatione quid ministraturus uenerat demonstres. Gabriel fortitudo Dei dicitur, quia illum annuntiat qui ad debellandum diabolum ueniebat [35 1Kb] . Hic locutus est Marie, maris stelle, que lucem fluctuantibus in seculo genuit; uel maris domine, que Dominum totius mundi portauit: Aue, gratia plena, per Euam mors intrauit in mundum, per te salus et uita: unde merito salutaris  uoce nomini Eue contraria. Illa gratia fuit euacuata, tu uero gratia plena triplici; quia uirginitatis munus Domino obtulisti; quia uisu et colloquio angeli perfrui meruisti; quia totius gratie auctorem seculo edidisti. Nam Dominus tecum, in animo tuo per dilectionem; in utero tuo per incarnationem; in auxilio tuo per uirtutum collationem Benedicta tu inter mulieres, quia sine exemplo muliebris conditionis uirgo es, mater es, theotocos es. Benedictus fructus uentris tui, de quo Propheta predixit:  »De fructu uentris tui ponam super sedem tuam [36 1Kb] .«

Maria dixit, putas: Qualis est ista salutatio? quia conturbata est anima mea, et quia paritura sum Regem, qui claustrum uirginitatis mee non uiolabit. De Luca sumitur beate Marie responsio, que more uirginis de aspectu uirili et more humane fragilitatis de angelica uisione, et de insolita salutatione turbatur, et de nouo concipiendi modo miratur, unde subdit: »Quomodo in me fiet istud?« »Ecce Dominus ueniet, quem Ioannes predicauit uenturum esse cum gloria:« hoc sumitur de Mattheo; ait enim Ioannes de Christo, sicut legitur in Mattheo: »Fortior me est, qui post me uenturus est [37 1Kb] :« Christum enim, licet iam uenisset in mundum, tamen predicauit  esse uenturum; quia uenturus erat ad predicandum et baptizandum; unde sequitur: »Ille uos baptizabit Spiritu sancto, et igne [38 1Kb] ;« Spiritu sanctificationis in presenti, igne purgationis in futuro. uenturus etiam erat cum gloria denique ad iudicandum; quia »Pater omne iudicium dedit Filio [39 1Kb] .« Unde »cuius uentilabrum in manu eius [40 1Kb] ,« id est iudicium in potestatem, Dominum Saluatorem nostrum exspectamus, qui dat salutem corpori nostro et confirmat in nobis claritatem suam. Hec dicit Apostolus [41 1Kb] ad Philippenses in persona Patrum antiquorum et modernorum. Exspectauere enim Patres antiqui Messiam ad redimendum, exspectamus et nos ad iudicandum, et utrique ad saluandum. Illi ad animarum  salutem, nos ad corporum sanitatem. Salus proprie est anime; sanitas, corporis. Nunc est tempus salutis, quod antiqui exspectauere. Unde Apostolus: »Ecce nunc dies salutis [42 1Kb] .« In futuro erit tempus sanitatis, quod nos exspectamus quando hoc mortale induet immortalitatem, hoc corruptibile incorruptionem [43 1Kb] . Quando Saluator noster reformabit corpus humilitatis nostre configuratum corpori claritatis sue [44 1Kb] . Utrumque tamen pro utroque ponitur. Unde: qui dat salutem corpori nostro et confirmat in nobis claritatem suam. In primo aduentu confirmauit in nobis claritatem doctrine uel gratie; in futuro confirmabit claritatem glorie.

Lapides qui sunt in uia remouete [45 1Kb] ; quia Dominus noster ueniet cum salute; ad similitudinem corporum  parit nobis medicamen animarum; quandiu noxii sunt humores in corpore, inutile est nutritiua superaddere; quia non pura corpora quanto magis nutries, tanto magis ledes; et cum ferrum est in uulnere, non est malagma apponere; et sincerum est nisi uas, quodcunque infundis acescit, et »in maleuolam animam non introibit sapientia; quia non habitat in corpore subdito peccatis [46 1Kb] ,« sed egressus uitii uirtutum operatur ingressum. Ergo eiicite lapides de plateis, duritiam uitiorum de latitudine cordium;  si fuerit in progressu operum remouete; nolite relinquere lapidem super lapidem [47 1Kb] ; quia Dominus noster ueniet cum salute, quare »agite penitentiam, appropinquabit enim regnum celorum [48 1Kb] .«

Aspiciens a longe, ecce uideo Dei potentiam uenientem, et nebulam totam terram tegentem, etc. Illud responsorium non est Gregorianum, sed a quodam monacho fuit appositum et compilatum. Cetera sunt a Gregorio compilata; unde non debet illud ista precedere, nisi tantum inualuisset usus Ecclesie. Cantatur autem hoc responsorium in persona Ioannis Baptiste, uel sponse dicentis: Aspiciens a longe, a terra uidelicet ad celum, uideo Dei potentiam uenientem. Licet proprie Patri potentia, Filio sapientia, Spiritui sancto benignitas assignetur,  hic tamen potentiam accipe Filium Dei, cui »Data est potestas in celo et in terra [49 1Kb] ;« qui est »Dominus potens in prelio [50 1Kb] .« Cui propheta: »Accingere gladio tuo super femur tuum, potentissime [51 1Kb] .« Hic uenit, dum se uisibilem demonstrauit. Et nebulam totam terram tegentem: hec nebula est misericordia Dei, que prestat refrigerium contra estum uitiorum. Hanc Moyses intrauit cum ad suscipiendam legem ascendit [52 1Kb] . Hanc Petrus intellexit, cum in nube lucida uidens Dominum, Moysen et Eliam dixit: »Faciamus hic tria tabernacula [53 1Kb] .« Hec post dedicationem in templo apparuit [54 1Kb] . Hec populum in desertum deduxit et ab igne protexit [55 1Kb] . Hec est uirtus Altissimi, que uirgini obumbrauit  [56 1Kb] ; que totam terram tegit; quia »misericordia Domini plena est terra [57 1Kb] ;« quia »solem suum oriri facit super bonos et malos [58 1Kb] .« uel nebulam dicit infidelitatem aut ignorantiam; ignorabat enim homo Deum, se ipsum, natale solum, et concupiscentiam esse peccatum. Hec nebula totam terram tegebat; quia »omnes declinauerunt, simul inutiles facti sunt [59 1Kb] ,« et »a planta pedis usque ad uerticem, non erat in eis sanitas [60 1Kb] .«

Ite obuiam ei, et dicite: Nuntia nobis si tu es ipse qui regnaturus es in populo Isrel. Similia dixit Ioannes discipulis: »Parate uiam Domini [61 1Kb] .« Et per discipulos ad Christum: »Tu es qui uenturus es, an alium exspectamus [62 1Kb] ?« uel sunt sponse uerba ad adolescentulas dicentis: Ite obuiam  sponso [63 1Kb] .

uia Dei ad nos fides est, uel misericordia; quia nostra ad ipsum caritas est; utramque propheta notauit, dicens: »Deus meus impolluta uia eius [64 1Kb] ,« scilicet, fides, posuit immaculatam uiam meam, scilicet caritatem. Ite ergo per uiam caritatis, et dicite: nuntia nobis, etc. Reuela nobis per Scripturam, per inspirationem eternam, magis ac magis, per tuam presentiam, si tu es Messias in lege promissus, et si regnaturus es in populo Isrel, in populo  quem preparasti ad uisionem tuam, ut tibi dicatur: »Libera Deus Isrel ex omnibus tribulationibus suis [65 1Kb] .« Et quoniam lex, psalmodia et prophetia hunc Saluatoris aduentum prenuntiauere, uel potius quia patres ante legem hunc aduentum preuidere, patres sub lege desiderauere, patres gratie predicauere. Idcirco tres uersus sequuntur, per quos patres trium temporum intelliguntur. Dicit ergo Baptista, uel Ecclesia: uos patres ante legem, quique terrigene, et filii hominum, simul in unum diues, et pauper, Ite obuiam [66 1Kb] , etc. Terrigenas dicit malos, qui sunt in parte Ade de terra plasmati, qui terrena sequuntur; filios hominum dicit bonos, qui sunt in parte serui Ade filii hominis; diuites subdit quos terrigenas appellauerat, pauperes, quos filios hominum.  uos ergo quique, id est quilibet terrigene, malitia diuites; et filii hominum spiritu pauperes [67 1Kb] , qui estis simul in unum. In uno ouili agni et hedi, in uno rete pisces boni et mali [68 1Kb] ; in uno utero Iacob et Esau [69 1Kb] ; in una arca Sem, Cham et Iaphet; in una area granum et palea [70 1Kb] . Ite obuiam, et uos mali per ingressum incipiatis, uos boni per progressum proficiatis. uos etiam patres sub lege dicite: Qui regis Isrel, intende; qui deducis uelut ouem Ioseph, nuntia nobis, etc. Qui regis Isrel Iudaicum populum per doctrinam legis Deum uidentem; qui deducis de uirtute in uirtutem [71 1Kb] ducis ueluti ouem innocentem Ioseph, populum gentilem augmentatum per frumentum mortificatum [72 1Kb] ; intende, super  nos lumen pietatis infunde. Et nuntia nobis, etc. uos quoque patres sub gratia dicite: Tollite portas, principes, uestras, et eleuamini porte eternales, et introibit [73 1Kb] qui regnaturus est, etc. O principes et potestates eris huius, et o genimina uiperarum [74 1Kb] , auferte portas mortis, uitia, per que diabolus intrat ad corda, et o porte eternales, uirtutes ad eternitatem ducentes, eleuamini contra uitia, et per uos introibit et habitabit Rex glorie, qui regnaturus est in populo Isrel.

Et attende quod ad tertium uersum non respondetur: Nuntia nobis, quia patres Noui Testamenti certificati sunt de aduentu Christi; Patres gratie certi sunt de introitu Regis glorie. uerum quia nunquam suffecit nec sufficit, nec sufficiet fides incarnationis  sine fide sanctissime Trinitatis, ideo subcinitur: Gloria Patri, et Filio, et Spiritui sancto. Et quia qui uenit in humilitate, uenturus est etiam in maiestate [75 1Kb] , ideo responsorium denuo repetitur; in repetitione uero nebulam accipias ad litteram: »ueniet enim in nubibus celi [76 1Kb] .« Sicut nubes suscepit eum, sic erit nubes et caligo in circuitu eius [77 1Kb] . uel breuiter, tres uersus cum una Gloria representant, quod patres Deum trinum et unum intellexere;  unde Abraham tres uidit, et unum adorauit [78 1Kb] .

Aspiciebam in uisu noctis, et ecce in nubibus celi Filius hominis ueniebat, et datum est ei regnum, et honor, et omnis populus, tribus et lingue seruient ei [79 1Kb] . Daniel celestibus flagrans desideriis, unde, et uir desideriorum meruit appellari [80 1Kb] , accepto per angelum intellectu, his uerbis inuestigabiles diuitias sacramenti absconditi a seculis, hoc est mysterium incarnationis uerbi, quod in principio erat apud Patrem [81 1Kb] , aperuit, dicens: Aspiciebam in uisu, aut uisione noctis. Triplex est uisio, noctis, diei, lucis; nocturna ante gratiam, diurna sub gratia, lucida in gloria. In nocturna uidere patriarche et prophete: omnes enim Patres nostri sub nube fuere [82 1Kb] ; nam  »brachium Domini cui reuelatum est [83 1Kb] ;« uelata fuit facies Moysi, uelum pendebat in medio templi [84 1Kb] . Unde et hic Daniel aspiciebat in uisu noctis. In diurna uidere apostoli, quibus apparuit humanitas Saluatoris nostri [85 1Kb] ; a quibus in terra uisus est, et cum eis conuersatus est [86 1Kb] Emmanuel [87 1Kb] , id est nobiscum Deus; nobiscum forme participatione, carnis peccati similitudine et conuersatione [88 1Kb] . In lucida uidebunt filii Dei facie ad faciem [89 1Kb] , quando soluta erit corrigia calceamenti [90 1Kb] , quando secundum Zacariam [91 1Kb] non erit dies, uel nox, sed tantum lux: quia cessabit noctis et diei uicissitudo, et erit lucis continuatio. Hanc distinctionem uisionum ueritas in Euangelio innuit inquiens: »Abraham exsultauit,  ut uideret diem meum, uidit et gauisus est [92 1Kb] .« Item: »Multi reges et prophete uoluere uidere, que uos uidetis, et non uiderunt [93 1Kb] ,« supple: quomodo uos uidetis; illi enim uiderunt in nocte, uos in die. Illi in figura, uos in ueritate. Et ecce in nubibus celi Filius hominis ueniebat: nubes celi, caro uerbi, non de celo ducta, sed celestis; quia Spiritus sancti operatione formata; de qua Isaias: »Ascendit Dominus super nubem leuem [94 1Kb] ;« nubes est, quia prestat refrigerium contra estum uitiorum; leuis, quia a culpa immunis est. In hac nube uenit Filius hominis, ut in Daniele continetur usque ad Antiquum dierum, id est equalitatem Patris.

Unde »cum esset in forma Dei, non rapinam arbitratus est se esse equalem Deo [95 1Kb] .« Et datum est  ei regnum, et honor, scilicet »nomen quod est super omne nomen [96 1Kb] ,« quod est ab eterno datum, sed in tempore manifestatum: et res tunc dicitur fieri. quando innotescit. Unde: »Data est mihi potestas in celo, et in terra [97 1Kb] . Et omnis populus, tribus et lingue seruient ei; nam ut Isaias ait: »Et curuabuntur omnia genua, et iurabit omnis lingua in Domino [98 1Kb] .«

Potestas eius, potestas eterna, que non auferetur,  et regnum eius quod non corrumpetur. Nam regni eius non erit finis.

Missus est Gabriel angelus ad Mariam uirginem desponsatam Ioseph. His uerbis Lucas [99 1Kb] texuit ordinem annuntiationis. De desponsata Saluator nasci uoluit, ut per uirum generationis ordo texeretur; et ut mater quasi adultera non lapidaretur, ut et uirgo solatium uiri, et testem integritatis haberet; ut diabolus incarnationis mysterium ignoraret.

Aue, Maria, gratia plena. His uerbis idem Lucas modum conceptionis annexuit, subdens: Spiritus sanctus superueniet in te, et uirtus Altissimi obumbrabit tibi; superueniet, inquam, te protegendo; te ab omni sorde purgando, et exinde uirtus Altissimi, scilicet uerbum Dei, obumbrabit tibi, ex te  carnem sumendo. Umbra a lumine corpore obiecto solet formari. Anima uirginis non sufficiebat capere plenitudinem diuinitatis, et ideo uirtus in uirgine obumbrauit, umbram fecit, dum lux incomprehensibilis diuinitatis corpus in ea suscepit humanitatis. Quod enim ex te nascetur sanctum, uocabitur Filius Dei. Nos in peccato concepti [100 1Kb] , natura sumus ire filii [1 1Kb] , sed per gratiam possumus sanctificari; sed Christus, qui non est decimatus in lumbis Abrahe [2 1Kb] , non est conceptus ex uirili semine, merito sancte nascitur, et Dei Filius appellatur. Quomodo in me fiet istud, quoniam uirum non cognosco? Legerat uirgo: Ecce uirgo concipiet [3 1Kb] non ergo dubitabat uirginem parituram; sciebat enim quod prophetiam  oportebat impleri, sed quia quomodo fieret non legerat, non audierat, quomodo impleretur inquirebat. Hoc est enim mysterium absconditum a sanctis, a prophetis non predictum, angelo reseruatum [4 1Kb] , quasi: Quomodo concipiam, que proposui semper in uirginitate permanere? Interrogatiue, et sunt due dictiones; uel admiratiue, et est una dictio. Et attende ordinem: In primo responsorio diuinitas adoratur, in secundo humanitas honoratur, in tertio et quarto, qualiter diuinitas sit incarnata ostenditur. Que incarnatio per Apostolum confirmatur qui dixit: Saluatorem exspectamus [5 1Kb] , per prophetas roboratur, qui aiunt: Audite uerbum Domini. »Ecce uirgo concipiet [6 1Kb] .« Ecce dies ueniunt, per legem comprobatur, ubi Moyses ait: Obsecro, Domine,  mitte quem missurus es [7 1Kb] . Et quia uenit ideo »letentur celi et exsultet terra [8 1Kb] .«

Saluatorem exspectamus. Hoc Apostoli uerbum ad secundum precipue spectat aduentum. Audite uerbum Domini, superius exposuimus, exposita namque preteribimus; non exposita, si quid tamen in eis ambiguitatis occurrerit, non pretermittemus.

Ecce uirgo concipiet, et pariet filium, et uocabitur nomen eius, admirabilis, Deus, fortis [9 1Kb] . Dicunt Iudei  quod hoc nomen uirgo non est hic integritatis, sed etatis, id est puella, sed secundum hoc non erit signum, nec intellectus explicabitur Isaie: cum enim de liberatione ciuitatis et gentis sue desperasset Achaz, ait Dominus per Isaiam: »Pete tibi signum a Domino in profundum inferni, siue in excelsum supra [10 1Kb] :« Quasi uis ut terra scindatur, uel celum aperiatur? Moyses accepit signum de terra, quando misit signa et prodigia in medio terre Aegypti, et in Pharaonem, et in seruos eius, ranas, locustas, sciniphes, et similia [11 1Kb] . De celo quoque, ut grandinem, et tenebras trium dierum [12 1Kb] . Saul de profundo inferni, quando Samuel est suscitatus [13 1Kb] . Ezechias de celo, quando sol est decem lineis regressus [14 1Kb] . Cumque respondisset: »Non petam, non  tentabo Dominum [15 1Kb] ,« audiuit: Ecce, quasi demonstro uobis, quod uirgo concipiet, et pariet filium; »uerbum caro factum est [16 1Kb] « nostre liberationis et salutis indicium. Et uocabitur nomen eius, etc. De nominibus Christi latius infra dicemus.

Super solium Dauid, et super regnum eius sedebit in eternum, id est super humiles sicut fuit Dauid; humiles enim solium sunt Christi dicentis: »Super quem requiescet spiritus meus, nisi super humilem, et quietum? [17 1Kb] « Hi regnum sunt Christi, quod tradet Deo et Patri [18 1Kb] . Obsecro, Domine, mitte quem missurus es; et uide afflictionem populi tui [19 1Kb] . Sicut locutus es: ueni, et libera nos a solis ortu et occasu, ab aquilone, et mari [20 1Kb] . Cum dixisset Dominus ad  Moysen: »uidi afflictionem populi mei in Aegypto, descendi ut liberem eum de manibus Aegyptiorum [21 1Kb] .« ueni et mittam te, ut educas filios Isrel de Aegypto; ait Moyses: Obsecro, Domine, mitte quem missurus es, scilicet Filium tuum, ad liberandum populum tuum. uide afflictionem populi tui, quantum in Aegypto, scilicet in mundo affligitur a Pharaone, id est diabolo, in luto luxurie, in lateribus auaritie. Sicut locutus es, dicens: Descendi ut liberem, sic ueni et libera nos habitantes, a solis ortu et occasu; ab aquilone et mari [22 1Kb] , id est austro. uel totum de secundo aduentu: Mitte Filium ad iudicandum, uide ad miserendum; ueni ad liberandum; a solis ortu, etc. quia ueniunt ab oriente et occidente; aquilone et meridie, qui recumbent  cum Abraham, Isaac et Iacob [23 1Kb] .

Ecce dies ueniunt; dicit Dominus, et suscitabo Dauid germen iustum; et regnabit Rex, et sapiens, et faciet iudicium, et iustitiam in terra. Et hoc nomen quod uocabunt eum: Dominus iustus noster. In diebus illis saluabitur Iuda, et Isrel habitabit confidenter. Hec dicit Ieremias [24 1Kb] , que de primo aduentu particulariter accipiuntur. Confortamini manus fatigate, et genua debilia, roboramini: qui pusillo animo estis mente conualescite, ne timete, dicit  Dominus; quia uenio disrumpere iugum captiuitatis uestre. Ecce dominator Dominus cum uirtute ueniet [25 1Kb] . Isaias hortatur, ut cor et caro exsultent in Deum uiuum [26 1Kb] , dicens: uos manus a bonis operibus dissolute, peccatorum oneribus fatigate confortamini in fide, et uos genua debilia diuersis ad idola cultibus claudicantia, roboramini spe, et uos pusillanimes conualescite in caritate: Nolite timere insidias diaboli, aduersa mundi, eos qui corpus occidunt; sed eum timete, qui potest corpus et animam perdere in gehennam [27 1Kb] , scilicet dominatorem Dominum, qui ueniet cum uirtute, iugum nostre captiuitatis disrumpere.

Letentur celi, et exsultet terra [28 1Kb] : Celi sunt maiores et celestes, ut predicatores qui enarrant gloriam  Dei [29 1Kb] , uel angeli. Terra sunt minores et terreni, ut auditores qui compluuntur nubibus celi. Iubilate, montes, laudem; quia Deus noster ueniet, et pauperum suorum miserebitur. Orietur in diebus eius iustitia, et abundantia pacis [30 1Kb] . Montes sunt illi, in quibus fundata est Sion, in quos salit sponsus. Omnes inuitantur ad laudem quia uenit cum pauperum prouidentia. Pauperes dicit gentes sine lege. uenit etiam cum iustitia et abundantia pacis. Et uide quia responsorium de Isaia, et uersus assumitur de propheta, quod sepe inuenies in antiphonario, ut ex diuersis locis compilatio fiat. Leua, Hierusalem, oculos tuos, et uide potentiam regis. Ecce Saluator uenit saluare te a uinculo [31 1Kb] . »Leua in circuitu oculos tuos [32 1Kb] ,« et uide potentem Regem.  Isaias hortatur Ecclesiam, uel animam, ut leuet oculos mentis, et uideat per intelligentiam regem potentem; quia uenit eam soluere a uinculo peccati, pene et diaboli.

Erumpant montes iucunditatem, et colles iustitiam; quia lux mundi cum potentia uenit. De Sion exibit lex, et uerbum Domini de Hierusalem. Hec de Isaia sumuntur [33 1Kb] , qui maiores et minores ad letitiam, et iustitiam obseruandam inuitat, secundum quod eam Dominus in Hierusalem obseruandam mandauit, uel Ecclesia primitiua docuit, et obseruauit, que fuit Sion per speculationem, et Hierusalem per pacis uisionem.

Laudes matutine utrumque sonant aduentum.  Primum: In illa die, quando secundum prophetiam Ielis [34 1Kb] , montes, apostoli, stillabant dulcedinem predicationis: et colles, doctores, fluebant lac et mel doctrine minoribus et maioribus. Tunc iucundata est secundum Zacariam [35 1Kb] , Sion, id est ecclesia de Iudeis, et exsultauit Hierusalem, id est ecclesia de gentibus. Tunc omnes, id est de omni genere sitientes salutis et scientie uenere, secundum Isaiam [36 1Kb] , ad aquas baptismatis et doctrine. Secundum: Ecce Dominus ueniet, et omnes sancti eius cum eo. Enoch ait, ut Iudas [37 1Kb] asserit. »Ecce Dominus ueniet in  sanctis millibus suis facere iudicium contra omnes.« »Ecce ueniet propheta magnus, et ipse renouabit Hierusalem, nouam dando legem, et noua condendo precepta. Hec, et responsoria cum uersibus, que cantantur ad horas: et quedam feriales antiphone de libris propheticis, quedam uero de Euangelio colliguntur; quarum quasdam superius exposuimus, quasdam propter sui euidentiam lectori exponendas relinquimus. Officium uero diurnum prime Dominice, primum significat Saluatoris aduentum. Illud ante omnia generaliter non est pretermittendum, quod sanctum euangelium principale est omnium que dicuntur ad misse officium; sicut enim caput preeminet ceteris membris, et illi cetera membra subseruiunt; sic euangelium toti preeminet  officio misse, et omnia que ibi cantantur et leguntur, illi consentiunt intellectuali ratione, uerbi gratia, in hac prima Dominica de Aduentu Domini legitur euangelium. Cum appropinquasset Dominus Hierusalem, misit duos ex discipulis suis soluere asinam alligatam, et adducere eam sibi, ut in soluta mansuetus sederet, et in Hierusalem reduceret [38 1Kb] . uel propter illam clausulam: Benedictus qui uenit in nomine Domini! uel quia ipsum factum, quod ibi describitur, bene congruit tempore: ideo namque Dominus aduenit, id est ad nos in carne uenit, ut asinam, id est genus humanum a diabolo peccatorum uinculis alligatum miseratus absolueret, et in soluto quiesceret, et ipsum in celestem Hierusalem, unde captiuum abductum fuerat, per uias suas  equitatu salutis reduceret. Sed quia non reducitur, nisi ad Dominum leuauerit animam; ideo in introitu cantat: Ad te leuaui animam meam, Deus meus [39 1Kb] : et est uox generis humani, ueteris originalis peccati et idololatrie uinculis alligati, in suam celestem patriam redire uolentis; ac si dicat: Tempore deuiationis mee leuaui manus meas, et cor meum ad opera manuum mearum dicens, ligno, uel lapidi: Tu es Deus meus [40 1Kb] ; nunc uero tempore curationis et renouationis mee: Ad te leuaui animam meam, quia tu uere es Deus meus, et ideo in te confido [41 1Kb] . Unde: Non erubescam, neque irrideant me inimici mei [42 1Kb] , scilicet demones uinculis peccatorum me diutius alligantes neque confundant me, et ita erit. Etenim uniuersi, qui te exspectant, non confundentur  [43 1Kb] , et quia ad te leuaui animam meam, ut ad te uenirem; ideo, uias tuas, Domine, demonstra mihi, et semitas tuas edoce me [44 1Kb] , id est precepta et consilia. Et quia de uia sepius graditur ad deuium, ideo que uie sint ambulande, et que non ambulande Paulus docet in epistola, dicens: »Scientes quia hora est iam nos de somno surgere [45 1Kb] . uia est de somno surgere, arma lucis induere, honeste ambulare [46 1Kb] . Deuium est in nocte pigritari; opera tenebrarum operari, in comessationibus et similibus delectari; quod in epistola concluditur: »Induimini  Dominum Iesum Christum [47 1Kb] ;« idem est ac si dicat asine: Ascensorem suscipe regem. Sed quia non est uolentis, neque currentis, sed Domini miserentis [48 1Kb] , ideo subditur in Alleluia: Ostende nobis, Domine, misericordiam tuam [49 1Kb] .

Graduale et offertorium de introitu replicantur, et fit ideo replicatio, ut qui stat, uideat ne cadat [50 1Kb] . Beatus homo, qui semper est pauidus [51 1Kb] . Ecce homo animam ad Dominum leuauit, uias Domini didicit, de somno surrexit, et uelut asina ascensorem accepit. Sed potest esse, ut anima ad terrena declinet, uias ignoret, mentis somnus obrepat, unde offensus eques suum uelit mutare uehiculum: ideoque replicat in graduali: Uniuersi qui te, etc.; et uias tuas, etc.; et perseuerat in offertorio: Ad te leuaui, etc.  Et etiam addit: Dirige me in ueritate tua [52 1Kb] .

Communio: Dominus dabit benignitatem [53 1Kb] , consolatur se ipsum cantor hodiernus, id est genus humanum, uidens per os Prophete quod de benignitate Spiritus sancti terra nostra, id est beata uirgo concipiens dabit fructum suum [54 1Kb] , scilicet Deum et hominem, per quem a peccatorum uinculis soluetur et in patriam reducetur. Orationes manifeste primum aduentum respiciunt: et est congrue, statio ad sanctum Petrum; ipse est enim primus apostolorum, qui ad soluendum asinam missi sunt; cui consors fuit Paulus Rome, ut sicut illi duo missi sunt in Hierusalem ad soluendum animal subiugale, sic isti missi sunt Romam, ut de capite mundi a  peccatis soluto facerent uehiculum Iesu Christi. Et attende quod beatus Gregorius stationes ordinauit, in quibus uiginti homelias Euangelii diuerso tempore declarauit. Alias uero lassescente stomacho aliis pronuntiandas commisit. Quedam uero Ecclesie legunt Euangelium: Erunt signa in sole et luna [55 1Kb] ; quod ad secundum pertinet Saluatoris aduentum; in quo dicitur: Prope est regnum Dei; cui adaptatur epistola, ubi dicitur: Propior est nostra salus [56 1Kb] , et quia prope est regnum tuum, Domine; ideo ad te leuaui, dicit cantor, uetus homo, uel Ioannes Baptista, ut quidam aiunt, animam meam, Deus meus; et ideo: uias tuas demonstra mihi, et, Ostende mihi misericordiam tuam [57 1Kb] , et quasi de misericordia certificatus concludit: Dominus dabit  benignitatem, id est affectum bonum, et terra nostra, scilicet caro, dabit fructum suum, id est opera bona. Orationes etiam congrue secundo adaptari possunt aduentui.

In feria quarta et sexta, leguntur euangelia de habitu et predicatione Ioannis, que predicatio partim ad secundum spectat aduentum, ut ibi: Genimina uiperarum, quis uos docuit fugere a uentura ira? [58 1Kb] Item: Securis ad radicem arboris posita est [59 1Kb] . Item: uentilabrum in manu eius [60 1Kb] . His igitur epistola coaptatur. Gratias agite [61 1Kb] , ubi agitur de  fide Thessalonicensium et de futuro iudicio. Partim ad primum, ut: uenit fortior me; unde sumitur antiphona matutinalis: uenit fortior post me, cuius non sum dignus, id est sufficiens, soluere corrigiam calceamentorum [62 1Kb] , id est aperire sacramentum incarnationis. Hic de toto aduentu quedam sunt generaliter adiicienda, ut illud quod per totum aduentum totus legitur Isaias: quia tam primum, quam secundum non solum prophetat, sed etiam euangelizat Saluatoris aduentum, nisi quod transilire debeat lector quod legitur in Natali, Populus gentium, primo tempore [63 1Kb] ; consolamini [64 1Kb] , consurge [65 1Kb] ; et quod legitur in Epiphania: Surge, illuminare [66 1Kb] ; hec namque pertinent ad Christum natum, cetera uero ad nasciturum. In ieiuniis tamen quatuor  temporum, et in uigilia non legitur de Isaia; quia proprias habent lectiones et officia. Item, per totum Aduentum letitie cantica subticentur, ut: Te Deum laudamus, Gloria in excelsis, Ite missa est; quia iusti, ante Christum aduentum, in inferni tristitia tenebantur. uel ut gratia Noui Testamenti prestantior ueteri cognoscatur. uel, Te Deum laudamus, ideo subticetur, ut in die festo cum maiori gaudio festiuius resumatur, nam quod rarum est pretiosius est. Unde in Samuele:

»Et erat sermo Domini pretiosus [67 1Kb] ,« quia rarus uel quia nondum est presens, quem exspectamus, ad presentem enim sermo dirigitur. Gloria in excelsis, similibus omittitur rationibus. uel hac tertia  ratione, scilicet ut quasi nouiter cantetur ea die, qua per angelos sumpsit initium. Ite missa est, ideo omittitur, ne populus, qui est docendus assidue, licentietur. Et caue quod quidam simpliciter asseuerant, hec tria se uicissitudine comitari, quod licet sepius, non tamen semper: nam in cathedra beati Petri, etiam si sit in Quadragesima, secundum quosdam, cantatur: Te Deum laudamus, aliis omissis, quoniam hoc cantico solemus uti ad intronizandum episcopos in sedes suas. Et hac die est intronizatus Petrus in cathedra Antiochena. Preterea, Gloria in excelsis, et Ite missa est, dicuntur in cena Domini, si presens sit episcopus, et celebret officium olei: sed, Te Deum laudamus omittitur. Preterea, Gloria in excelsis, cantatur in nocturna missa  natalis: nec tamen usque ad tertiam missam, secundum quosdam, dicendum est: Ite missa est, ut populus sciat, se adhuc tertiam missam auditurum: Alleluia uero in Aduentu non dimittitur propter firmam spem antiquorum de Christi incarnatione, et nostram certitudinem de futura glorificatione. Item per totum aduentum uestes letitie deponuntur: non enim subdiaconus tunica, nec diaconus utitur dalmatica; quia lex, quam significat subdiaconus, ante incarnationem Domini Euangelii ornatu carebat; et claritas euangelii, quam diaconus significat,  nondum apparuerat. uel quia nondum uenerat, qui uestem innocentie et immortalitatis nos induere debebat, uel ut in festo auidius assumatur; quia omnia rara cara: utuntur autem casula ueste sacerdotali, non ut in ea legant, aut ministrent; sed eam lecturi, et administraturi exuunt, profitentes non esse uestem propriam, sed ob reuerentiam alicuius festi eam recipere commodatam. uel in representatione caritatis; ideoque diaconus Euangelium legens duplicat eam in humerum; quia oportet predicatorem ex caritate sui et alterius onera ferre [68 1Kb] , sibi lumbos precingere [69 1Kb] , pro suis lucernas in manibus ardentes habere [70 1Kb] . uel tractum est ab antiquis sacerdotibus, qui dum sacrificabant summitates balthei super leuum humerum reflectebant.  Item per totum aduentum, secundum quosdam, hore beate uirginis conticentur, eo quod totum officium illius ad laudem eius pertinet. Similiter et specialia sanctorum suffragia reticentur, ut quidam aiunt, tam in misse collectis, quam in uesperis et ceteris horis; eo quod singulis diebus generalis fit omnium sanctorum commemoratio, per hanc antiphonam: Ecce Dominus ueniet, et omnes sancti eius cum eo, et per hanc orationem: Conscientias nostras, etc., que semper in matutinis, et uesperis dicenda sunt post Benedicamus Domino, quidam ante, sed caue; quia si dicatur, conscientias nostras, quesumus, Domine, uisitando purifica, ut ueniens iehsu Christus Dominus noster, cum omnibus sanctis paratam sibi in nobis inueniat mansionem;  pertinet ad aduentum mentis: est enim aduentus in carne, in mente, in maiestate. Attende etiam quod a prima Dominica de Aduentu usque ad Epiphaniam, non debent nuptie celebrari; imo etiam uir debet abstinere a lecto uxorio, nisi debitum exigatur: eo quod sit orationi uacandum in aduentu, et sacris solemnitatibus cum ferialibus suis, sed mouet quosdam quod diximus ad Epiphaniam, dubitantes, an hec prohibitio ad Octauam extendatur: quidam aiunt, quod extenderetur, nisi quia Dominus nuptias tam sui presentia, quam miraculo decorauit. Sanius est quod extendatur, sicut officium conuersionis aque uinum differtur ad Dominicam, que Epiphanie comitatur Octauam  .  Similis est causa prohibitionis de tribus hebdomadibus ante natiuitatem sancti Ioannis Baptiste, scilicet ut uacent liberius orationi: instituerat enim Ecclesia duas quadragesimas preter maiorem, unam ante natalem Domini; aliam ante natiuitatem beati Ioannis, in quibus erat uacandum orationibus, ieiuniis et eleemosynis; sed propter hominum fragilitatem due sunt redacte in unam; et item illa diuisa in tres hebdomadas Aduentus, nisi ob predictam causam fiat excursus, in quibus est ieiuniis,  et eleemosynis, et orationibus sine intermissione uacandum; et ideo a nuptiis abstinendum. Et ita celebratur Aduentus, partim in erumna cum ieiunamus, quia nondum habemus quod in secundo Aduentu speramus; partim in gaudio cum dicimus: Alleluia; quia per primum Aduentum, de eo quod in secundo speramus, certificati sumus. Ergo ieiunatur pro nostra et antiquorum dilatione. Iubilatur autem sicut in hebdomada Pentecoste pro future beatitudinis certitudine.



CAPUT II. DOMINICA SECUNDA DE ADuENTU.

Hierusalem cito ueniet salus tua. Hec historia secunde hebdomade partim ex propheticis, partim ex euangelicis libris assumitur; in qua responsoria  pariter, et antiphone de utroque aduentu ponuntur; et hec de ea dixisse sufficiat: sufficiat enim in prime historie lectionibus expositionis formam dedisse, cum omnium expositioni operam dare, opus nimis expansum et plenum, tedium generaret. Illud notabile est quod cantus per singulas hebdomadas renouatur, propter gaudium proficientium, qui proficiunt de uirtute in uirtutem, ut uideant Deum deorum in Sion [71 1Kb] . Officium diurnum secundum significat Saluatoris aduentum, in quo legitur euangelium [72 1Kb] : Erunt signa in sole et luna; ubi premissis signis, que gloriosum aduentum sunt precessura; subditur: Tunc uidebunt Filium hominis uenientem in nubibus celi; deinde sequitur peregrini populi, peregrine matris filii uagientis de absentia  patris, quem nondum uiderat consolatio, scilicet: His fieri incipientibus, leuate capita uestra: quoniam appropinquat redemptio uestra; et infra: Prope est regnum Dei. Cui flenti, quia incolatus eius in miseria prolongatur [73 1Kb] , commiserescens mater letificans, et consolans eum, tuba prophetica precinit in introitu: Populus Sion, ecce Dominus ueniet ad saluandum gentes, et auditam faciet gloriam uocis sue [74 1Kb] , huius scilicet: »uenite, benedicti Patris mei [75 1Kb] .« Sed quia sine oratione non est mentis solatium, sed callide proditionis indicium, ideo subdit: Qui regis Isrel, intende, qui deducis uelut ouem Ioseph [76 1Kb] , et subdit collecte: Excita, Domine; huic consolationi concordat epistola sequens, scilicet:  Quecunque scripta sunt; que nos inuitat ad patientiam, et consolationem Scripturarum, ut per hec spem habeamus eorum, que promiserunt patres antiqui [77 1Kb] , scilicet de salute gentium et letitia sanctorum, quam letitiam graduale: Ex Sion species decoris eius [78 1Kb] , eum manifeste uenturum canens, cuius decor est ex Sion, id est salus ex Iudeis, illis sanctis annuntiat, qui sunt ad dexteram congregandi, eo quod ordinauere Testamentum Nouum super sacrificia. Filius audita consolatione materna  de aduentu patris, de sue gentis salute, de consortis letitia gaudet in alleluia, dicens: Letatus sum in his que dicta sunt mihi, in domum Domini ibimus. Stantes erant pedes nostri in atriis tuis, Hierusalem [79 1Kb] . Postmodum per euangelium certificatus ubi dicitur: Celum et terra transibunt; uerba autem mea non transibunt [80 1Kb] , securior in offerenda subiungit: Deus, tu conuersus uiuificabis nos [81 1Kb] . Communio: Hierusalem, surge [82 1Kb] , summam huius officii concludit, que est hortari ut peregrina Hierusalem, id est presens Ecclesia patienter exsilium huius uite perferat, perferens surgat, surgens stet in excelso, ut stans uideat iucunditatem, que ueniet sibi a Domino; surgere, et stare, hoc est quod dicitur in Euangelio, capita leuare; hoc est quod in collecta concluditur  terrena despicere et amare celestia. Ideoque merito est hac die statio ad Hierusalem, ad cuius cor letificandum totum spectat officium; uel quia in alleluia cantatur: Stantes erant pedes nostri in atriis tuis Hierusalem; quidam legunt euangelium: Cum audisset Ioannes [83 1Kb] ; quod ad secundum spectat aduentum, ex eo quod Ioannes querit: Tu es qui uenturus es, an alium exspectamus? Cui Dominus: Ecce ego ueni ad redimendum, et rursus ueniam ad saluandum, quod ex signis coniecturare potestis; quia ceci uident [84 1Kb] , etc. feria Iu, uI et Sabbato leguntur Euangelia de testimonio Christi de Ioanne, et testimonio Ioannis de Christo, et eius aduentu, de quo loquitur epistola: Patientes estote [85 1Kb] .



CAPUT III. TERTIA DOMINICA DE ADuENTU.


Ecce apparebit Dominus [86 1Kb] . Et in hac historia, partim ex prophetia, partim ex Euangelio compilata sunt. Utriusque aduentus communia tam antiphone quam responsoria; officium uero diurnum specialiter pertinet ad gaudium predicatorum, qui alios docent de aduentu Domini. Ideoque de illo famoso predicatore Ioanne Baptista legitur euangelium: Miserunt Iudei [87 1Kb] , uel cum audisset, qui Dominum digito demonstrauit, et uenturum euangelizauit, quem Dominus negauit hominem mollibus uestitum, et annuntiauit officio, uel meritis angelum uoce prophetica, dicens: Ecce ego mitto angelum meum [88 1Kb] . Quis non erubescat flere, qui per officium  predicationis meretur uocabulum nuncupationis angelice? Gaudete potius, cantat Apostolus in introitu: Modestia uestra nota sit ommibus hominibus [89 1Kb] . Quod si oculos suos compresserint, et eam coram eis lucentem uidere noluerint, nichil solliciti sitis; Dominus enim prope est, quia lucem uestram etiam uidere nolentibus ingeret, tantummodo petitiones uestre innotescant apud Deum; unus enim ille testis contra omnes detractores preualebit, qui auertet captiuitatem Iacob [90 1Kb] , qui replebit uos pace,  que exsuperat omnem sensum [91 1Kb] . Audita consolatione de Aduentu Domini, orat Ecclesie rector in collecta: Aurem tuam; ut tenebras, quas patimur, in eo quod falso iudicamur, sua uisitatione illustret, et exhortatur subditos in Epistola: Sic nos existimet homo [92 1Kb] , ut de magistris suis nichil nisi bonum existiment, et ante tempus non iudicent; quod et si susurrones iudicare non desinunt, consolatur se ipsum dicens: Mihi pro minimo est, ut a uobis iudicer, aut ab humano die [93 1Kb] . Sed quia grauis est sarcina detractorum, postulat eum in graduali, et Alleluia, qui sedet super Cherubin [94 1Kb] , id est habet scientie plenitudinem, ut excitet potentiam suam, ueniat et intendat, ut illuminet abscondita tenebrarum, et manifestet consilia cordium [95 1Kb] , auertat captiuitatem  [96 1Kb] et remittat iniquitatem [97 1Kb] . Quod, quia procul dubio futurum, rector in offertorio securus utitur preterito pro futuro, dicens: Benedixisti, Domine, terram tuam [98 1Kb] . Communio: Dicite pusillanimes [99 1Kb] , conclusio est summe huius officii, que est rectores hortari, ut pusillanimes effecti propter infamiam detractionis, tamen confortentur propter conscientiam cordis et deuotionem mentis, et confidant in aduentu Saluatoris, quod in completa postmodum postulatur. Huic officio de Ecclesie rectoribus instituto congruit statio ad sanctum Petrum, qui rector obtinuit principatum.

In feria quarta huius tertie septimane, brumalis temporis est ieiunium institutum; inter ceteras hebdomade ferias, quarta et sexta ieiuniis deputantur;  quia memoria Dominice passionis sunt pre aliis insignite. Nam in quarta feria, Dominus est a Iuda uenditus, sed a Iudeis in sexta feria crucifixus. Inde est quoque quod per singulas hebdomadas habent euangeliorum et epistolarum proprias lectiones. Ideoque ieiunia quatuor Temporum a lege habuerunt initium, de quibus Zacarias [100 1Kb] , ieiunium quarti, quinti, sexti, septimi et decimi domui Iude et Hierusalem in dies festos uertetur in gaudium: que ieiunia ob diuersas plagas, que illis temporibus acciderunt, ut ait Hieronymus super Zacariam, illis in mensibus instituerunt, quod etiam non uacat a mysterio. Sicut enim quatuor sunt corporis elementa, quatuor anni tempora per tres menses  distincta, sic quater in anno ieiunamus tribus diebus; tres dies ad tres menses referentes, et Domino de mense diem unum salubribus contentatiis  offerentes, ut nobis quietam uitam tribuat, et corporis quatuor protegat elementa, et ieiunium corpora lasciua maceret et castiget; uel ter quater ieiunamus, ut Domino dierum primitias offeramus. Hoc autem brumale ieiunium aliorum temporum ieiuniis celebrius est, magis plenarium habens officium, pertinens ad Saluatoris aduentum, ut dum  caro ieiuniis affligitur, anima redemptionis sue testimoniis ex sacra lectione, uel concentu Ecclesie delectetur, et quidem sic pertinet ad Saluatoris aduentum, ut pertineat ad eius templum, ad Spiritus sancti sacrarium, beatam uirginem loquor, in qua Deus nouem mensibus habitans, dignatus est fieri homo. Nam ex Euangelio: Missus est Angelus [1 1Kb] . Paranymphi recitatur annuntiatio, uirginis consensus, et Domini Incarnatio, que propheticis tubis fuerat antea declamata. Unde propheta precinit in introitu: Rorate celi desuper, et nubes pluant iustum [2 1Kb] . Rorate dicit, et pluere: quia descendit uerbum in aulam credule uirginis, sicut pluuia descendit in uellus [3 1Kb] . Celos dixit et nubes, angelos et prophetas, qui enarrant gloriam Dei [4 1Kb] . In prophetica  lectione: Erit in nouissimis diebus [5 1Kb] , agit de monte Domini, qui de paruo lapide creuit in montem [6 1Kb] , qui regnabit in domo Iacob. Unde recte subditur in graduali. Tollite, introibit Rex glorie, et: Quis ascendet in montem Domini [7 1Kb] . In epistolari lectione: Locutus est Dominus ad Achaz; Pete tibi signum a Domino [8 1Kb] , manifeste agit de beata uirgine, cui bene succinitur graduale: Prope est Dominus omnibus inuocantibus eum [9 1Kb] , ac si dicat: Pete, quia prope est et ne qua subrepat dubitatio subditur in offertorio. Confortamini; aliud, secundum quosdam, offertorium: Aue Maria; et communio: Ecce uirgo, sumpta sunt de Euangelio, et ideo rationabiliter ad sanctam Mariam statio conuenit hodierna.

 Sexta feria legitur Euangelium: Exsurgens [10 1Kb] , et Epistolaris lectio: Egredietur uirga [11 1Kb] , que manifeste de aduentu Domini et beata uirgine intelliguntur, qui cum esset in immaculata uirgine, prope fuit. Ideoque in Introitu Ecclesia precinit: Prope esto Domini, et Beati immaculati [12 1Kb] ; graduale: Ostende nobis, Domine [13 1Kb] , et offerenda: Deus tu, uel secundum alios: Audi Isrel; primum respiciunt aduentum, quem quia celi narrauerunt [14 1Kb] , id est apostoli predicauerunt, in secundo aduentu cum Domino iudicaturi [15 1Kb] ; idcirco est hodierna die statio ad sanctos apostolos, de quibus in cantico uirginis, de quo fit in Euangelio mentio, dicitur: Deposuit potentes, id est superbos scribas et Phariseos,  Et exaltauit humiles [16 1Kb] , id est apostolos; et in communione: Ecce Dominus ueniet, et omnes sancti eius cum eo [17 1Kb] ; sequens Sabbatum, et omnia quatuor Temporum Sabbata dicuntur Sabbata duodecim lectionum, cum sex dumtaxat legantur, quod est ab antiqua Romanorum consuetudine deriuatum; quia cum Romana Ecclesia esset Grecis et Latinis permista, singule lectiones in utraque lingua recitabantur; quia in una duntaxat lingua recitate ab utriusque lingue populis non intelligebantur; uel ut utriusque populi unanimitas intelligatur;  adhuc dicitur hoc fieri in ecclesia orientali; itaque dum unaqueque bis legitur duplicato senario duodecim computantur, propter duodecim lectiones, non lectionum, aut sententiarum uarietates. Sed cum in quarta feria due legantur lectiones, et in Sabbato sex, cur sexta feria in unius paupertate relinquitur? satius esset hoc nouenarium tribus diebus per ternarium diuidi, sed hec non uacant a ratione. Nam in Sabbatis quatuor temporum statutum est, ut ordines celebrentur; qui sunt in Sabbatis ordinandi, in precedenti quarta feria sunt eligendi. Ideo autem ordinandi in quarta feria eliguntur, quoniam in quarta etate leuite a Dauid [18 1Kb] , et Salomone [19 1Kb] ad templi ministeria distribuuntur. Electi uero sunt in utriusque Testamenti pagina  examinandi. Ideoque due leguntur lectiones, prima cum tono declinante, et significat primum Testamentum, quod terrena promisit, ut: »Dabo uobis terram lacte et melle manantem [20 1Kb] ;« unde ad terram genua flectimus. Secunda cum tono ascendente, et significat secundum, id est Nouum Testamentum, quod celestia eterna et excelsa promittit, ut: »Beati pauperes spiritu, quoniam ipsorum est regnum celorum [21 1Kb] ;« quia, licet hec duo Testamenta in superficie littere duo diuersa promittere uideantur, tamen in spiritu illud unum promittunt, de quo dicitur: »Porro unum est necessarium [22 1Kb] ,« et ad illam unam et eternam nos dirigunt, de qua dicitur: »Unam petii a Domino, hanc requiram, ut inhabitem in domo Domini, omnibus diebus uite  mee [23 1Kb] ;« idcirco in sexta feria, in qua creati sumus, una tantum lectio legitur, et acuto accentu cantatur; uerum, quia ad illam unam, non nisi per opera misericordie peruenitur; ideo in Sabbato sex lectiones leguntur; uel quarta feria due lectiones leguntur, quia in quarta etate lex et prophetia seruanda mandantur. Semel genua flectuntur, quia tam in lege quam in prophetia unus Deus colendus precipitur. In sexta feria una lectio recitatur; quia in sexta etate, lex et prophetia in euangelica unitate complentur, ubi Flectamus genua dicitur, quia Christus Legislator adoratur, uel cum in quarta feria due recitentur propter predictas rationes, secundum profectum ieiunii tres deberent in sexta  feria recitari, et in Sabbato quatuor, sed due a sexta feria in Sabbatum transferuntur, et una in sexta feria remanente, sex in Sabbato recitantur, ut ordinandis sacri officii proferendi opulentia reseruetur, qui et ad ieiunium instruuntur et ad sacram tirones militiam titulantur, quarum quatuor ita cum primis quatuor ordinibus distinguuntur, quod post singulas orationes sequuntur singuli ordines, quibus singulis datis sequuntur singule lectiones, cum singulis responsoriis, ac si dicatur: Orat Ecclesia pro uobis ordinandis, et hi ordines  dantur uobis ad legendum et psallendum, ite ergo legere et cantare.

Sed uidete ut quod ore legitis et cantatis, corde credatis, et quod corde creditis, operibus comprobetis; uidete ut quatuor uirtutibus polleatis, ut, in quatuor ordinibus Dominum benedicentium esse possitis, quibus Psalmista dicit: »Domus Isrel benedicite Domino; Domus Aaron benedicite Domino, Domus Leui benedicite Domino, qui timetis Dominum benedicite Domino [24 1Kb] ; undecunque sint quatuor precedentes lectiones, et responsoria, quinta lectio: Angelus Domini descendit, cum oratione precedenti et hymno sequenti, tam in hoc Sabbato, quam in aliis quatuor temporum Sabbatis non mutantur, sed continuo semper in quinto loco  leguntur et pertinent ad ieiunium. Sicut enim pueris a Babylonico rege in fornacem missis celestis gratia subuenit, et fecit medium fornacis quasi uentum roris flantem [25 1Kb] ; sic a rege confusionis diabolo per incentiua libidinum prostratos, ieiuniorum et orationum instantia liberat: Hoc enim genus demoniorum non eiicitur, nisi in oratione et ieiunio [26 1Kb] ; liberati uero Dominum laudare tenentur, et ne uideantur beneficiorum ingrati, canticis magnificare, uel pertinent ad sequentium sacrorum ordinum sacramentum. Nam quia uasa figuli probat fornax [27 1Kb] , et quia dicit Apostolus: »Hi primo probentur; et sic ministrent [28 1Kb] ;« ideo sacris ordinibus fornacis prophetia premittitur; quia, sicut pueri in fornace  ignis, sic in sacris ordinandi probantur in camino tribulationis, unde benedictiones sequuntur, quia post probationem coronantur. Ad idem pertinet sequens oratio: Deus qui tribus pueris, postquam prestatur ordo subdiaconatus, ut nouitio subdiacono Epistola deputetur: ad orationes super prophetias genua flectimus, super epistolam uero nequaquam. Quidam tamen ad Angelus Domini nunquam genua flectunt, ne uideantur Nabuchodonosor statuam adorare. Postea prestatur ordo diaconatus, ut nouitio diacono euangelium assignetur. Post sacerdotes ordinantur, ut tirones cum ordinatore intreant ad altare, hinc inde morantes, et cum signante signantes, quidam uero inter lectionem, Angelus Domini et epistolam, ordines sacros  prestant, ut post consecrationem consecratis proponant epistolam et euangelium ad instar boni pastoris, qui mittens filium suum, docet eum quid et qualiter sit acturus; per Epistolam monentur custodire benedictionem quam acceperunt, per Euangelium dicitur eis: Ite, docete omnes gentes [29 1Kb] . Quidam, subdiaconatu prestito ante epistolam ratione premissa, continuo post eam diaconatum prebent et sacerdotium, quibus prestitis in uocem letabundam erumpunt: Laudate, eo quod hi presertim ordines inuitantur ad laudes. Prestantur autem hi ordines presertim circa euangelium; quia  Moyses et Aaron leuitas in tabernaculi ministerium ordinauit, et Christus septuaginta duos discipulos ordinatos ad predicandum misit.

Illud quoque notabile est quod ordines presertim quatuor temporibus exhibentur, que sunt dierum primitie, ut ordinandi se sciant esse primates ecclesie; et ut quatuor uirtutibus exornentur; et sub quatuor Euangeliis seruire Christo et Ecclesie moneantur. In uere, ut uirtutibus floreant; in estate, ut caritate ferueant; in autumno, ut fructus bonorum operum metant; in hieme, ut collecta seruent in horreo, et eis fruantur in Domino. In quadragesima quoque, ut uitiis marceant; in ieiuniis et a ieiunantibus, et ieiunis, ut apostolos imitentur; qui cum Paulum et Barnabam ad euangelizandum  gentibus delegarent [30 1Kb] , et presbyteros per Ecclesias constituerent, ieiunantes et orantes eis manus imposuerunt [31 1Kb] , commendantes eos Domino, in quem credidere, ut intelligant quanta deuotione dantium et accipientium debeat huius benedictionis tribui sacramentum, quod in Sabbato celebratur, eo quod Dominus inter ceteros dies pre ceteris Sabbatum sanctificauit [32 1Kb] , per quod intelligimus, ordinatos non solum a seruili opere sed etiam a uitiis cessare debere [33 1Kb] . Hodie tamen, licet in Sabbato fiat, debet diei Dominico deputari, unde in eius uespera, a qua sumit initium, debet ordinatio celebrari, et ad mane Diei Dominici, dummodo continuato ieiunio, ualet extendi; et  congrue in hac die celebrantur mysteria sacerdotalium benedictionum in quo sunt collata carismata gratiarum. In hac enim die Dominus resurrexit, in hac apostolis , »insufflauit, dicens: »Accipite Spiritum sanctum, quorum remiseritis peccata remittuntur eis [34 1Kb] . In hac Spiritus promissus aduenit, unde merito ad hanc diem sacerdotalem dirigimus benedictionem, ut cum Domino resurgente in nouitate uite ambulemus [35 1Kb] , et cum apostolis hilariter cantare possimus: ueni Sancte Spiritus, reple tuorum corda fidelium, scilicet ordinatorum. Quod in Sabbato mediane hebdomade, et in Sabbato sancto celebratur, sicut inuenitur in canonibus, ordinatio forte in illorum diei actus respicit, et officium, ut sicut tunc neophyti ad baptismum,  sic uocentur ad huius characteris sacramentum. Hec solemnis predictorum dierum obseruantia, sacris duntaxat ordinibus est obseruanda. Minores enim ordines in celebribus diebus licet episcopis erogare. Ad subdiaconatum uero et ultra nisi in pretaxatis diebus non licet alicui episcoporum, preterquam Romano pontifici, aliquos promouere. Ideoque scoti redargutuntur episcopi, qui subditos in dedicationibus ecclesiarum ad sacros ordines promouebant. Ordinationes huiusmodi Petrus primus et princeps instituit, cui post Christum summum Ecclesie collatum est pontificium. Ideoque  tam in hoc Sabbato, quam in ceteris quatuor Temporum statio congrue celebratur ad Sanctum Petrum.

Tunc ad summam recurramus officii, quod ad utrumque spectat aduentum, sicut in lectionibus, excepta quinta, et responsoriis patuit precedentibus, sicut et liquet in epistola: Rogamus [36 1Kb] , in qua agitur de filio iniquitatis, quem Dominus interficiet illustratione sui aduentus. Tractus epistolam comitatur, ne ordinatus in superbiam eleuetur, sed ad gemitum sui et aliorum potius deprimatur. Ad aduentum uero pertinet euangelium: Anno quintodecimo, ubi dicitur: Quod salutare Dei uidebit omnis caro [37 1Kb] ; quod offertorium: exsulta filia [38 1Kb] et communio: Exsultauit ut gigas [39 1Kb] , nemini exstat  ambiguum. Illud etiam non est silentio pretereundum, quod hoc Sabbatum semper oportet precedere uigiliam Domini, tum quia uterque dies est officiatus, tum quia Sabbatum est de aduentu, uigilia nequaquam, sed de natali, et pertinet ad tempus gaudii, quod ex ipsa patet ordinatione Gregorii, qui ultimas aduentus antiphonas ad euangelium posuit istas: Completi sunt dies, et Ecce completa sunt omnia [40 1Kb] . Ideoque cum aduentus ad minus regulariter habere debeat uiginti unum diem, id est tres septimanas integras preter uigiliam Domini, cumque semper incipiat ad Dominica, si Natalis fuerit in Dominica, oportet aduentum per quatuor hebdomadas prolatari; quod si fuerit in feria secunda  in Sabbato, tum pro ieiunio quatuor Temporum, tum pro uigilia ieiunabitur, et in Dominica uigilie officium celebrabitur, et Alleluia cantabitur propter aduentum, uel diem Dominicum. Et attende quod tres septimanas aduentus trium temporum Patres accipimus, primi fuerunt ante legem, qui sicut granum in terram iactum est a fructu remotum, sic procul a Domino remoti clamant in introitu: Ad te leuaui [41 1Kb] . Secundi fuerunt sub lege, qui doctrina legis instructi, et ideo ad lumen propius accedentes, in introitu, Sion populus appellatur. Tertii fuerunt prophete, presertim illi, quos inuenit illa natiuitas ut Simeon, quibus, quia redemptor est prope, dicitur in introitu misse: Gaudete [42 1Kb] . Aiunt quidam quod in officio prime Dominice  agitur de uocatione Iudeorum. In secunda uero de uocatione gentium, unde dicitur ibi: Ad saluandas gentes, in tertia de uocatione utriusque populi, unde hic dicitur: Gaudete, Gaudete, et cantatur in prima, in persona Ioannis; in secunda, in persona, prophetarum; in tertia, in persona apostolorum; in quarta sequenti, in persona doctorum; rursus de gentium uocatione loquentium, et ut in collata gratia perseuerent exhortantium, ut de gratia spei perueniant ad gloriam speciei.



CAPUT Iu. DOMINICA QUARTA DE ADuENTU.

Canite tuba in Sion [43 1Kb] . Hac quoque historia quarte  Dominice partim ex prophetis, partim ex Euangelio compilata, communia utriusque decantantur aduentus, et maxime uocatio gentium declaratur per Christi aduentum, ubi in persona apostolorum, uel doctorum dicitur: Canite tuba, uocate gentes, in Graduali uero: Prope est Dominus. Hec Dominica uacans antiquitus intitulatur, uel quia proprium non habet officium sed mutuat alienum, scilicet Rorate et hoc propter ordines precedentis diei in quibus apostolicus fuit occupatus; sepius enim in Decembri consueuerant ab apostolicis ordines celebrari; uel ideo, quia numerum excedit aduentus, scilicet uiginti unius diei, quos circa inter Dominicas aduentus non debuit computari, sed uacans appellari; uel potius, quia huius diei statio nulli  sanctorum legitur assignata, et merito; hodie namque legitur Euangelium: Miserunt Iudei, in quo dicit Ioannes: Non sum dignus soluere corrigiam calceamentorum eius [44 1Kb] . Si ergo Ioannes, quo maior inter natos mulierum nemo surrexit [45 1Kb] , non est sufficiens incarnationis Christi mysterium denudare; »generationem enim eius quis enarrabit: [46 1Kb] « Quomodo scilicet uerbum incorporatur, quomodo uiuificatur, animatur, quomodo Alpha concipitur, cui sanctorum hoc mysterium creditur, ut apud illum debita statione hoc officium celebretur? Porro si rite considerentur officia, illorum sanctorum uirtutibus, uel meritis consonare uidentur, apud quos solemnibus stationibus deputantur;  sic ad sanctum Petrum, qui habet principatum ligandi et soluendi [47 1Kb] , statio celebratur, cum asine solutio nobis euangelizatur [48 1Kb] ; sic cum scrutinia, uel catechumeni signantur ad catechizatorem gentium recurritur. Proinde uacat ista Dominica, non quia non sit officium eius authenticum, uel proprium non habeat officium, sed quia sit de ordinatissima stationum dispositione rationabiliter exceptum, utpote materiam habens nulli sanctorum inuestigabilem, omnibus impensam, sed per solum sanctum Spiritum administratam, qui in triclinio uirginalis uteri solus medius, solus conscius et unus fuit celestium nuptiarum architriclinus. In quo utero uidens gentilitas calceatam fore diuinitatem in Introitu, secundum quosdam modernos, clamat  ad eam, dicens: Memento nostri, Domine, in beneplacito populi tui [49 1Kb] , hoc est in Filio, in quo solo beneplacuisti ex millibus populi, qui fuit tuus ab initio mundi; et inde congratulatur aliis in epistola dicens: Gaudete [50 1Kb] , sed et iuxta considerationem uteri uirginalis cantat in graduali: Prope esse Dominum, et celerem eius aduentum, Alleluia, ueni Domine, offertorium: Confortamini: communio: Ecce uirgo, nota sunt in quibus desiderat, et consolatur, et causam concludit consolationis. Et uide quod hebdomada proxima natiuitati preparatio merito nominatur et in ea historia, clama in fortitudine decantatur, que non, ut simplices autumant,  ad quatuor Tempora, sed ad Domini pertinet proximam natiuitatem. Unde cum sex matutinalibus laudibus decantatur; quia per sex etates antiqui se ad aduentum preparauerunt, et nos per sex opera misericordie ad secundum etiam preparamur. uerumtamen feriales antiphonas, que in festo sancti Thome scripte sunt, octaua die antea canere consueuimus, et decet cantus ante natiuitatem proximam renouari; quia, sicut per plures, et frequentiores, et nouos nuntios magis et magis mouetur animus subditorum ad sollicitudinem suscipiendi prelatum, sic per renouationem cantuum magis excitamur, ut simus dignum uenturo Domino habitaculum. Potest tamen et totus aduentus preparatio nominari. Unde in principio legitur:  Abiiciamus opera tenebrarum, et induamur arma lucis, etc., [51 1Kb] . Que omnia sunt preparationis insignia. In hac hebdomada, septem antiphone secundi toni cantantur, unaqueque per ordinem suo die, usque ad natiuitatem, que ideo sunt secundi toni; quia diriguntur ad Christum qui factus est gigas gemine substantie, et sunt septem, quia requieuit in eo spiritus sapientie, et intellectus, spiritus consilii et fortitudinis, spiritus scientie et pietatis, et spiritus timoris Domini [52 1Kb] , per que septem dona sue nobis Incarnationis gratiam ministrauit. Ipse enim est sapientia, qua Pater omnia fecit [53 1Kb] , qui uenit in spiritu sapientie docere nos uiam prudentie. Ipse est Adonai,  qui nomen suum indicauit Moysi [54 1Kb] , cui legem dedit in Sinai [55 1Kb] , qui uenit in spiritu intelligentie nos redimere. Ipse est radix Iesse [56 1Kb] , qui crucis in patibulo stetit in signum populorum, qui in spiritu consilii uenit nos liberare. Ipse est clauis Dauid qui aperit et nemo claudit, claudit et nemo aperit [57 1Kb] cellaria paradisi et inferni, qui in spiritu fortitudinis uenit nos de inferni claustris educere.

Ipse est oriens sol iustitie [58 1Kb] , qui spiritu scientie nos uenit illuminare. Ipse est rex gentium, lapis angularis [59 1Kb] , qui uenit saluare nos spiritu pietatis. Ipse est Emmanuel, nobiscum Deus [60 1Kb] , qui per spiritum timoris uenit ad saluandum nos, et carisma nobis dedit amoris. Omnes he antiphone incipiunt per O, quod potius admiratiue, quam uocatiue ponitur.  uel ideo sunt septem, quia cantantur in designatione antiquorum patrum, qui septenario seruientes aduentum Domini exspectabant, unde in omnibus ueni dicitur. Cantantur autem in uesperis, quia Dominus uenit in uespera mundi; hic est Elias, qui sero carnes, et in mane panes uescitur [61 1Kb] , Dominus, scilicet noster, qui in ultima etate mundi carnem assumpsit et diluculo resurgens in panem angelorum transiuit [62 1Kb] . Si nouem secundum quosdam cantantur, additur una pro uirgine que  concepit; altera angelo qui ad uirginem introiuit [63 1Kb] . Si duodecim fuerint, duodecim prophete exprimuntur, qui Christi aduentum predicauerunt, quem duodecim apostoli testimonio roborauere, ex quo duodecim tribus et ex eis duodecim millia signati saluantur [64 1Kb] .



CAPUT u. IN uIGILIA NATALIS DOMINI.

Hodie scietis quia ueniet Dominus, et mane uidebitis gloriam eius [65 1Kb] . Dies iste uigilia dicitur natalis Domini, uigilie a pastoribus inceperunt. More antiquo duo nocturnalia precipuis festiuitatibus agebantur officia, unum tantum in initio noctis a pontifice cum suis capellanis absque uenite, illud in medio noctis articulo, sicut adhuc ab aliquibus in  solemnibus obseruatur, et populus qui ad festum uenerat, tota nocte in laudibus uigilabat; sed postquam illusores laudabile institutum in ludibrium mutauerunt, et turpibus cantilenis, et saltationibus, et fornicationibus operam dederunt, uigilie sunt interdicte et dies ieiuniis dedicati pristinum uigiliarum nomen retinuerunt; inter quas uigilia Domini celebrior est et precipua, proprium habens officium nocturnum atque diurnum. Super uenite, hodie scietis, quia ueniet Dominus, et mane uidebitis gloriam eius, hoc est de Exodo parua mutatione transsumptum, nam cum dixisset Dominus filiis Isrel: »Ecce ego pluam uobis panes de celo, dixerunt Moyses et Aaron ad eos, uespere scietis  quod eduxerit uos Dominus de terra Aegypti, et mane uidebitis gloriam eius [66 1Kb] .« uespere enim coturnix, et mane manna super castra descendit. Coturnix caro Christi, manna figura fuit uerbi Dei [67 1Kb] , panis uiui qui de celo descendit [68 1Kb] , uespere carnem et mane uerbum accepimus, cum in fine seculorum »uerbum caro factum est [69 1Kb] ,« et hoc in finibus seculorum, licet uerisimilius uespera dicatur, tamen et mane dicitur, eo quod in eo, uelut tempore gratie, sol iustitie nobis illuxit [70 1Kb] , et nouum mane nouum scientie lumen, Nouum Testamentum credentibus reparauit. Igitur, hodie scietis et mane uidebitis gloriam eius, id est in tempore gratie uerbum incarnatum per experientiam cognoscetis; unde sic illis dictum est hoc, ut se prepararent ad  esum Dominice carnis; uel dicitur spiritualiter ad eos, qui in Saluatoris ortu fuerunt, et uerum manna suscipere meruerunt, uel hec breuis clausula uerius ex una parte ad Natiuitatem, ex alia pertinet ad resurrectionem, sic hodie, id est uita presenti scietis, quia ueniet Dominus, id est panis uiuus, qui de celo descendit [71 1Kb] , et mane, id est in resurrectionis gloria, non solum humanitatem, sed etiam gloriam diuinitatis eius uidebitis.

Ad Laudes: Iudea et Hierusalem nolite timere,  cras egrediemini, et Dominus erit uobiscum. Hoc frequens et celeberrimum diuine consolationis oraculum mittit nos ad historiam Paralipomenon, quando, regnante Iosaphat, congregati sunt filii Amon et Moab cum habitatoribus montis Seir aduersus Iudam, conuenitque omnis Iuda in Hierusalem et in templum Domini ad precandum faciem eius, et stantibus illis coram Domino cum uxoribus et liberis, et uociferantibus ad Dominum exclamauit Iahaziel filius Zacarie, leuites de medio multitudinis in spiritu Domini dicens: »O Iuda et Hierusalem nolite timere, cras egrediemini, et Dominus erit uobiscum [72 1Kb] .« Amon interpretatur populus turbidus, Moab ex patre, Seir hispidus; hec sunt uitia hominum turbantia et exasperantia a diabolo  procedentia, que fuerant ad nostrum introitum congregata, nec erat qui adiuuaret, donec uenit Samaritanus in carne, qui uulneratum fomentauit et stabulario commisit [73 1Kb] ; ad eos ergo, qui ante Natiuitatem Domini tenebantur in potestate diaboli, uel in claustris inferni sermo dirigitur. O Iuda et Hierusalem, id est confitentes et pacem desiderantes, nolite timere, cras, id est in proximo egrediemini, et Dominus erit uobiscum. Similis uobis, habitabit in uobis. Moraliter o actiui, quibus est peccatorum confessio necessaria, et o contemplatiui, quibus est pacis uisio in desiderio, »nolite timere eos qui occidunt corpus [74 1Kb] ,« cras, id est in proximo egrediemini de corpore mortis huius [75 1Kb] , et Dominus erit uobiscum, ergo cupite dissolui et esse cum Christo [76 1Kb] .  Ex his duabus clausulis, uidelicet, hodie scietis, quia ueniet Dominus; Iuda et Hierusalem nolite timere; fere cetera nocturni officii contexuntur, de quo scias quod in quacunque feria uigilia Domini uenerit, illius feriales psalmos cum antiphonis et canticum obtinebit: at si fuerit in Dominica, sex responsaria de historia canite, et tria de ipsa uigilia cum laudibus suis. Hodie quoque et usque ad nocturne Epiphanie Symbolum Athanasii, secundum quorumdam consuetudinem, subticetur, diurni quidem officii constat esse intentionem ostendere, non solum quod Christus natus sit, sed etiam et de quo, et cur natus sit, et quantus sit: Natus est, ut dicitur in Epistola Pauli [77 1Kb] et in Euangelio [78 1Kb] ,  cum esset de semine Dauid, de Maria desponsata Ioseph; hodie namque Marie desponsatio legitur, ut sciatur quod alii fuerit desponsata, scilicet Ioseph; et ab alio fecundata, scilicet a Spiritu Sancto. Natus est ut populum saluum faceret et iniquitatem terre deleret; hodie in spe per sacramenta gratie, mane in re per reuelationem glorie: hec patent in introitu et graduali: hodie scietis, et Alleluia. Crastina die, quidam habent Alleluia, Aue Maria; Alleluia tamen in uigiliis non cantatur propter obseruationem  ieiunii, nisi fuerit in Dominica, tunc enim non omittitur propter resurrectionem Domini. Idem quoque patet in communione, reuelabitur. Sed quia eius incarnatio erat futura Iudeorum dispersio, ideo uersus in graduali subditur, qui regis, in quo pro eis oratur. Quantus sit ostendit psalmus qui cantatur ad introitum, scilicet: Domini est terra [79 1Kb] . De quo etiam sumitur offerenda: Tollite portas, et uide quoniam hec uigilia propriam habet collectam, ideoque debet in uesperis dici, quod et in omni uigilia , generaliter est obseruandum, ut si propriam habet collectam in missa, dicatur et in uesperis; si non habet propriam, dicatur in uesperis collecta festi sequentis. In uesperis autem uigilie natalis psalmi  cantantur: Laudate pueri Dominum [80 1Kb] . Laudate Dominum omnes gentes [81 1Kb] . Lauda, anima mea, Dominum [82 1Kb] . Laudate Dominum, quoniam bonus [83 1Kb] . Lauda Hierusalem [84 1Kb] , secundum quosdam, in quibus inuitamur ad laudes. At , Laudate pueri [85 1Kb] . Qui confidunt [86 1Kb] . In conuertendo [87 1Kb] . Memento [88 1Kb] . Benedictus Dominus Deus meus [89 1Kb] , et merito; quia primus deuotos inuitat ad Dominum laudandum iugiter et predicandum. Secundus monet in Domino confidere. In tribus sequentibus causa redditur, quare sit laudibus instandum et in Domino confidendum, scilicet: quia nostram captiuitatem conuertit [90 1Kb] et nobiscum magnificauit [91 1Kb] ; quia promissa compleuit, dum fructum uentris Dauid super sedem eius constituit [92 1Kb] ; quia inclinauit  celos atque descendit [93 1Kb] ; quia demum de alto manum suam emittet [94 1Kb] , ut nos eripiat ab aquis multis et a filiis alienis.



CAPUT uI. IN NATALI DOMINI.

Puer natus est nobis [95 1Kb] . In fine anni Dominus uoluit nasci, ut ostenderet se uenire in ultima etate mundi. In sexta feria conceptus, in Dominica natus fuit; in sexta feria crucifixus, in Dominica resurrexit, ut qui hominem in sexta feria plasmatum perdiderat, in sexta feria liberaret, et qui in Dominica ueniens, oriens ex alto [96 1Kb] , nos illuminaret, et hec regula compati comprobatur. Nam si retro percurras u. illius anni inuenies concurrentem. In nocte  quoque natus est, iuxta illud: »Dum medium silentium tenerent omnia, et nox suum perageret cursum, omnipotens Domini sermo a regalibus sedibus uenit [97 1Kb] ,« inde est quod media nocte ad annuntiandum natiuitatem surgimus, quia credimus tunc uirginem peperisse et puero profescenninis, id est cantilenis quas nutrices pueris faciunt, Gloria in excelsis Deo [98 1Kb] cantasse; sed nec uacat a mysterio. In nocte namque natus est, ut se clam sub carne latentem uenire signaret, uel ut se ad illuminandum  nostram noctem uenire demonstraret, quoniam habitantibus in regione umbre mortis lux orta est eis [99 1Kb] . Unde ab eius natali dies prolongantur, quia credentes in eum ad eternitatis lucem uocantur. Rationabiliter itaque nocturna celebrantur officia, et secundum antiquum morem ascribuntur duo natali Domini nocturnalia. Unum in quo antiphone: Dominus tanquam diffusa est, et responsoria hodie nobis, cum aliis concinuntur; aliud in quo antiphone: Dominus, in sole eleuamini, et responsoria: Ecce agnus Dei cantantur, sed hoc ad Octauam relinquitur. Nunc primo insistamus super: uenite, Christus natus est nobis, uenite, adoremus. Hoc in persona angelorum cantatur, a quibus pastores, uel potius omnis populus ad adorandum natum  Dominum inuitatur. Nos igitur ad hec tripudia inuitati, ei congaudentes in tribus psalmis psallimus.

In quorum primo agitur de eterna Christi et ineffabili genitura; in secundo uero de Christi incarnatione; in tertio de laudibus sponsi et sponse; eique in tribus lectionibus per Isaie oracula testificamur, qui non tam prophetice quam euangelice incarnationem Christi descripsit: ei quoque in tribus responsoriis cum angelis iubilamus, que representant nobis cuncta in celis et in terris [100 1Kb] per hanc Christi natiuitatem restaurata. In primo quorum, in quo gaudet exercitus angelorum, cantatur restauratio celestium. In secundo ubi pax uera descendit,  cantatur reparatio terrestrium. In tertio ubi dicitur quod introiuit in regionem nostram, recolitur liberatio in regione umbre mortis habitantium [1 1Kb] . Et quia hec cuncta Trinitas operatur, idcirco, secundum quosdam, ad singula, uel secundum alios, post hec tria subditur gloria. Quia uero ineffabiliter fabrica mundi per uerbum Dei creatur [2 1Kb] ; idcirco in fabrica mundi iubilatur. Item quia ineffabiliter de uirgine, tanquam sponsus de thalamo suo processisse creditur [3 1Kb] , idcirco in tanquam neuma resonatur; item quia ineffabiliter Patri et Spiritui sancto cequalis esse predicatur, idcirco in Gloria Patri iubilus exsultat. Et quia ipse est alpha et omega [4 1Kb] , idcirco in A et O modulatur.

In secundo nocturno, lectiones de expositionibus  legimus, et cantantes cum pastoribus iucundamur, dum ipsorum deuotionem recolentes, eos ad Bethleem festinasse et Christum in presepio canimus inuenisse [5 1Kb] . In tertio nocturno prima ponitur antiphona: Ipse inuocabit me, que est de uI differentia, et septimo loco inducit psalmum: Misericordias Domini in eternum cantabo [6 1Kb] ; quia eius misericordia cantatur, qui septiformi gratia uenit eum redimere, qui fuerat uII die creatus et lapsus [7 1Kb] . In eodem nocturno frequentatur in antiphonis Alleluia, quia in tertio tempore, id est gratie, aduenit  mundo letitia; in eodem legimus Euangelia; duo uersantur circa temporalem natiuitatem, in tertio gigas gemine substantie declaratur. Et attende quod nouenarium per tria nocturna distinguimus, ut patres trium temporum intelligamus sociandos nouem ordinibus angelorum, unde in primis duobus Alleluia subticetur, quia patres illis sociati sunt, sed murmurabant infra claustra inferni; at in tertio frequentatur, quia patres nostri temporis transeuntes, angelis illico sociantur. Ternarius in primo nocturno, tres sunt patres in tempore primo: Abraham, Isaac et Iacob. Ternarius in secundo: Legislator, psalmista et propheta. Ternarius in tertio: homines de tribus partibus orbis, aut Ecclesia primitiua, Ecclesia gentium et ultima conuersio reliquiarum,  qui omnes per bonam operationem, et doctrinam Euangelicam, et fidem sancte Trinitatis, perueniunt ad collegium angelice societatis [8 1Kb] . Solent mulieres parturientes uisitare. et matri. et filio exennia ferre: has in responsoriis trium nocturnorum imitamur, dummodo Christum, modo uirginem salutamus, uel quasi utrique munera offerentes, utrique applaudimus. Et uide quia in primo prophete, in secundo doctores, in tertio leguntur euangeliste, quia de incarnatione Christi prophetia precessit, quam sub obscuram expositor, quasi pastor enucleauit, Euangelista elucidauit. Item attende quod ante nocturnos solent tres panni, secundum quosdam, super altari deponi, et singulis nocturnis  unus auferri, primus est niger pro tempore ante legem; secundus subalbidus pro tempore legis; tertius profusus rubore pro tempore gratie, quo tertio sublato luminaria plenius accenduntur Ecclesie. Post hec cantatur Euangelium Matthei: Liber generationis Iesu Christi [9 1Kb] . Iacob in nocte dormiens uidit scalam, eique Dominum innixum, et in ea descendentes angelos et ascendentes [10 1Kb] . Quid est scala Iacob? nisi generatio Christi, cui Dominus innititur, dum per Ioseph in ultimo gradu locatur; angeli descendentes et ascendentes sunt omnes electi, qui prius ad suscipiendam Incarnationis Christi fidem humiliantur, et postmodum ad uidendam eius gloriam subleuantur: quia factus homo Deus primo uagit in cunis, et baptizatur in aqua Iordanis,  postmodum celestibus coruscat miraculis [11 1Kb] ; per primum nos docet humiliari exemplo sue humilitatis [12 1Kb] ; per secundum nos erudit humiles suscitari ad intelligendam gloriam sue diuinitatis. Utrumque scilicet descensum et ascensum Mattheus et Lucas uidentur innuere, dum Christi generationem describunt, alter descendendo, alter uero ascendendo. uel ideo Mattheus [13 1Kb] descendendo computat; quia humanitatem Christi describit, per quam ad nos descendit. Lucas [14 1Kb] ascendendo refert, quoniam a baptizato incipiens usque ad Deum ascendit, effectus  ostendens baptismi; quia baptizati efficiuntur filii Dei. Scalam dormiens uidit in nocte: ideoque hanc generationem legimus in nocte profunda, non somno corporeo, sed supernorum contemplatione dormientes. Iuxta illud: »Ego dormio, et cor meum uigilat [15 1Kb] .« Et attende quod hec generatio incipit a Dauid et Abraham, et concludit Ioseph. Quibus tribus facte sunt promissiones, dictum est enim ad Abraham: »In semine tuo benedicentur omnes gentes [16 1Kb] ,« que promissio hominem significat; Dauid: »De fructu uentris tui ponam super sedem tuam [17 1Kb] ,« que promissio hominem et regem significat; ad Ioseph: »Pariet tibi filium, et uocabis nomen eius Iesum, ipse enim saluum faciet populum suum a peccatis eorum [18 1Kb] ,« que  promissio hominem et Deum pronuntiat. Et sicut per quadraginta duas mansiones peruenitur ad Iordanem [19 1Kb] , et exinde in terram promissionis, sic per quadraginta duos patres peruenitur ad uirginem matrem Saluatoris. In medio uero apposuit Euangelista Raab meretricem, et Ruth Moabitidem, innuens quod Christus non solum Iudeis, sed etiam gentibus uenerat, quod et Propheta predixerat: »Memor ero Raab, et Babylonis scientium me [20 1Kb] ,« id est latitudinis confusarum gentium. Raab enim latitudo, Babylon confusio dicitur. Euigilans a somno Iacob prorupit in confessione Domini, dicens: »uere Dominus est in loco isto [21 1Kb] ,« et nos generatione cantata concrepamus in laudes Dei, dicentes:  Te Deum laudamus; in quo etiam congratulamur de drachma perdita, quam mulier inuenit, accensa lucerna [22 1Kb] . Surgens a somno Iacob, erexit lapidem in titulum, fundens oleum desuper [23 1Kb] ; et nos generatione, et laudis confessione cantata, missarum solemnia celebramus, ubi lapidem angularem [24 1Kb] erigimus, et oleum confessionis et deuotionis effundimus.

Communione cantata, matutinas laudes interserimus, antequam collecta ultima concludatur, in quibus quatuor psalmi ad presentem statum pertinent. In primo: Dominus regnauit [25 1Kb] , Regis decorem et pulchritudinem collaudamus; in secundo: Iubilate [26 1Kb] , nos uicissim ad laudes inuitamus; in tertio, uelut in deserto Idumee sitientes, et dicentes:  Deus, Deus [27 1Kb] ; in quarto imbrem misericordie petimus, dicentes: Deus misereatur [28 1Kb] . Exinde creaturas Dominum laudare monemus dicentes: Benedicite [29 1Kb] , tres uero qui sequuntur, scilicet: Laudate Dominum de celis [30 1Kb] , cantate [31 1Kb] , laudate Dominum in sanctis eius [32 1Kb] , ad futurum statum pertinent, in quo una cum angelis Dominum sine fine et intermissione laudabimus. His psalmis Ecclesia quasi choream ducit, dum sponsa liberatori suo in matutinis laudibus concinit, quas sacerdos cum misse collecta concludit, que uarietas, licet  pro festi decore fieri uideatur, missa tamen laudes ea ratione precedit: quia prius fuit illa eterna genitura, de qua missa loquitur; quam aliqua fuerit creatura, que Deum laudare potuerit. Una collecta laudes et missam terminat: quoniam ad eum referenda est Christi incarnatio, a quo est eterna generatio. Et hec prima missa, non per Ite missa est, sed per Benedicamus Domino, terminetur, ne populus ab officio licentietur. Quidam uero, finito nocturno, confestim incipiunt: Te Deum laudamus, representantes in hoc horam, in qua natus est Christus: mox subiungunt missam cum Gloria in excelsis, representantes gaudium angelorum. Exinde subdunt: Liber generationis, representantes gaudium hominum; sed nostra Ecclesia, post nouem  responsoria, missam celebrat; qua finita, subdit euangelium: Liber generationis, et post euangelium: Te Deum laudamus; quia generatio diuinitatis precessit generationem humanitatis, quorum notitia fuit nobis materia laudis.

Nunc missarum officia prosequamur. Tres misse in Natali Domini celebrantur secundum institutionem Thelesphori pape, qui missam in nocte uoluit celebrari, ad ostendendum quod idem est, qui in nocte nascitur et in altari immolatur, et ad recordationem angelorum, qui in illa nocte cecinerunt illum angelorum hymnum: Gloria in excelsis Deo [33 1Kb] . Auctor officii mane uoluit aliam celebrari, ut noue Lucis in mundum introitus demonstretur;  et quia sanctificauit eum Pater ab exordio conceptionis, ideo sacrificium offertur in exordio lucis, seu propter uisitationem pastorum ad presepium Domini, in quo inuenerunt pabulum [34 1Kb] , unde quotidie reficiuntur anime sanctorum. Rursus tertia missa in hora tertia celebratur, ut misse debitus ordo seruetur. He tres misse tria tempora significant, constat enim tria tempora mundi per hanc singularem natiuitatem saluari. Per missam que in nocte cernitur, tempus ante legem ignorantie tenebris inuolutum accipitur, ideoque in nocte cantatur, et in ea legitur: Populus gentium qui ambulabat in tenebris [35 1Kb] . Per missam que in aurora cantatur, tempus legis exprimitur in quo lux fidei mundo per Scripturas ostenditur, ideoque, in aurora  canitur, et in ea dicitur: Lux fulgebit. Per missam tertiam que in die ad horam tertiam celebratur, dies salutis et tempus gratie denotatur, in quo Christus nascitur; ideoque in die canitur et in ea dicitur: Puer natus est nobis [36 1Kb] : hoc est quod in Leuitico [37 1Kb] dicitur: »uetustissima ueterum comedetis, et nouis superuenientibus, uetera abiicietis;« uetustissima est naturalis lex, uetus lex mosaica; noua lex Euangelica; naturalis docuit intelligere Deum, unde prima missa de eterna loquitur genitura: Mosaica Dominum promisit nasciturum.

 Unde in secunda missa dicitur: Lux fulgebit. Euangelica predicat natum. Unde in missa tertia dicitur: Puer natus est nobis. Unde metrice scriptum est:

In natali sacrosacre solemnia misse,
Quid significent, aut cur celebrentur habe:
Nocte prior sub luce sequens, in luce suprema.
Sub Ne, sub templo, sub Christo sacra fuerunt,
Nox, aurora, dies, umbra, figura, Deus.

Prima missa pertinet ad generationem, que est de secreto, id est substantia Patris, que est de Patre sine matre, ideo in nocte canitur: Quia generatio eius non enarrabitur [38 1Kb] ; uel quia omnes fuerunt ante legem, eam fere penitus ignorauerunt. Ideoque et in ea cantatur: Hodie, et ante Luciferum genui te [39 1Kb] . Secunda pertinet ad illam generationem,  que est de utero uirginis, que est de matre sine patre. Ideoque diluculo canitur; quia homines legis semiplenam de ipsa notitiam habuerunt, ideoque in ea canitur: Lux fulgebit hodie super nos, quia natus est Dominus nobis. Tertia pertinet ad utramque, quod ex eius Euangelio patet, ubi namque dicitur: »In principio erat uerbum,« eterna significatur, ubi subditur, »uerbum caro factum est [40 1Kb] ,« temporalis ostenditur, ideoque in die cantatur, quia homines gratie per temporalem Natiuitatem plenius agnouerunt diuinitatem, quia per notitiam Filii peruenitur ad Patrem [41 1Kb] . Officium igitur prime misse pene per omnes suas partes diuinam commemorat natiuitatem, ut introitus: Dominus dixit ad me:  Filius meus es tu, ego hodie genui te [42 1Kb] , id est eternaliter genui te, nam hodie, ut beatus asserit Augustinus, quia presentia significat, et in eternitate nichil est preteritum quasi esse desierit, nichilque futurum, quasi nondum sit, sed presens tantum; quia, quidquid eternum est, semper est; ideo diuinitus accipitur ibi: Ego hodie genui te. Idem in graduali, et alleluia, et communione canitur, et repetitur quod in introitu premittitur, sed quomodo hec membra capiti suo conueniunt, scilicet euangelio natiuitatem ex uirgine prosequenti? sed et cum ibi dicatur: Maria peperit filium suum primogenitum [43 1Kb] , plane premisse materie coaptatur; quia primogenitum non referimus ad Mariam, sed asserimus genitum primo, id est ante  omnem creaturam, uel quia diuinitas hec calceata uenit ad nos, et per hoc calceamentum diuinitatem agnouimus, ideo in collectis, in lectionibus, in Euangelio, in offertorio fit euidenter natiuitatis de uirgine commemoratio; unde quidam aiunt, quod intentio totius officii ad temporalem natiuitatem potest referri, ut exponat: Hodie scilicet hac die ante luciferum, stellam uidelicet matutinam, genui te, id est generationem tuam sum operatus; et quod in Euangelio dicitur: Maria peperit filium, scilicet primogenitum, id est post, uel ante quem nullum.  Officium uero secunde misse totum consonat dictis pastorum dicentium, ut legitur in Euangelio: Transeamus usque Bethleem, et uideamus hoc uerbum, quod factum est [44 1Kb] , qui gratulantes aiunt in Introitu: Lux fulgebit; sed ait semidoctus grammaticus: cur non dicunt: Lux fulget, orta erat stella ex Iacob? [45 1Kb] Conuenientius tamen dicitur: Lux fulgebit; quia celum rubet in aurora, fulget in tertia, in sexta feruet, in uespere tepet; uel dicitur: Lux fulgebit, in persona legis, que temporalem natiuitatem antiquis patribus repromisit, et subditur: Dominus regnauit, decorem indutus est [46 1Kb] , illum decorem, quo coronauit eum mater sua [47 1Kb] . Hec est humanitas, ornatus miserationis, diadema pietatis, pulchritudo caritatis, et addunt in graduali:  Benedictus qui uenit, et in alleluia: Dominus regnauit, et quis sit, et quantus sit in offerenda supponunt dicentes: Deus enim firmauit orbem terre [48 1Kb] . Et quia primus paries est ex Hebreis, ideo primitie, scilicet pastores in communionem loquuntur ad eos: Exsulta, filia Sion [49 1Kb] . Ecclesia ex Hebreis dicitur: Filia Sion, quia in Sion, que et Hierusalem erat templum et Sancta sanctorum. In utraque missa statio debuit esse ad Sanctam Mariam, quia nobis de utero eius uera salus aduenit, sed causa intercurrit, ut ad Sanctam Anastasiam eatur, que hoc die per martyrium transiuit ad Dominum; ideoque in secunda missa secunda dicatur oratio de Sancta Anastasia. Officium tertie misse personat mirabilia  uerbi Dei, quod erat in principio, et incipit esse caro, sicut legitur in Euangelio [50 1Kb] : Hoc uerbum est puer qui, secundum prophetam, natus est nobis [51 1Kb] , ut canimus in introitu; et hoc canticum nouum, de quo Propheta: »Cantate Domino canticum nouum [52 1Kb] ;« et Ieremias: »Nouum faciet Dominus super terram [53 1Kb] .« Hoc est illud brachium Domini [54 1Kb] , quod secundum propheticam huius diei lectionem parauit Dominus in oculis gentium; hec est locutio, quam secundum apostolicam lectionem locutus est Pater in Filio qui multifarie locutus est olim patribus in prophetis [55 1Kb] . Et attende quod tam in uigilia, quam in tribus missis hodierne festiuitatis due lectiones sine interuallo, prima de propheta Isaia, secunda legitur de Apostolo, quia  Christus pro duobus populis in uno pariete coniungendis nascitur; uel quia super basim prophetarum fundata est columna apostolorum; uel quia actiui et contemplatiui per hanc natiuitatem in una fide saluantur; uel quia per prophetas et apostolos, et euidentius per illum et istum, uel utrumque Testamentum, eius natiuitas concorditer predicatur; hi sunt duo Cherubin, qui propitiatorium tegunt seseque uultibus uersis in propitiatorium respiciunt [56 1Kb] . Per propitiatorium incarnatus Dominus figuratur, de quo Ioannes: Ipse est propitiatio  pro peccatis nostris [57 1Kb] ; dum ergo non discrepant, sed mysterium incarnationis concorditer narrant illud prophetando, istud asseruando, in propitiatorium uultum sue intentionis dirigunt, et se uicissim respiciunt, hoc quoque uerbum est illud salutare de quo protinus canitur in graduali: uiderunt [58 1Kb] .

Hec est lux magna, que descendit in uirginis uterum: »Que illuminat omnem hominem uenientem in hunc mundum [59 1Kb] .« Et attende quod neume, que modulantur in Kyrie eleison, uel alleluia; potius per E, uel per A iubilantur, ut per has uocales significemus spirituale gaudium, quod nobis in partu uirginis est restitutum, cui facta est mutatio eius nominis Eua, dicente Angelo: »Aue Maria [60 1Kb] ;« Aue quidem uox est gaudii, Eua  luctus, quem nascentes exprimunt lugentes, E, uel A. Hic demum, est diues ille et potens qui dicitur in offerenda: Tui sunt celi, et tua est terra, tu humiliasti superbum [61 1Kb] , sed nunquid hodie humiliauit, quando Patrem et matrem uocare nesciuit? Respondeo: Humiliauit per causam, iuxta illud: »Accelera, spolia detrahe, festina predari [62 1Kb] .« In communione de eodem, qui est salutare concluditur, quod, uiderunt omnes fines terre [63 1Kb] , quod quia beatus Petrus uidit, et confessus est pre ceteris, reuelante sibi Patre, qui est in celis [64 1Kb] ; ideo statio est ad Sanctum Petrum. Illud non est silentio pretereundum, quod ab hodie ad octauam Epiphanie semper ad primam, tertiam, sextam et nouam dicimus  responsoria, et eorum uersus cum Alleluia, ad representandum summam letitie, que aduenit tempore gratie. uespere quoque Natalis Domini singulis diebus prius tote cantentur. Postea Magnificat cum Antiphona, et collecta de sequenti festo beati Stephani, et aliorum dicatur. Quidam uero dicunt secundam uesperam totam, quidam duntaxat antiphonam et collectam, et est priuilegium istarum uesperarum; quia cum cetera officia pro superuenienti festo mutentur, iste uespere non mutantur, et est singulare in istis, eo quia Dominus uenit in uesperis, id est in ultima etate mundi ad saluandum saltem reliquias generis humani.



CAPUT uII. DE OCTAuA DOMINI.

 Postquam consummati sunt dies octo, ut circumcideretur puer, uocatum est nomen eius iehsu [65 1Kb] . In die Natalitio duo festa concurrunt, parientis et partus, id est matris et filii; sed propter filii celebritatem, de matre plene solemnizare nequiuimus. Ipsius ergo solemnia reseruauimus ad octauam, hoc significantes quod si Christo in hac uita seruierimus, de Ecclesie glorificatione, quam Maria figurat, in octaua, id est in futura uita gaudebimus, ideoque nocturnum officium, ex magna parte ad uirginem pertinet parientem; idcirco et due misse  celebrantur, prima de Matre: uultum tuum [66 1Kb] ; alia de Filio: Puer natus est nobis [67 1Kb] ; quod si quis alteram uoluerit omittere, non omittat illam, que spectat ad uirginem, ut dicat orationem: Deus, qui salutis eterne, que dicenda est a Circumcisione usque ad Epiphaniam, et ab Octaua Epiphanie usque ad Purificationem. In hac uero die triplex solemnitas intimatur, scilicet Ogdoadis, circumcisionis et nominis impositionis, ut in Euangelio legitur: Postquam consummati sunt dies octo [68 1Kb] : uerborum trium fit commemoratio. Prima solemnitas Ogdoadi assignatur, id est octaue diei, et quia sequentes dies octauarum nominibus decorantur, idcirco de octauis fecundior sermo decurrat. Octauum diem celebrandum Leuiticus liber insinuat, dicens:  »Dies octauus erit celeberrimus atque sanctissimus [69 1Kb] .« Celebrantur autem octaue diuersis et specialibus causis, uerbi gratia, celebratur Octaua Natiuitatis ob reddendam causam prime diei; in die Natiuitatis coluimus Christi aduentum ad nos, in Octauis colimus hominum aduentum ad Christum; ipse autem uenit ad nos, ut iremus ad eum, et hoc ex antiphonis manifeste dignoscitur. Ibi dicitur: Genuit puerpera regem. Hic O! admirabile commercium! nomine commercii datur intelligi, aliud dari et aliud accipi. Dedit nobis Christus suam diuinitatem et accepit nostram humanitatem; quod dedit, colitur in natiuitate; quod accepis, colitur in octaua die. Membra iuncta capiti congratulantur  in festiuitate presenti, sic et in aliis antiphonis: in illis agitur de Natiuitate, in istis de membrorum copulatione, que facta est per Natiuitatem. Antiphona illa: Mirabile mysterium hominis, declarat assumptionem, cum dicitur: innouantur. Ecce noua permutatio naturarum quia Deus fit homo, et homo Deus; sic tamen, ut quod fuit permansit, et quod non erat assumpsit, non passus commistionem, quam Sabellius identitauit, nec diuisionem, quam Arius oblatrauit. Ob similem causam octaua celebratur Epiphanie. Nam in Epiphania cantatur: Quod Dominus est baptizatus; in Octaua causa redditur cur baptizatus, scilicet ut baptizemur, ut a peccatis per nostrum lauacrum abluamur, quod ex ipsis antiphonis declaratur: ueterem hominem. Hic  queritur cur Octaua Passionis eodem rationis articulo non celebretur? Sicut enim Christus, qui est sol iustitie [70 1Kb] , natus est non propter se, sed ut lux nostris mentibus, qui eramus in tenebris appareret [71 1Kb] ; sicut etiam baptizatus est non propter se, sed ut nostra peccata lauaret [72 1Kb] ; sic mortuus est non propter se, sed ut nos moreremur peccato, per quod nos a morte liberaret [73 1Kb] . Respondeo: quia superueniens festum letitie obumbrat, et abolet commemorationem tristitie, uerumtamen licet reddatur ratio, cur non fiant, non tamen usquequaque in  similibus exigitur, cur hec fiant, nam et circumcisus est carnaliter, ut circumcidamur spiritualiter [74 1Kb] . Ieiunauit ut ieiunemus [75 1Kb] ; pedes lauit ut lauemur [76 1Kb] . Non tamen octauas istorum, aut similium celebramus. Sed Octaue sanctorum, ut Stephani et aliorum ob causam dissimilem celebrantur. In natalitiis enim ipsorum, receptacula colimus animarum, in octauis resurrectionem corporum. Unde in titulis Psalmorum dicitur, pro octaua.

Et attende: Quod quorumdam sanctorum celebrantur Octaue, ne hoc mysterium lateat, non autem omnium, ne uilescat, et etiam, si non ualemus omnium festa celebrare sanctorum, quanto minus octauas eorum? Rursus dissimilem habet causam octaua paschalis solemnitatis, cui cum sit octaue  mysterium, octaua tamen additur propter octo beatitudines, que in illa solemni octaua percipientur. Rursus dissimilem habet causam Octaua Pentecostes, que ideo celebratur, ut operum sancti Spiritus consummatio declaretur; est demum omnium octauarum ratio generalis, quod octaua redit ad caput, quod de beatitudinibus asserit Augustinus. Idem quoque dies primus est et octauus, id est Dominicus. Ideoque resurrectio Domini dicitur facta in octaua, id est in die Dominica. Idcirco igitur obseruatur celebritas octauarum, ut reuertamur ad primum innocentie statum; in cuius innocentie recordatione, in octaua die Circumcisio agebatur, ut mens circumcisa fieret ab omni carnali contagione.  De circumcisione et nominis impositione sermo succedat, et merito in octauo die circumcisionis, et nominis, quod est iehsu, impositionis solemnitas celebratur; quia, sicut in die Natiuitatis ostenditur, qualiter Christus uenit ad nos, ut saluaret nos, scilicet per incarnationem; sic in octauis ostenditur, qualiter ueniemus ad ipsum, ut saluemur ab ipso, scilicet per circumcisionem. De circumcisione sciendum est quod Dominus eam precepit Abrahe, in signum obedientie et iustitie, fidei et discretionis populi [77 1Kb] . Fiebat autem in octauo die petrino cultello in membro luxurie, in quo protoplastus uerecundiam sensit inobedientie, significans quod in octaua gratie per fidem Christi omnis peccati corruptio deleatur [78 1Kb] , et in octaua glorie  per Christum omnis etiam pene corruptio penitus aboleatur [79 1Kb] . Unde hoc festum celebrant subdiacones, iuuenes et fortes, ad significandum, quod in octaua resurgentium nulla erit debilis etas, non senectus, non senium, non impotens pueritia, sed omnes occurremus in uirum perfectum [80 1Kb] cum hoc mortale induet immortalitatem et hoc corruptibile incorruptionem [81 1Kb] . Huius effectus erat peccati originalis abolitio. Cur ergo Christus qui fuit agnus  immaculatus [82 1Kb] , non habens maculam, neque rugam [83 1Kb] , »qui peccatum non fecit, nec inuentus est dolus in ore eius [84 1Kb] ;« cur, inquam, uoluit circumcidi, qui nichil habuit in se, quod debuit amputari? Respondeo: sicut uoluit in templo presentari [85 1Kb] , sicut et baptizari [86 1Kb] , sicut et de agno paschali cum discipulis epulari [87 1Kb] , sic uoluit in corpore circumcidi non propter se, sed propter nos. Tum ne Iudei stomacharentur in eum, dicentes: Hunc non esse Messiam promissum in lege; quia non uiuit secundum legem, qui de se ipso postea dixit: »Non ueni soluere legem, sed adimplere [88 1Kb] .« Tum propter figuram; carnalis etenim circumcisio figurat presentem spiritualem, que est ex gratia, et futuram, que erit in gloria; nec dedit nobis exemplum  carnaliter circumcidendi; quasi »circumcidimini, Christus uobis nichil proderit [89 1Kb] ,« sed inuitauit nos spiritualiter ad spiritualem circumcisionem, id est uite innouationem, ad quam nos inuitat Spiritus per Ieremiam, dicens: »Nouate uobis nouale [90 1Kb] .« Et forte non sine occulta causa hec innouationis solemnitas in anno gentilitatis nouo concurrit; quia tunc nouum annum augurata strena, et bono omine celebrabimus, si mente et spiritu renouati fuerimus [91 1Kb] ; demum carnalem circumcisionem baptismi sequentis institutione mutauit. Tum propter honestatem, quia honestius est aqua lauari, quam corpore mutilari; propter utilitatem, quia communius est; cum enim solum mares circumciderentur, mares  et femine baptizantur, et quia efficacius est, quia circumcisio duntaxat ab originali peccato mundaret, baptismus et mundat ab omni, et pandit aditum paradisi. De nominibus uero Christi sciendum est quod quedam ex ipsis de Christo relatiue, uel quasi relatiue dicuntur, ut pastor [92 1Kb] , sponsus [93 1Kb] et mediator [94 1Kb] , quedam non relatiue ut homo [95 1Kb] . Item nonnulla ex ipsis de Christo translatiue dicuntur, ut agnus, ouis [96 1Kb] , uitulus [97 1Kb] , serpens [98 1Kb] , aries [99 1Kb] , leo [100 1Kb] , uermis [1 1Kb] . Item quedam, cum sint institutione appellatiua, sunt ei prerogatiua priuilegii appropriata, ut Christus quod sic Grece, Messias Hebraice, unctus dicitur Latine. Unxit eum Deus oleo letitie pre consortibus suis [2 1Kb] ; hoc nomen est oleum effusum, ideoque adolescentule dilexerunt  eum [3 1Kb] ; hoc nomen, cum sit Grecum, Greca scribitur abbreuiatione sic . Nam ponunt Greci pro chi; P uero pro r; c autem pro s. Si autem per s scribitur Latina terminatione finitur, ergo si longo schcmate scribitur, per aspirationem ita pingatur, Christus. iehsu autem est proprie proprium nomen illius persone impositum ei ab Angelo in die conceptionis et ab hominibus in die circumcisionis et dicitur iehsu [4 1Kb] Hebraice, soter  Grece, Saluator Latine; unde Angelus ad Ioseph: »uocabis nomen eius Iesum: ipse enim saluum faciet populum suum a peccatis eorum [5 1Kb] ,« quod nomen Porphyrius philosophus Greca et Latina lingua peritus Latine scribebat iehsu, Grece per H, quam Greci pro i longa sonant. Unde quidam profert Gisus. Latini uero pro e longa, rectius ergo uidetur sic esse pingendum IHC per Grecam abbreuiationem quam IHS per Latinam aspirationem. uocatur etiam alpha et omega, id est principium et finis [6 1Kb] . uocatur et Emmanuel [7 1Kb] quod est interpretatum nobiscum Deus. Nobiscum enim est per presentiam maiestatis. uocatur preterea uia, ueritas et uita [8 1Kb] ; uia in exemplo, uel in precepto, ueritas in promisso, uita in premio. De his nominibus copiose  reperies in illa sequentia: Alma chorus. Sabbaoth, id est Deus exercituum [9 1Kb] ; Adonai [10 1Kb] , quod est Dominus; Athanathos, id est immortalis; Kyrios, id est Dominus; Theos, id est Deus; Pantocrator, id est omnipotens; Homousios, id est eiusdem essentie, nomina sunt Dei, non tantum persone Christi. uocatur preterea Christus secundum Isaiam [11 1Kb] admirabilis, consiliarius, Deus fortis, Pater futuri seculi, princeps pacis: Admirabilis in Incarnatione, quid enim mirabilius est, quam quod »uerbum caro factum est [12 1Kb] ?« Consiliarius in integra rerum cognitione, hic est Angelus magni consilii, »in quo sunt omnes thesauri sapientie et scientie Dei absconditi [13 1Kb] ,« cui omne cor patet et omnis uoluntas  loquitur. Deus in rerum creatione: hic est enim puer, qui creauit stellas, imo omnia per ipsum facta sunt, et sine ipso factum est nichil [14 1Kb] . Fortis in rerum dispositione: hec est enim sapientia, que »attingit a fine usque ad finem fortiter [15 1Kb] ,« hec librat omnia in pondere, numero et mensura [16 1Kb] . Pater futuri seculi, in meritorum retributione, hic est enim paterfamilias, qui ponet rationem cum seruis suis, et ei, qui fidelis exstitit in commissis, inquiet: »Intra in gaudium Domini tui. [17 1Kb] « Princeps pacis dicitur, uel quia mediator fuit Dei, et hominum et angelorum [18 1Kb] , uel quia confert illam pacem, que exsuperat omnem sensum [19 1Kb] , cuius »pacis non erit finis [20 1Kb] .« uocatur etiam Christus ineffabili nomine Tetragrammaton, id est quatuor  litterarum, que sunt Io, He, uau, He, que sunt apud nos, I, e, u, he: est ergo nomen Ieuhe, quod dicitur ineffabile, non quia non ualet fari, sed quia non est Deus hoc nomine, nisi in arduis inuocandus; uel eius sententia sufficienter nequeat explicari. Cuius interpretatio talis: Iod principium, he iste, uau passionis uite, quasi iste est principium uite passionis. Genitiuus Grecorum more ponitur pro ablatiuo, passionis, pro passione, id est per passionem. Quomodo autem uita nostra ab ipsius morte dependeat, non sufficimus intueri. Quod diximus gentilitatem nouum annum, hodie  celebrare, intellige secundum Romanos; Arabes enim incipiunt post solstitium estiuale; ab Hebreis autem inchoatur in Martio. Annum quoque intellige usualem: est enim annus solaris circuitus solis semel per zodiacum, ex quo per quadriennium quadrantis ratione unius diei summa colligitur, que quartum annum generat bissextilem; est annus lunaris circuitus lune duodecies per zodiacum, qui cum a solari diebus undecim suppletur, ex his triplicatis annus embolismalis efficitur; est etiam annus usualis hodie secundum usus hominum sumens initium. Est annus emergens capiens a quouis die principium: est annus naturalis, cum luna soli supponitur, unde sol eclypsim patitur; est annus magnus, cum omnia sidera ad suum locum et  ordinem reuertuntur; est annus apud Grecos olympias ab agone olympio dictus, qui de quarto in quartum annum obseruabatur. Est apud Romanos annus lustralis quinque annorum spatium, quod lustrum appellabatur; quia solutis censibus sacrificabant et urbem lustrabant. Est apud eosdem annus indictionalis, qui ter quinos continet annos. Est apud Hebreos annus iubileus, id est remissionis, qui septennis completis annorum hebdomadibus celebratur. Est apud Christianos uiatores annus benignitatis et gratie, in quo Christus uenit et nos sola benignitate redemit. Est apud sanctos comprehensores annus eternitatis et glorie in quo »exsultabunt sancti in gloria [21 1Kb] « sine fine.

 Solarem annum per quatuor tempora: uer, estatem, autumnum et hiemem, et per duodecim menses diuiserunt philosophi. Mensis est spatium in quo luna semel percurrit zodiacum. Gentiles mensibus nomina quedam ex diis, quedam ex causis, quedam ex numeris imposuerunt. Ianuarium ergo dixerunt ab idolo, et re ab idolo; quia ex Iani bifrontis nomine uocauerunt, in cuius primo die Iani solemnia celebrabant, sed uerius a re Ianuarius appellatur, eo quod anni Ianua, et principium constituitur. Februarius autem ab idolo dicitur, scilicet a februo, id est Plutone; uel a re a febribus, uel a februo, as; quia in eius prima die ciuitas februabatur. Martium ad honorem Romuli sic appellauerunt, qui eum Martis filium crediderunt, et sic  ab idolo. Nam a re dicitur a maribus, eo quod tunc animantia mares desiderant. Aprilis quasi aperilis dicitur eo quod germen tunc aperitur in florem, et sic uocatur a re; ab idolo uero dicitur ab Aphros, que est uenus, quasi Aphrilis. Maius a Maia matre Mercurii. Iunius a Iunone uocatur, sed uerius maius à maioribus, Iunius a iunioribus appellatur; quia quod maiores dictabant in Maio, hoc iuuenes exsequebantur in Iunio. Iulius a Iulio Cesare. Augustus ab Octauiano uocatur augusto, nam prius Iulius quintilis, et Augustus appellabatur sextilis. September, October, Nouember, December,  ex numeris et imbribus eris acceperunt uocabulum.

Menses quoque in Kalendas, Nonas et Idus diuiserunt. Kalende a colendo dicuntur, eo quod mensium principia colebantur, uel potius a Calon, quod est bonum; et scito quod apud Aegyptios principia mensium prenuntiabantur. Ideoque decimo Kalendas et sic de reliquis inuenitur. None dicuntur a nundinis, et Idus dicitur diuisio mensis. Menses etiam in se quatuor continent hebdomadas; hebdomada uero dicitur ab hebdomos Greca uoce, que interpretatur latine septimus; quia septem dierum cursu peragitur. Dies est spatium uiginti quatuor horarum, cuius due sunt partes, dies et nox. Dies est solis presentia super terram, cuius tres sunt  partes: mane, meridies et suprema. Nox est absentia solis super terram, cuius septem sunt partes: crepusculum, dictum quasi creperum, quod est dubium. uesperum dicitur ab ortu stelle, cui hoc nomen est. Conticinium, cum omnia silent. Intempestum, id est inopportunum, cum aliquid agere non est opportunum. Gallicinium a Galli cantu dicitur. Matutinum a stella, uel a mane. Antelucanum a luce, id est quod diluculum. Qui uero quatuor esse dicunt, crepusculum et uesperum sub conticinio comprehendunt, et matutinum in antelucano intelligunt; he quatuor partes uigilie nominantur, quod sumptum est a pastoribus, uel castrorum excubiis, quas Dominus in Euangelio aliis  nominibus appellauit, scilicet: sero, an media nocte, an galli cantu, an mane. Gentes diebus a planetis nomina indiderunt, primum diem a sole nominantes, qui est princeps et gubernator omnium siderum, sicut hic dies primus dierum omnium; secundum a luna, tertium a Marte, quartum a Mercurio, quintum a Ioue, sextum a uenere, septimum a Saturno: singulis planetis horas singulas tribuentes, ut cuicunque prima post uiginti quatuor occurrerit, ipse planeta nomen illius diei uindicabit. Est igitur hic ordo planetarum: Saturnus, Iupiter, Mars, Sol, uenus, Mercurius et Luna, a quibus philosophi dierum nomina contraxerunt, eo quod a singulis aliquid esse in homine uoluerunt, ut a Saturno tarditatem, a Ioue temperantiam, a Marte  feruorem, a sole spiritum, a uenere uoluptatem, a Mercurio eloquentiam, a luna corpus. Apud Hebreos dicitur prima Sabbati, secunda Sabbati, tertia Sabbati, quarta Sabbati, quinta Sabbati, sexta Sabbati, Sabbatum. Et est sensus, prima Sabbati, hoc est prima a Sabbato, et sic de ceteris. Nos uero dies ferias appellamus, uel ab eo, quod feriari dicatur, quasi fari; in creatione mundi per singulos dies ait Dominus: »Fiat lux [22 1Kb] ,« uel quia feriari est uocare, et est a gentilibus deriuatum, qui dies festos ferias appellabant; nos autem omnes dies ferias appellamus, uel quia singulis missarum solemnia celebramus; uel quia quotidie a peccatis  cessare tenemur. Dicitur ergo dies Dominica, in qua Dominus resurrexit, dicitur eadem prima feria, id est prima dies, in qua sit feriandum, id est a peccatis uacandum; similiter et de aliis; uel Sabbatum olim dies feriatus est habitus, ideoque dies Dominica dicitur prima feria, id est prima a feria, sicut prima Sabbati. Sabbati uero nomen de Hebraica ueritate Christiana religio conseruauit.

Et attende quod sunt dies siderales, in quibus sidera mouentur; et homines a nauigationibus excluduntur. Sunt preliares, de quibus in libro regum [23 1Kb] , tempore quo reges ad bella solent procedere. Sunt intercalares, quos scimus duodecim mensibus superesse. Sunt caniculares, in quibus canicula terras incendit. Sunt solstitiales, in quibus  sol stare uidetur. Sunt equinoctiales, in quibus dies noctibus adequantur. Sunt fasti, in quibus iura fantur. Sunt nefasti, eis contrarii. Sunt festi, id est festiui, ut dies azymorum [24 1Kb] . Sunt profesti, quasi procul a festis, ut feriales; sunt dies mali, unde Apostolus, redimentes tempus quoniam dies mali sunt [25 1Kb] ; quia in eis plus solito homines affliguntur; sunt e contrario boni; sunt dies Aegyptiaci in quibus creditur Aegyptus fuisse percussa, uel quorum obseruatio ab Aegyptiis fuit inuenta. Est quoque dies salutis, in quo Dominus uenit ad saluandum. Est dies iudicii, uel dies Domini [26 1Kb] , in quo ueniet ad iudicandum [27 1Kb] . Dies in quibus uiuimus nostri sunt; quia in eis pro libero arbitrio certamus,  at dies iudicii non nostra est, sed dies Domini [28 1Kb] , quia suo nos remunerabit arbitrio, qui erit bonis dies letitie, malis autem calamitatis et miserie [29 1Kb] . Dies autem uiginti quatuor horas, hora uero quatuor puncta. Ista quoque sunt mysteriis plena. Tunc enim Ianum bifrontem colimus, cum preterita peccata plangimus, et a sequentibus precauemus; cum obliti priorum cum Apostolo ad anteriora nos extendimus [30 1Kb] . Annus est generalis Christus, cuius membra sunt quatuor tempora, scilicet quatuor euangeliste. Duodecim menses hi sunt Apostoli, septimane, quilibet septem dona sancti Spiritus habentes; dies, quilibet per fidem Trinitatis ad octo beatitudines peruenientes; hore, quilibet quatuor uirtutibus redolentes; uel per annum  totum huius uite presentis tempus accipimus; per quatuor tempora, quatuor status Ecclesie militantis, scilicet statum pacis, tyrannice persecutionis, heretice prauitatis, simulate familiaritatis. Hi sunt quatuor equi, scilicet albus, rufus, niger et pallidus, de quibus Ioannes loquitur in Apocalypsi [31 1Kb] . Quilibet status tres continet dimensiones in electis septem lampadibus coruscantes [32 1Kb] , scilicet principium, medium et finem; continet et diem et noctem, id est prosperitatem et aduersitatem; in utraque fuerunt duodecim prophete et duodecim apostoli, et etiam omnes doctores ueteris et noue legis: qui dicuntur uiginti quatuor [33 1Kb] ; uel quia fidem  sancte Trinitatis annuntiant per quatuor climata mundi, uel quia sex opera exercent quadripartiti Euangelii, et hos omnes fulciunt quaternarum puncta uirtutum; uel annus est militia uite hominis super terram [34 1Kb] . Quatuor tempora quatuor etates, adolescentia, iuuentus, senectus et senium; uel quatuor uirtutes, in quibus sancte Trinitati seruire, tribus uirtutibus redolere, septem donis abundare debemus in prosperis et in aduersis, ut per quaternarium uirtutum perueniamus ad senarium operum, et per ternarium uirtutum ad octonarium beatitudinum.



CAPUT uIII. DOMINICA CIRCA OCTAuAM.

Dum medium silentium tenerent omnia, et nox in  suo cursu medium iter haberet, omnipotens Sermo tuus a regalibus sedibus uenit [35 1Kb] . Tria sunt silentia, primum ante legem, secundum sub lege, tertium erit in gloria. Primum fuit ignorantia languoris, secundum desperatio curationis, tertium adeptio sanitatis. Homo enim ante legem morbum suum non agnoscebat, et ideo silens remedium non querebat; et hoc est primum silentium. Ut autem lex subintrauit [36 1Kb] , languidus morbum agnouit, et per opera legis sanari quesiuit [37 1Kb] ; sed agnoscens neminem per legem posse iustificari [38 1Kb] , diuturnis clamoribus fatigatus, de salute desperans iterum siluit. Et non solum siluit homo, sed etiam omnia, scilicet homines, angeli et elementa, que prius Christo nascituro  uel per uoces, uel per indicia prebuerant testimonia. Hoc est secundum silentium, quod cum tenerent omnia, nox in suo cursu medium iter habebat. Triplex nox intelligitur: diabolus, fluxus uite presentis et peccatum. Tria quoque sunt itinera: primum ad celum, secundum ad infernum, tertium presentis uite stadium. uel medium iter est genus humanum, uel spiritus humanus, medius inter spiritum qui moritur et carne tegitur, et spiritum qui nec moritur, nec carne tegitur. Diabolus uniuersum genus humanum possidebat, et suo cursu ad barathrum perditionis trahebat. Presens quoque uita nox est, cuius primum est iter de non esse ad esse per generationem; ultimum de esse ad non esse per corruptionem, medium de alicuius modi esse ad alterius  modi esse per alterationem. Presentis enim cursus uite est quem nascendo intramus, uiuendo percurrimus, moriendo eximus: in hoc cursu nox ista medium iter habuit, cum mors uniuersos quos reperit in stadio uite presentis, ad inferos traxit; nox quoque peccati, dum ab originali peccato incipiens per actualia discurrebat, dum naturalis et scripte legis preuaricatione succedente, peccatum ad summum uenerat incrementum, medium iter habuit, dum »mors ab Adam usque ad Moysen regnauit [39 1Kb] ,« et etiam usque ad aduentum Domini perseuerauit. Cum igitur omnis spes recuperande  salutis perierat, et nox secum omnia rapiebat, omnipotens sermo ad liberandum mittitur, ut diuine gratie munus amplius commendetur. Moyses Dei famulus multa uerba protulit, multos sermones impotentes emisit, qui quod promiserunt efficere non ualuerunt; sed unus, et unicus est Sermo Patris: quia »semel locutus est Deus [40 1Kb] ,« et ipse est omnipotens; quia non solum »dixit et facta sunt [41 1Kb] ,« sed »quecunque uoluit, fecit [42 1Kb] .« Hic Sermo uenit. Sed unde uenit? Et quo? A regalibus sedibus, a consensu Patris, ab equalitate maiestatis ad carnem, ad crucem, ad mortem, a lumine celi ad tenebras inferni. Sic ueniens silentium interrupit; quia locutus est pacem, dedit gratiam, proposuit misericordiam, promisit ueniam. Ceperunt igitur  egri accelerare ad medicum, et fidei puritate et ueritatis confessione magnis clamoribus remedium flagitare. Adhuc iste Sermo loquitur, dum promissa in suis quotidie operatur, adhuc egrotus flagitat, ut per gratiam sanitatem recipiat; sed cum plena sanitas uenerit, non erit amplius quod petatur, iuxta illud: »In illa die non rogabitis Patrem quidquam [43 1Kb] ,« et tunc erit tertium consummationis silentium.

Officium uox est primitiue Ecclesie, in quo Domini recolit natiuitatem, cuius fructum predicat in epistola: Quanto tempore [44 1Kb] : quia de seruitute transiuimus ad filiorum adoptionem, et ipsum commendat, secundum sapientiam, ut in euangelio:  Erat Ioseph [45 1Kb] , in quo dicitur: Puer crescebat, et confortabatur plenus sapientia, et gratia Dei erat cum illo. Secundum potentiam, ut in alleluia, Dominus regnauit [46 1Kb] , et offerenda, Deus enim firmauit [47 1Kb] ; secundum pulchritudinem, ut in graduali, Speciosus forma [48 1Kb] ; in communione uero, Tolle puerum [49 1Kb] , tempus fuge notatur, quo descendit Dominus in Aegyptum, et mystice respicit ad gentilitatis adoptionem, quia Dominus de Iudea transiuit ad gentes, ut eas adoptaret heredes. Et attende quod, si Natiuitas Domini, uel solemnitas Sancti Stephani, uel Sancti Ioannis, uel Innocentum fuerit in die Dominico, cantabitur hoc officium post octauam Domini; sin autem, infra octauam cantatur. Unde si Dominica fuerit in sanctorum octauis,  cantabitur hoc officium de Dominica, et fiet duntaxat commemoratio de octaua. Proinde quidam aiunt quod, sicut officium Natalis diei est gaudium gentium, que uiderunt salutare Dei, sic hodiernum officium est reuocandorum in fine seculi preconium Iudeorum. Non enim gloriari debet oleaster aduersus ramos bone oliue [50 1Kb] , nec minor frater indignari contra maiorem [51 1Kb] , sed roget inter conuiuia patrem, ut exeat, et delinitum blandis monitis introducat; quia qui modo positus est in ruinam, ponetur in resurrectionem in Isrel, sicut in Euangelio dicitur [52 1Kb] . Tunc adimplebitur quod Apostolus  in Epistola dicit: Quod misit Deus Filium suum, natum ex muliere, factum sub lege, ut eos qui sub lege erant redimeret [53 1Kb] . Tunc paruulus qui fuit sub elementis [54 1Kb] , id est sensu litterali, heres erit, et regni solium obtinebit; sed nunc est Dominus in Aegypto [55 1Kb] , scilicet apud gentes, que quondam sub Pharaone, scilicet diabolo, militabant, sed tunc per fidem reuertetur ab Aegypto in terram Isrel, scilicet ad Iudeos, cum reliquie saluabuntur [56 1Kb] ; de qua reuersione agitur in Euangelio: Defuncto Herode [57 1Kb] , quod legitur in uigilia Epiphanie, que totum preter euangelium a missa de aurora mutuatur officium: Lux fulgebit, eo quod in Epiphania, gloriosa apparitione Domini comprehensoria, qua, sicut est, Dominus apparebit [58 1Kb] , sancti fulgebunt in  Deo [59 1Kb] , et Deus fulgebit in eis. De hac die queritur, si sit in ea ieiunandum; et quidem uidetur, quia sibi officium appropriatur, et alleluia in officio, nisi in Dominica, subticetur.



CAPUT IX. IN EPIPHANIA DOMINI.

Tribus miraculis ornatum diem colimus. Hodie stella magos duxit ad presepium. Cum enim natus esset Dominus in Bethlehem Iude in diebus Herodis regis, ecce magi ab Oriente uenerunt Ierosolymam dicentes: Ubi est qui natus est rex Iudeorum? uidimus enim stellam eius in Oriente, et uenimus adorare eum [60 1Kb] . Zoroastes rex magicam artem inuenit, de cuius semine Balaam exstitit, qui de Christo prophetauit dicens: »Orietur stella ex Iacob, et  consurget homo de Isrel [61 1Kb] .« Ex huius progenie hi tres magi fuerunt, qui adorare Dominum cum muneribus, auro, thure et myrrha uenerunt. Magi dicti sunt mathematici, scilicet in stellis periti. Hi tres fuere primitie gentium, a quibus Dominus uoluit adorari, ut a tribus partibus mundi, Asia, Africa et Europa, et ex tribus filiis Ne, gentes innueret conuertendas: qui tria munera obtulerunt, dum in auro regem, in thure Deum, in myrrha credidere mortalem. uel per tria munera physicam, ethicam, logicam, uel historiam, tropologiam et allegoriam, uel sapientiam fidei, orationem et bonam intelligimus operationem. uenere autem, stella duce, a natali duodecimo die, ut significaretur gentes ad fidem  Christi, »sermone cooperante [62 1Kb] ,« per duodecim apostolos attrahendas. Sed si primitus in die natali stellam uiderunt, quomodo tam cito de tam remotis partibus uenire potuerunt? Respondent quidam quod ante natiuitatem eam uiderunt; alii, quod super dromedarios uenerunt: dromedarius est animal minus camelo, sed uelocius eo; currit enim una die quantum equus tribus diebus. Ideo dicitur a , quod est cursus, et , quod est uirtus. De stella queritur quo deuenerit post completum officium. Respondent quidam quod in puteum cecidit, et adhuc quibusdam, sed non nisi uirginibus, apparet;  alii quod in primordialem resoluta est materiam. Quoad hoc miraculum dicitur hec solemnitas Epiphania, ab , quod est supra, et , quod est apparitio. Hodie Christus »cum esset incipiens annorum triginta [63 1Kb] ,« in Iordane baptizatus est a Ioanne tribus de causis, ut omnem iustitiam adimpleret [64 1Kb] , ut Ioannis opera comprobaret, ut aquis uim regeneratiuam tribueret. Ideo in tricesimo anno uoluit baptizari, et postea predicare, quia predicator prius fortis debet esse et mundus in se, et post hec aliis predicare. Hec etiam etas conuenit predicatori. In Iordane baptizatur in signum humilitatis, a Ioanne in signum gratie Dei. Iordanis enim descensus, Ioannes Dei gratia interpretatur; quia his qui in baptismo humiliantur gratia Dei confertur.  In hoc baptismo Trinitas apparuit, Pater in uoce, Filius in carne, Spiritus sanctus in columbe specie; ideoque secundum hoc miraculum hec solemnitas uocatur Theophania, a , quod est Deus. Hodie, reuoluto anno, Dominus aquam uertit in uinum ad nuptias architriclini [65 1Kb] , secundum quod miraculum hec solemnitas Bethphania uocatur, a beth, quod est domus. Ait Beda super commento Luce Dominum eodem die, reuoluto anno, quartum fecisse miraculum, scilicet, de refectione panum; secundum quod dicitur hec solemnitas Phagiphania, a , quod est comedere. Sed de hoc quasi non authentico non solemnizat Ecclesia. De tribus uero primis miraculis queritur, quod miraculum cui miraculo preferatur? Aiunt Greci  baptisma ceteris preferendum, propter quod baptismi sacramentum numerosius et solemnius hodie concelebrant, quibus in canonibus Romana contradicit Ecclesia. Tum quia alterius et alterius rationis fuit eius, et noster baptismus, tum »quia quicunque baptizati sumus in Christo, in morte ipsius,« non in baptismo, »baptizati sumus: Consepulti enim sumus cum illo per baptismum in morte [66 1Kb] ;« unde postquam surrexit a mortuis baptizandi potestatem, et formam dedit apostolis, dicens: »Euntes, docete omnes gentes, baptizantes eos in nomine Patris et Filii et Spiritus sancti [67 1Kb] ;« de quo cum eos ante passionem instruere potuisset, noluit, dans intelligi gratiam regenerationis ex sua resurrectione cepisse, et uim regeneratiuam aquarum  ex suo latere profluxisse; eminet itaque potius illud, quod a magis utique gentilibus est adoratus, quod cordibus gentium magnam spiritualium prestat materiam gaudiorum: assumens enim illos »pax nostra fecit utraque unum [68 1Kb] .« Quid celesti miraculo plenius, quam quod magos non Scripture, non hominis, non angeli magisterium, sed per stellam docuit solius Spiritus sancti oraculum? Quid celesti magisterio dignius? Quid auro regem, thure Dominum, et myrrha confiteri mortalem? Ex his tribus miraculis, presertim ex primo huius diei  compaginatur officium, nocturnum uidelicet et diurnum. Nocturnum in sui principio discrepat ab usitato: non enim cantatur: uenite, exsultemus Domino [69 1Kb] , tum quia reges ad Dominum adorandum ueniunt [70 1Kb] , non etiam inuitati, unde statim post: Domine, labia mea aperies [71 1Kb] , quasi ex improuiso dicetur: Afferte Domino [72 1Kb] . Tum etiam uenite non cantamus, nec inuitatorium, ne Herodiare uideamur; ipse namque inuitauit principes sacerdotum, et scribas populi, et sciscitabatur ab eis ubi Christus nasceretur; magis enim dixit: Cum inueneritis, renuntiate mihi, ut et ego ueniens adorem eum [73 1Kb] , quod dicebat, non ut Christum  adoraret, sed perderet; simili de causa, triduo ante Pascha pacis osculum nemini damus, ne proditori Iude similes uideamur. Tum forte, quoniam ad sextam reseruatur antiphona: propter gentes, que sexta mundi etate ad fidem Christi uenere, uel ad significandum quod Christus ad quem psalmus inuitat, uenit in plenitudine temporum [74 1Kb] ; senarius enim perfectionem significat. Notandum est quod in antiphonis priorum nocturnorum non ponitur Alleluia; quia statui ueteri deputantur.

Primus nocturnus tangit tempus legis naturalis, in quo Abraham arietem offerebat [75 1Kb] , in quo se ad psallendum, adorandum Dominum inuitabant; secundus uero tangit tempus legis Mosaice, in quo  prophete gentes uenturas ad adorandum Dominum preuidebant; tertius uero ad nouum pertinet Testamentum, quod habet initium a baptismo: quapropter habet antiphonam in capite: Fluminis impetus, cum psalmo: Deus noster [76 1Kb] , et cum huiusmodi ordo psalmorum preposterus, et inusitatus, qui merito tenet septimum locum; quia pertinet ad septiformem gratie spiritum per uim baptismi collatum; sequentes quoque antiphone cum psalmis suis nouum indicant Testamentum, et hi tres psalmi quidem monstrant commotionem gentium contra predicationem apostolorum, subuersionem idolorum et conuersionem fidelium. Hec autem diximus secundum quorumdam consuetudinem: nos enim fluminis impetus, cum suo psalmo ponimus in primo  nocturno, et uenite in tertio, seruantes psalmorum ordinem rectum, naturalem et consuetum: quod et congruit, quia gentes in tempore gratie uenere ad fidem. Et uide quod ascensus in antiphonis consideretur; continet enim prima periocha sacerdotes; secunda, reges; in tertia, usque ad angelos peruenitur; in tertio nocturno frequentat Alleluia: quia tertio tempore redempta letatur Ecclesia, post tertium nocturnum sequitur euangelium de baptismo et generatione Christi [77 1Kb] . Et uide quia duo euangelia de generatione Christi leguntur in nocte; unum in natiuitate, alterum hodie, quia utraque  generatio Christi in nocte, id est obscura, nec priorum sensibus intellecta; una est carnalis, altera spiritualis; in carnali descendimus computantes, et ponitur genuit ut carnalis, et temporalis exprimitur successio; in spirituali ascendimus, et ponitur qui fuit, et subditur filius, ut spiritualis generationis denotetur adoptio. Quare autem Mattheus descendat, et Lucas ascendat, superius pretractauimus; uel ideo ascendendo computat Lucas, quia proprium est sacerdotum ut ab infimis perducant plebem ad suprema. Euangelio lecto, Te Deum laudamus, de Christi generatione gaudentes, altisone resonamus. Officium uero diurnum totum pertinet ad id quod diximus esse precipuum, et principale miraculum, scilicet ad primitias gentium  et ad munera magorum.

Sancta ergo Ecclesia de gentibus electa pro suo uocationis initio gaudens, Deo generosum laudis offert pro sua salute preconium, dicens: Ecce aduenit, quod sumitur de Isaia [78 1Kb] , sed non sic ibi continue reperitur; licuit enim cantoribus ad instar apicularum, que ex diuersis floribus unam mellis dulcedinem componunt, ex uariis locis Scripture cantum Deo hilaritatis componere, gratior est mistura bonorum. Ecce, in propatulo est, quod Dominus natura, dominator effectu aduenit, ad nos uenit, scilicet carnem assumpsit; uel ut alludamus presenti diei, ad nos uenit, scilicet qui in carne latebat, per multa signa Deus esse apparuit, ut per  stellam et munera, per uocem paternam et Spiritum in columba cetera sint manifesta. Et attende quod moris est in hac die Pascha Domini prenuntiare his uerbis: Nouit caritas uestra, fratres karissimi, quod, annuente Christi misericordia, tali die Pascha Domini celebrare debetis: ideo prenuntiatur, quia non sicut cetere festiuitates celebratur; cetere namque stabiliter annuatim obseruantur, solem et stellas comitantur, sol gerit typum Christi qui est sol iustitie [79 1Kb] , stelle sanctos significant iuxta illud Apostoli: »Stella differt a stella in claritate [80 1Kb] ,« sicut ergo sol et sidera secundum uisum nostrum sunt immutabilia, sic Christi natiuitas et sanctorum natalitia immutabiliter celebrantur. Paschalis uero solemnitas ex mandato Domini lunam  sequitur, ut inferius declarabitur; luna uero secundum uisum hominum crescere et decrescere sepe uidetur. Rursus nec eadem est per singulos annos in eodem die; namque est hodie XIu, reuoluto anno additis XI, erit hodie XXu, et tertio anno additis XI, et abiectis XXX, erit hodie uI. Rursus Paschalis solemnitas non nisi in die Dominico celebratur, sed qui dies Dominicus est, in futuro secunda feria nominabitur, et ideo illa solemnitas uariatur, cuius mutatio mutationem inducit LXXmam, LXmam Ascensionis et Pentecostes, ceteros namque numero dies nec plures, nec pauciores, oportet,  sicut inferius docebimus, esse inter LXXmam et Pascha, inter Pascha et Ascensionem, inter Pascha et Pentecosten. Ideoque necessario illa solemnitas prenuntiatur, ut sciamus per quod temporis spatium post festiuitatem Epiphanie nos illam historiam Domine, ne in ira tua [81 1Kb] , cantare, et quando LXXmam oporteat inchoare. In Dominico die, qui infra Octauam occurrit, secundum nostram consuetudinem, lectiones sunt de Dominica ad Benedictus, antiphona Fili; ad Magnificat, antiphona Puer; introitus In excelso, epistola Obsecro, euangelium Cum esset, oratio uota. Postquam fit commemoratio de Epiphania, cetere hore de Epiphania dicantur. Sed horum ratio, et excursus inferius exponetur. In Octaua Epiphanie de baptismo,  scilicet de secundo Epiphanie miraculo iubilatur, ut in antiphona ueterem hominem, et ceteris que sequuntur, que translate sunt de Greco in Latinum. Ideoque grauius in dictamine continetur idioma, que sunt de uII tono, quia pertinent ad baptismum, ubi septiformis gratia sancti Spiritus operatur, et sunt uIII pro uere Octaue, ad quam Baptista ducit, baptismi mysterio et baptismi merito. Officium ad Octauam differtur, quia uicem tenet circumcisionis, que in uIII die celebrabatur, et cantatur hac die inuitatorium; quia predicantibus apostolis, ad baptismum sunt homines inuitati. Tertium miraculum, scilicet conuersio aque in uinum, ad Dominicam reseruatur que Octauam sequitur.  Unde fit iudicium quod non ante uIII licuit, sed ex nunc duntaxat liceat sacramentum colere nuptiarum.



CAPUT X. DE OFFICIIS POST DOMINICAM PRIMAM EPIPHANIAE.

Domine, ne in ira tua arguas me, neque in furore tuo corripias me [82 1Kb] . Hanc historiam, tam in antiphonis quam in responsoriis Dominicalibus et ferialibus, de psalmis constat assumptam, qua utimur ab Octaua Epiphanie usque ad LXXmam; quia in precedentibus solemnitatibus ad seculare gaudium lapsi sumus, conuiuiis et cantibus lasciuis indulsimus; idcirco psalmis ad penitentiam inuitantibus utimur in responsoriis et antiphonis, et Epistolas Pauli, que quodammodo ad penitentiam  instruunt, recitamus. Unde sequenti die post Octauam, epistolas et ferialia ponimus; uel quia, sicut post legem prophetia, sic post euangelium Scriptura sequitur apostolica. Quam penitentiam quia pro spe letitie subimus, ideo iubilamus psalmos et alleluia cantamus; quod in ultimo ad uesperam multiplicamus officio; quia digne penitentes de hac uita ad requiem transeunt, et immensam angelorum letitiam percipiunt sempiternam. Sed de his latius inferius dicemus. Officia uero diurna aliam habent considerationem; pertinet enim ad apparitionem, id est deitatis manifestationem: sicut  enim a die Natalis usque ad Epiphaniam apparuit ex officiis humanitas Saluatoris [83 1Kb] , sic in tribus Dominicalibus que sequuntur officiis diuinitas elucet eiusdem. Nam in prima Dominica legitur euangelium: Cum factus esset iehsu annorum duodecim, in quo dicens: Nesciebatis quia in his, que Patris mei sunt, oportet me esse [84 1Kb] ? manifeste declarat se esse Deum, illum scilicet cui millia millium seruiunt angelorum [85 1Kb] . Ideoque cantatur: In excelso throno, ubi dicitur quod eum adorant angelorum multitudo, in graduali collaudant; ad idem in alleluia et offertorio terram inuitant dicentes: Iubilate Deo, omnis terra [86 1Kb] . Sed quia laus Saluatoris non bene sedet in labiis peccatoris [87 1Kb] ; ideo uite sanctimoniam Apostolus in Epistola prehortatur  et obsecrat. Communio consonat euangelio. In secunda uero Dominica legitur euangelium in quo dicitur quod Dominus inuitatus ad nuptias, aquam uertit in uinum [88 1Kb] ; quod fuit magnum sue diuinitatis indicium. Solus enim Deus potest naturam mutare et nostrum corruptibile in gloriam reparare. Propter quod eum omnis terra adoret, et psallat [89 1Kb] , et iubilet, et confiteatur et laudet, et angelos ad laudandum inuitet, ut apparet in introitu, graduali, alleluia et offerenda; communio consonat euangelio. In tertia Dominica legitur euangelium: Cum descendisset [90 1Kb] , in quo dicens: uolo, mundare, benignitatem et potestatem sue diuinitatis ostendit. Unde leprosus mundatus, quasi  choraula, tam angelos quam homines ad Deum adorandum inuitat, dicens in introitu: Adorate Dominum [91 1Kb] , et in graduali: Timebunt [92 1Kb] , et causam reddit in alleluia et offerenda, dicens: Dextera Domini [93 1Kb] ; communio consonat euangelio.

Ecce quam euidenter in Dominicalibus tribus officiis diuinitas apparet, que tres sunt, quia tribus annis Dominus predicauit, et suam diuinitatem miraculis declarauit. Hec tria officia Christi nobis insinuant beneficia prestita nobis ad letificanda corda nostra; unde cantamus in offertoriis: Iubilate [94 1Kb] : iubilandum enim est, quod nos educit de claustris inferni, et liberat de inferno inferiori [95 1Kb] , uel quia in primo istorum trium annorum, id est statim post baptismum, post tentationem accessere  angeli et ministrauere ei [96 1Kb] . Ideo statim post Epiphaniam in Dominica die que ante Octauam occurrit, cantatur in introitu: In excelso; et legitur euangelium: Cum factus esset iehsu annorum XII [97 1Kb] ; et bene congruit, ut illud post XII diem Natiuitatis, proxima Dominica legeretur quod post, duodecimo anno constat esse peractum et, si necesse fuerit, in sequenti etiam Dominica repeteretur. Nostra tamen obtinet consuetudo ut si terminus LXXme prolongatur, in Dominica infra Octauam tantum de Epiphania dicatur. Si autem Epiphania fuerit in Dominica post Octauam, Dominicale officium deseratur;  et quia in secundo anno miraculis manifestius coruscauit, ideo in secunda Dominica legitur epistola in qua gratiarum dona scribuntur [98 1Kb] , et euangelium de initio signorum Domini recitatur [99 1Kb] ; quod etiam ea congruit ratione, quoniam hoc miraculum secundo baptismatis anno legitur esse peractum, quod quia littere in spiritum, terre in celum, corruptibilis in incorruptibile mutatio figuratur, ideoque omnis terra Deum adoret, in introitu iubilatur.

Dicitur tamen quod Augustus Cesar ad gloriam Romani imperii fecit edictum ut de singulis ciuitatibus orbis aliquis Romam ueniret, afferens inde tantum terre, quantum pugnus capere posset, ut per hoc omnes Romano imperio subditos esse constaret.  Quod etiam factum est. Et ex ea terra monticulus prodiit super quem ecclesia postmodum edificata fuit in hac Dominica dedicata. Ideoque in eius dedicatione cantatur: Omnis terra adoret te [100 1Kb] . Et quia in tertio anno sua nos passione redemit, per quam utrumque populum ab eterna infirmitate curauit [1 1Kb] , ideo legitur euangelium de infirmo et leproso curatis [2 1Kb] ; ideoque fit in cantibus uerborum geminatio, ut Letata est Sion, et exsultauerunt filie Iude [3 1Kb] , et in graduali: Timebunt gentes. . . . et reges [4 1Kb] , et in alleluia et offerenda: Dextera Domini, dextera Domini [5 1Kb] . Per utriusque uero populi curationem adauctus est numerus angelorum. Ideoque in introitu ad laudes inuitantur cum dicitur:  Adorate [6 1Kb] . uerum quia non sanatur putridus humor, nisi deponatur superbie tumor, ideo legitur in epistola, ut, ad exemplum Christi patientis et non percutientis, non simus malum pro malo reddentes [7 1Kb] . Addunt quidam quartam Dominicam, et quartum euangelium, quo, Christo in nauiculam ascendente, mare turbatur et ipse dormiens a suis excitatur [8 1Kb] , quia secundum quosdam in quarto anno post baptismum crucem ascendit, et diabolus turbam Iudeorum commouit, et Christus somno mortis obdormiuit, et ad utilitatem suorum tertia die resurrexit.

Eorum quoque non est silentio pretermittenda sententia, qui totum spatium huius temporis, scilicet a Natali usque ad Purificationem, ascribunt  infantie Saluatoris; ideoque non debent, ut aiunt, fieri commemorationes sanctorum, maxime de cruce, ne obiiciatur, »non coquas hedum in lacte matris [9 1Kb] .« Ideoque in uigiliis nocturnis, legitur de Nouo Testamento propter presentem uitam eiusdem hominis Christi, quam dies isti significant, magnusque preco sancte nouitatis Paulus in gentium manus accedit, qui cum ueteri lege nouam conferens gratiam, legem factorum deprimebat, et legem fidei cum palma iustitie subleuabat, et est hec quedam XLma Christi constans ex duobus perfectis  numeris, senario duplicato et XXuIIIo. Duplicitas senarii duplicem significat perfectam humanitatem corporis et anime, unitas maioris perfecti, diuinitatis unitatem; ideo sicut in XII diebus iubilatur de apparitione humanitatis, sic in XXuIIIo de apparitione diuinitatis. Hanc XLmam in gaudio celebramus, quia Christi incarnatio fuit gaudium angelorum et hominum. Post quam XLmam sequitur Ypopanti, id est, presentatio Domini, qua excitamur ad nostram presentationem Deo et Patri. XLta ergo dies presentem statum demonstrant Ecclesie, ubi per quatuor mundi partes satagimus, ut Decalogum impleamus, id est »iuste et pie uiuamus in hoc seculo, exspectantes beatam spem, et gloriam regni magni Dei [10 1Kb] ,« in qua presentatione  apparebit nobis Dominus gloriosus. Ideoque his diebus cantatur uersus: Quoniam edificauit Dominus Sion, et uidebitur in gloria sua [11 1Kb] . Inde est etiam quod circa Ypopanti merito cantatur introitus: Adorate [12 1Kb] , quia tunc erit nobis ad faciem manifestum, chorum angelorum adorare Dominum.



CAPUT XI. DE YPAPANTI DOMINI.

Postquam impleti sunt dies purgationis Marie [13 1Kb] , etc. Duo fuere in lege precepta, quorum alterum ad parientem, alterum pertinebat ad partum. Ad parientem, ut si mulier masculum pareret, XLta diebus ab ingressu templi ueluti immunda cessaret  [14 1Kb] : quia puerperium in immunditia conceptum dicitur XLta diebus informe: at si feminam, spatium temporis duplicaret: sanguis enim menstruus, qui partum comitatur, usque adeo censetur immundus, ut eius tactu, sicut Solimus ait, fruges arescant et herbe moriantur. Sed quare tempus pro femina duplicatur? SOLUTIO: quia dupla est feminei germinis maledictio; habuit enim maledictionem Ade, et insuper, »In dolore paries [15 1Kb] ;« uel quia, sicut ait peritia physicorum, femine in conceptu manent informes duplo tempore masculorum. Transactis purificationis diebus pariens offerebat columbam et turturem pro peccato ad partum, quia pro filio uel filia offerebat agnum anniculum in holocaustum, et que agnum habere nequiuerat, offerebat  duos turtures, uel duos pullos columbarum, alterum in holocaustum pro filio, alterum pro suo peccato, significans, siue quis robusta, siue debilia creauerit opera, pro his offerebat agnum, scilicet diuitias innocue uite, uel columbam et turturem, scilicet simplicitatem et castitatem; uel actionem et contemplationem, semper autem pro peccatis utriusque irrigui compunctionem. Hec oportuit uirginem obseruare, non ut indigens purgaretur, nec ut filius sanctificaretur, sed ne legem soluere uideretur. Duplex est igitur hodierna solemnitas  parturientis et partus, id est matris et filii, quo ad matrem dicitur purificatio, quo ad filium Ypopanti, quod interpretatur obuiatio, quia sicut in hodierno legitur euangelio: Simeon obuiauit Domino dum a parentibus presentabatur in templo [16 1Kb] ; imo, secundum Malachiam, dominator Dominus uenit ad templum [17 1Kb] : Simeon namque, uir iustus et timoratus, responsum acceperat a Spiritu sancto non uisurum se mortem donec uideret Christum Domini, sic accepit eum in ulnas suas, et dixit: Nunc dimittis, Domine, seruum tuum in pace [18 1Kb] . Sed Anna superueniens Domino confitebatur, exspectans Redemptionem Isrel [19 1Kb] . Propterea de regina, de rege, de Anna, et Simeone prophetice et euangelice tam nocturnum quam diurnum celebratur officium.

 Sed illud non est silentio pretereundum, quod in hac die solemnem cum cereis processionem facere consueuimus, quasi cum Anna et Simeone Domino uisibiliter occurrentes. In manibus enim lumina portare est cum Simeone confiteri, et credere Christum esse paratum ante faciem omnium populorum, lumen ad reuelationem gentium [20 1Kb] , quod »illuminat omnem hominem uenientem in hunc mundum [21 1Kb] ,« et qui uisibiliter eum portare non possumus, eius uisibile signum, et ei conueniens gestamus in manibus. Per ceram etenim Christi humanitatem accipimus: sicut enim apes ceram cum melle uirginali producunt opere; nulla enim libidine soluuntur, nullo concubitu miscentur; sic  beata uirgo Christum Deum et hominem salua uteri sui genuit integritate. Per ellychnium mortalitas, per ignem exprimitur eius diuinitas: quidam  per ellychnium intelligunt diuinitatem, et per flammam ignis dona sancti Spiritus, quibus fuit pre participibus inflammatus [22 1Kb] . Candelas igitur in figura Christi post XLta dies manibus portamus in festo uirginis, ut cum quinque prudentibus uirginibus accensis bonorum operum lampadibus sponso Christo [23 1Kb] , portantes nostros manipulos [24 1Kb] obuiemus, et per beatam uirginem celestem urbem ad nuptias intrare, et in celesti templo post quadragenarium penitentie et obseruationem Decalogi et euangelice doctrine per Christi misericordiam purgati presentari possimus. Qui ante cancellos in ipsa processione decantant: Responsum accepit, significant prophetas et natiuitatem Domini, et misericordiam prenuntiantes. Melodia respondentium  est gaudium hanc Dei misericordiam suscipientium. Tenentes igitur eas in manibus dicamus: Suscepimus, Deus, misericordiam [25 1Kb] . Mulieres quoque in hoc beatam uirginem imitantur, cum post partum transactis quadraginta diebus, ecclesiam ingrediuntur, significantes quod si uirginem fuerint imitate, post uitam presentem ingredientur eternam. Et attende quod gentiles in huius mensis principio ciuitatis menia lustrabant, et Februo, id est Plutoni consecrabant, quam lustrationem Sergius papa mutauit in hodiernam processionem. Et attende quod Purificatio non habet octauam, eo quod ad ueterem legis ritum, et non ad nouum pertinet Testamentum, figurans quod in quadragenario  uite per quadragenarium penitentie sic purificemus, ut in celesti sanctuario sistere ualeamus.



LIBER SEXTUS.



PROLOGUS.


Ordine prepostero nobis ab ecclesia generis humani proponitur error, et deuiatio, a qua sicut superius egimus, quia non decuit inchoare, post primum specialis tractatus opusculum, in quo de reuocatione tractauimus; pulsat animum debitum ordinis naturalis, et auris prurit exigere, unde nos studuerit medicus reuocare. Ideoque in hac secunda specialis tractatus parte opere pretium est de ipsa generis humani deuiatione proponere capitula.



CAPUT PRIMUM. DE DOMINICA IN SEPTUAGESIMA.

Circumdederunt me gemitus mortis [26 1Kb] . Hec Dominica LXXma nominatur eo quod hic habet exordium LXXta dierum, que incipit hodie, et terminatur in sabbato Paschalis hebdomade, que LXXma  est rememoratiua preteritorum, et significatiua presentium. Rememorat enim tempus LXXta annorum, quibus Isrel fuit sub seruitute Babyloniorum. Legitur [27 1Kb] enim, Nabuchodonosor, rex Babylonis, Hierusalem bellica manu destruxit, populum captiuauit, et LXXta annis operibus duris affecit; unde Ieremias: »Seruient regi Babylonis septuaginta annis [28 1Kb] ,« uerumtamen annis LXta transactis, Cyrus, qui et Christus dictus est, regnum Babylonicum subiugauit, populoque redeundi licentiam dedit [29 1Kb] ; unde pars cum Zorobabel ad patriam rediens templum Hierosolymis cum gaudio reedificauit [30 1Kb] , pars autem in captiuitate remansit usque ad completionem LXXta annorum. Quibus completis, sub Dario et Assuero feliciter reuersi sunt, et tunc duplex gaudium habuere. Mystice Nabuchodonosor diabolus, Babylonia mundus, Hierusalem  est paradisus. Nabuchodonosor populum a Hierusalem in Babyloniam captiuauit, cum diabolus genus humanum de paradiso in confusionem et exsilium huius mundi seduxit [31 1Kb] , ubi LXXta annis affligitur. uel quia presens uita septem dierum curriculo uoluitur; uel quia septem millibus annorum includitur. Ab initio mundi usque ad ascensionem Domini uI millia computamus, ex tunc quidquid temporis sequitur usque ad finem seculi uII millenario comprehendimus, cuius terminum solus Deus nouit. Ecce duas annorum septuagesimas unam historialem, alteram mysticam, utramque presens dierum LXXma quam celebrat Ecclesia, representat; historialem rememorat, mysticum significat et figurat. Sicut enim filii Isrel in illa  captiuitate organa deposuere, dicentes: »Quomodo cantabimus canticum Domini in terra aliena [32 1Kb] ?« de quibus Ieremias: »Perdam ex eis uocem gaudii et letitie, uocem sponsi et sponse [33 1Kb] ;« sic et nos in uita presenti non gaudere, sed lugere debemus. Quod representamus in hoc tempore, cum deponimus signa letitie in cantibus, uestibus et cibis. In cantibus ut Alleluia. Causa est quod Alleluia non quamuis laudem, sed illam gloriam significat de qua dicitur in Psalmo: »Exsurge, gloria mea, exsurge, psalterium cum cithara, exsurgam diluculo [34 1Kb] .« Gloria Patris est Filius, qui citharam nostre humanitatis assumpsit, quam in passione fractam, per resurrectionem in psalterium reformauit.  Hanc prophete uoluere uidere, et non uiderunt [35 1Kb] . A nobis quoque sponsus abiit et recessit [36 1Kb] . Cum igitur statum Ecclesie nondum redempte recolimus et nostrum incolatum plangimus [37 1Kb] , merito Alleluia deponimus. Quod quidam sepeliunt in Sabbato ad sextam, quidam ad nonam, quidam in uesperis, quidam in matutinis, quidam in prima diei Dominice, que uarietas prouenit ex diei uaria inchoatione. Quidam enim diem incipiunt a meridie, quidam a nona, quidam a uespera, quidam a media nocte, quidam ab aurora. Ecclesia uero inchoat a uesperis; quia »nox precessit, dies autem appropinquauit [38 1Kb] ,« ideoque rectius in uesperis Alleluia deponitur, et hoc statuit Alexander papa secundus, ut eius geminatio ad finem precedentis  temporis penitentie, quia laus sequetur angelica, ut superius diximus, referatur, uel eius depositio luctui sequentis assignetur. Unde et quedam ecclesie Alleluia deponunt cum magno tripudio; quedam uero cum gemitu et suspirio; illi representant futuram reparationem, isti de paradiso eiectionem [39 1Kb] ; sic Alleluia licentiantes frequentamus, sicut recessuris a nobis collum et os, frontem et oculos osculamur. Pro deposito alleluia utitur in principio horarum Ecclesia: Laus tibi, Domine, rex eterne glorie, non quod equipolleant: illa enim  uox est angelica, ista humana; illa Hebraica, et ideo dignior; ista Latina, et ideo minus digna. In antiphonis et responsoriis utimur: In eternum. In missa pro Alleluia dicimus tractum. Non fit commutatio in Hebraica lingua, que, sicut Hieronymus ait super Isaiam, Greco sermone opulentior est, nec fit in Greca, que Latina ditior est; sed pro Alleluia commutat omnibus pauperior lingua Latina, ad significandum paupertatem uite presentis. Item letitiam in cantibus intermittimus, ut Te Deum laudamus, excepto secundum quosdam, quod in cathedra Beati Petri cantetur, eo quod sit hymnus inthronizandorum, et eo die Petrus fuit in Antiochena cathedra inthronizatus. Item letitiam in cantibus intermittimus, ut Gloria in excelsis, excepto  in Cena Domini, si episcopus adfuerit, et missam celebrauerit, propter olei reuerentiam; et merito Te Deum laudamus, et Gloria in excelsis subticemus; quia cum nos merito peccatores representemus, in ore peccatoris [40 1Kb] non bene personant preconia Saluatoris, uel quia, ut prediximus, status representatur Ecclesie, nondum per Christum redempte. Hec autem cantica sunt ad Christum specialiter pertinentia.

Et uide quia triplex est cantus Ecclesie: unus tristitie, ut in hoc tempore; alius letitie, ut in Pascha; tertius glorie consummate, ut in die Pentecoste. In uestibus letitiam intermittimus; quia, sicut illi uestes nuptiales deposuere, sic et nos  dalmaticam, et subdiaconales que sunt uestes solemnes similiter, et usuales lugubres in hoc tempore debemus inducere uestes. In cibis quoque tristitiam representamus, tum quia ieiuniis affligimur, tum quia delicatis non utimur.

Ieiunandum quidem esse Zacarias ostendit, dicens: »Cum ieiunaretis per hos septuaginta annos, nunquid ieiunium ieiunastis mihi [41 1Kb] ?« Ideoque proximam hebdomadam ieiunio Greci sanctificant. Ieiunemus itaque saltem ab amicitia huius mundi; uerum sicut illi in LXo anno per Cyrum a Babylonica seruitute sunt liberati, sic nos in sexta etate seculi per Christum sumus a diaboli seruitute redempti, nobisque reddita est innocentie stola per remissionem baptismi [42 1Kb] , ideoque in Sabbato sancto  unum alleluia cantamus, iam spe quietis eterne et recuperationis patrie gratulantes. Et sicut pars cum Zorobabel repatriauit, pars uero in captiuitate remansit [43 1Kb] , sic et pars fidelium defunctorum cum Christo surrexit [44 1Kb] , pars in exspectationis consolatione permansit; pars quoque uiuentium peruenit ad fidei gratiam, pars perstitit in perfidia; sed et illi qui Hierusalem sunt reuersi, quamuis letitiam habuere, tamen pro uxoribus et filiis, et pro sociis, pro apparatu, sollicitudine non caruere, sic et nos in presenti Ecclesia laboramus et ingemiscimus, et  quamdam corporis sollicitudinem gerimus [45 1Kb] : propterea cum Alleluia tractum in Sabbato et in hebdomada graduale cantamus. Completo LXXmo anno, omnes sunt reuersi, et ideo gaudium geminauere, propterea in Sabbato albarum alleluia duplicamus, significantes quod, finito nostro exsilii tempore, captiuitas absoluetur, stola geminabitur. Moraliter etiam quilibet in paradiso per aquam baptismi generatur, post baptisma per peccata in Babyloniam captiuatur, ubi cum dierum septenario conuersus et agit septenarium in luctu penitentie, ut in die resurrectionis ad celestem Hierusalem cum gaudio reuertatur. Et uide quod alleluia in Sabbato deponitur in decliuo, in Sabbato inchoatur, in Sabbato geminatur; quoniam in lapsu Ade, qui erat in magna  quiete, gaudium perdidimus, sed animabus in requie recuperamus, et corporibus in resurrectione denique geminabimus. Illud etiam notabile est quod LXXma incipit a merore, et terminatur in letitiam, per quod significat penitentiam; hec est namque natura penitentialium psalmorum. Item partem habet in tristitia, partem in letitia semiplena; quoniam qui cum penitentia transeunt, percipiunt animarum beatitudinem, uel saltem certam in purgatorio exspectationem. Item LXta diebus representamus uiduitatem Ecclesie, scilicet usque ad sanctam quartam feriam; postea tribus mortificationem carnis nostre, usque ad sanctum Pascha; deinde sex diebus opera misericordie que si facimus post baptismum, in Sabbato consequimur  requiem et geminam letitie stolam. Item incipit a Dominica et terminatur in Sabbato, eo quod a mansione paradisi nostra captiuitas inchoauit, et usque ad futuram requiem perdurabit, uel quia qui per peccatum a Domino nostro recessimus, per misericordiam ad requiem reuertemur. Rursus incipit a Februario iuxta Zacariam, qui dicit in XImo mense Sabat: »In secundo anno Darii factum est ad eum uerbum Domini [46 1Kb] :« Sabat nostra lingua uertitur in uirgam, sonat enim austeritatem et correctionem; quia in hoc tempore LXXme de peccatis nostris per que sumus a diabolo captiuati, nos corripere et emendare debemus. Item per decem hebdomadas extenditur; quia per Decalogum ad  letitiam peruenitur. Igitur quia per LXXmam tempus deuiationis et culpe significamus, et nostram presentem captiuitatem recolimus; ideo Genesim incipimus, et Heptaticum, et Ruth legimus usque ad Dominicam Palmarum. Ubi humani generis error et deuiatio, et notatur expulsio, quam etiam flebiliter canimus, et canendo flemus, imo et antiquam historiam prosequimur, in qua miserie ueteris uite narrantur, eiectio Ade [47 1Kb] , diluuium Ne [48 1Kb] , et exitus Abrahe [49 1Kb] . In matutinis laudibus omittitur Dominus regnauit [50 1Kb] ; quia psalmus est letitie, et  perfectos informat, sed dicimus: Miserere mei, Deus [51 1Kb] , et Confitemini [52 1Kb] ; quia per penitentiam uenitur ad laudis confessionem, et per timorem ad spem: primus enim psalmus inculcat nobis timorem de pena peccatorum; sed quia per contritionem innascitur fiducia nobis ad Dominum accedendi, ideo Deum laudantes dicimus ad alterutrum: Confitemini. De his duobus, scilicet timore et spe, dicit Moyses: »Non accipies loco pignoris inferiorem et superiorem molam [53 1Kb] ,« id est a peccatore, qui debitor est, timorem et spem. In prima uero cantatur: Deus, in nomine tuo [54 1Kb] , cum sequentibus, et Dominus regnauit [55 1Kb] , ne aliquid de psalterio pretermittatur, quod totum in septimana legatur, cum totum olim singulis diebus legeretur; ea de causa  dicitur et Confitemini [56 1Kb] , uel ut instruantur pueri, ut sciant in ramis palmarum Domino confiteri [57 1Kb] . Huiusmodi enim psalmus proprie ad illam diem pertinet, propter istum uersum: O Domine, saluum me fac; o Domine, bene prosperare; Benedictus qui uenit in nomine Domini [58 1Kb] . Quod in missa cantatur: Circumdederunt me gemitus mortis, uox est primitiue Ecclesie plorantis in Abel protomartyre precentore, cuius sanguis de terra clamauit ad Dominum, qui aperuit os suum, et suscepit eum de manu Cain fratris sui [59 1Kb] . Unde statio est ad Sanctum Laurentium, cuius mors pretiosa [60 1Kb] nouo et inaudito genere passionis clamauit in celum, et audita est per uniuersum mundum. Unde et in Romana Ecclesia pre ceteris martyribus est authentica. uox est  etiam humani generis ingemiscentis quod gaudium et letitiam perdidit, tribulationem et dolorem inuenit [61 1Kb] . Languidus enim homo descendens de Hierusalem in Iericho incidens in latrones, spoliatus, uulneratus, semiuiuus relictus [62 1Kb] , a felicitate paradisi, a facie sui Creatoris eiectus, plorans ait: Circumdederunt me gemitus mortis. Sed quia diuinum de recuperatione salutis accepit oraculum, dicente Domino ad serpentem: »Inimicitias ponam inter te et mulierem, semen tuum et semen illius; tu insidiaberis calcaneo eius, et ipsa conteret caput tuum [63 1Kb] ;« huiusmodi enim uerbis uictoria promittitur Redemptoris, qui, cum sit semen duntaxat mulieris, inimicitias contra serpentem in tantum  exercuit, ut caput eius contereret, et eius uasa diriperet et ei omnem potestatem auferret [64 1Kb] . Ideo subdit: In tribulatione mea inuocaui Dominum, et exaudiuit de templo sancto suo uocem meam [65 1Kb] , more prophetico pre nimia certitudine preteritum ponitur pro futuro; ideoque dilectionem Redemptori promittit subdens: Diligam te [65* 1Kb] .

Sed quia longa uia restabat ab Adam usque ad natiuitatem Christi, LXXuII etenim generationes in Euangelio computantur [66 1Kb] , ideo legitur epistola de longo stadio: Nescitis quod ii qui in stadio currunt  [67 1Kb] , ubi inuitamur ad bellum, quia, »non est nobis colluctatio aduersus carnem et sanguinem, sed aduersus principes et potestates [68 1Kb] ,« et monemur de militie disciplina, scilicet abstinere ab his que pugnam impediunt, ut uictores brauium accipiamus, et torque uictorie coronemur. Et quia hoc stadium sex etatibus distinguitur, et quia qui mane conducti sunt, pondus et estum portauere murmurantes, quia nouissimi primitus intrauere, ideo legitur euangelium de sex etatibus et de murmurantibus [69 1Kb] . Consolantur se tamen longanimes in spe, dicentes in graduali: Adiutor [70 1Kb] , et cum se esse in profundo delictorum agnoscant, a similitudine Ione, clamant, gemunt et orant [71 1Kb] , dicentes in tractu: De profundis [72 1Kb] . Et attende quod omnes fere  tractus authentici grauibus uocibus componuntur, et omnes fletum et tristitiam sanctorum in presenti uita, seu actiua seu contemplatiua degentium, per lacrymabilem cantum et grauitates sonorum insinuant: unde tractus dicuntur, uel quia pre grauitate sui tractim cantantur, uel quia sancti suspirantes gemitum ab imo pectoris trahunt. Licet enim aliquando gaudeant, uel pro beneficio gratie iam percepte, uel pro spe percipiende glorie, unde aliquoties prorumpunt in melos et uerba letitie, tamen in lacrymarum ualle morantes, presertim cum incolatum nostrum Ecclesia representat, lacrymas effundunt super flumina Babylonis [73_74 1Kb] pro suis, et aliorum excessibus, dum ex uicinitate Babylonici  fluuii, alios uident aspergi, alios iam immersos ex rapacitate fluminis deorsum ferri. Sed quia presens ploratus quandoque fit pro irriguo superiori, quandoque pro inferiori [75 1Kb] , modo pro dilatione superne beatitudinis, unde: »Heu mihi! quia incolatus meus prolongatus est [76 1Kb] ,« modo propter maculas uite presentis, unde: »Poculum meum cum fletu miscebam [77 1Kb] ;« ideo licet tractus graues habeant uoces, tamen in uerbis quandoque letitiam exprimunt, ut Laudate [78 1Kb] , quandoque tristitiam representant, ut De profundis [79 1Kb] ; uel quod tractus tractim cantatur, et suauiter insonat auribus, significat quod cum Apostolo in longanimitate et suauitate perseueremus [80 1Kb] . In offerenda, Bonum est [81 1Kb] , modo qui languet, sed redemptionem exspectat,  Deum confitetur et laudat, modo perturbatur et miratur quod boni laborant et mali floreant [82 1Kb] , subdens: Quam magnificata [83 1Kb] , modo interitum peccatorum et exaltationem bonorum per unicornem christum futuram predicit; communio, Illumina [84 1Kb] , uox est serui spoliati gloria uultus Dei, qui positus in tenebris orat, ut inimicitiarum paries dissoluatur [85 1Kb] , ut iubare ueri solis irradiatus non confundatur; uel omnis planctus officialis insinuat, cui affectui debitores esse debemus, scilicet quod per  planctum, et humilitatem perueniamus ad Domini passionem.



CAPUT II. DOMINICA DE SEXAGESIMA.

Exsurge, quare obdormis, Domine? exsurge, et non repellas in finem [86 1Kb] . Hec Dominica LXma nominatur eo quod hic habet exordium LXta dierum, que incipit hodie, et terminatur in quarta feria paschalis hebdomade, ubi cantatur: uenite, benedicti [87 1Kb] . Sexagesimus numerus uiduitatem significat, eo quod claustrum ingreditur continentie, sicut trigesimus coniugium, eo quod se blandis digitis osculetur. Hec ergo LXma significat tempus uiduitatis Ecclesie, scilicet quo uiduata fuit per mortem, id est lapsum protoplasti, uel per absentiam sponsi,  qui peccatoribus abest per gratiam, et uiatoribus per humanitatis presentiam. Licet enim Christus nobis sit presens secundum diuinitatem, iuxta illud: »Ero uobiscum usque ad consummationem seculi [88 1Kb] ,« tamen absens est secundum quod peregre profectus est [89 1Kb] ; et dicitur LXma a sexies decem. Ad remedium etenim et ad consolationem data sunt in presenti sex opera misericordie et decem precepta Decalogi, ut se in eis exerceat, et per eorum obseruationem sibi sui sponsi mereatur ianuam aperiri. Hec qui obseruauerit audire merebitur: uenite, benedicti, quod cantatur in ultimo die LXme; uel senarius numerus perfectus est suis partibus; computatus denarius mercedem significat  operum [90 1Kb] . Si quis ergo per denarium, scilicet per perfectionem operum, mercedem querit, ipse percipiet regnum in feria quarta promissum. Huius diei nocturnum officium est eadem que in LXXma cantatur historia de lapsu primi hominis, per quem uiduatur et peregrinatur Ecclesia.

In officio uero diurno exsilium deplorat, et per liberationem Deum exorat, dicens: Exsurge, quare obdormis, Domine [91 1Kb] ; dubitatiue loquitur, quia peccata separant inter Deum et hominem. Humiliata est enim in puluere anima nostra, et hesit in terra uenter noster, sed exsurge et redime nos propter nomen tuum, non propter nostrum meritum; tu enim dignatus es redimere nos, non sumus digni suscipere: cuius liberationis in officio diurno modus  exprimitur, et effectus; modus, quia facienda erat per eum, qui formam serui accipiens, exiuit [92 1Kb] seminare semen suum, sicut legitur in euangelio [93 1Kb] , et quia seminaturus erat per aratores, scilicet apostolos, quorum fuit unus uas electionis [94 1Kb] , spermologus, qui plus aliis seminauit, per quem gentes gratiam cognouere [95 1Kb] , ideo statio est ad Sanctum Paulum, ideoque de ipso mentio fit in collecta, ubi dicitur: Deus, qui conspicis, quia ex nulla nostra uirtute subsistimus, uendidimus enim nos sub peccato  [96 1Kb] , et in nobis non est uirtus soluendi [97 1Kb] , ideoque oramus, ut Dominus se intromittat ad soluendum; ob id quoque labores et pericula Pauli numerantur in epistola [98 1Kb] : Libenter suffertis, et attende quod sepe suum stationes ordinantur officium, ut hodie; quia statio est ad Sanctum Paulum, agitur in oratione et epistola de laboribus Pauli, similiter intuitu stationis mentio fit de martyribus Cosma et Damiano in quinta feria, et de Susanna in Sabbato ante mediam XLmam. Rursus Paulus, bonus athleta, modum euadendi exprimit in epistola confortans, ut despiciamus insipientes dominos, qui nos in seruitutem redigunt, qui nos deuorant. Effectus exprimitur in graduali et in tractu; quia disseminatio uerbi quibusdam fuit odor uite in uitam, quibusdam  odor mortis in mortem [99 1Kb] , quidam enim positi sunt, ut rota, et stipula ante faciem uenti [100 1Kb] ; quidam cognouere nomen Dei, et ad penitentiam sunt commoti, ut fugiant a facie arcus [1 1Kb] , scilicet iudicii, et liberentur electi. Post commotam terram semen inducitur, ut in euangelio sequitur, et attende quod in LXXma uinea colitur, et ager in LXma seminatur. Offerenda: Perfice gressus [2 1Kb] , consonat euangelio; timendum est, ne semen uerbi Dei secus uiam expositi a uolucribus, scilicet immundis spiritibus, diripiatur, aut a sollicitudinibus et diuitiis huius seculi suffocetur, aut honorem, scilicet pinguedinem caritatis non habens arescat in nobis, et sic non perficiantur gressus nostri. Oremus itaque  singuli, oremus uniuersi, ut Dominus gressus nostros perficiat, mirificet super nos misericordias suas, custodiat semen ut pupillam oculi, ne a spinis suffocetur; protegat sub umbra alarum, ne solis ardore desiccetur; eripiat ab impio, ne de nostris cordibus auferatur [3 1Kb] , ut bona terre fructificet, et fructum afferens in patientia, dicat: Ego cum iustitia apparebo in conspectu tuo [4 1Kb] , et sic in communione cantatur: Introibo ad altare Dei [5 1Kb] ; cum terra simus, in horrea celi non ascendemus, nisi uerbo Dei portemur, sed per ipsum subleuabimur portantes manipulos [6 1Kb] iustitie letificando Deo iuuentutem nostram in uigore uernalitatis eterne.



CAPUT III. DOMINICA IN QUINQUAGESIMA.

 Esto mihi in Deum protectorem, et in domum refugii ut saluum me facias [7 1Kb] . Hec Dominica Lma nominatur eo quod hic habet exordium Lta dierum, que incipit hodie, et terminatur in die sancto Pasche. Decebat enim ut sicut tres fuerant illius populi reuersiones, prima sub Zorobabel, secunda et tertia sub Esdra [8 1Kb] , sic nos nostra peccata deflentes et de peccatis misericordiam implorantes tres faceremus terminationes, scilicet in Sabbato, in quarta feria et in Pascha reuerteremur ad gloriam triumphantes.  Hec ergo Lma significat tempus remissionis; Lmus etenim annus iubileus in ueteri lege dicebatur [9 1Kb] , scilicet remissionis, uel penitentie, et Lmus psalmus: Miserere mei, Deus, psalmus est remissionis et penitentie, et eo maxime utimur in hoc tempore, et dicitur Lma a quinquies decem, et septem in se perfectas continet septimanas; quinarius ergo significat quinque uulnera Christi, aut quinque opera sensus humani, et denarius decem precepta Decalogi, et septenarius septiformem gratiam Spiritus sancti. Si ergo firmiter passionem Domini crediderimus et per exteriorem administrationem Decalogum in sancto Spiritu compleuerimus, consequemur a Domino remissionem et perueniemus ad beatam et gloriosam resurrectionem. uel Lta  dies in penitentia ducimus, ut in sequentibus Lta diebus, scilicet a Pascha usque ad Pentecosten, quos in letitia sumus acturi, non excedamus, quin die Pentecostes Spiritus sancti gratiam suscipere mereamur. In huius diei nocturnali officio legitur, et canitur de diluuio; quia per ipsum penitentia designatur, sicut enim diluuium per ter quinquaginta dies extenditur, sic penitentia pro cogitatu, pro uerbis et pro factis iniungitur. Et est notandum quod prius de diluuii pena, quam de Abrahe obedientia canitur, et demum in antiphonis euangelicis de ceco illuminato subiungitur; quia qui se a peccatorum sordibus per penitentiam lauerit, et Dei mandatis obedierit, a Christo illuminari gaudebit.  Officium uero diurnum sumit a ceco, scilicet humano genere fundamentum. Nam ut legitur in Euangelio: Cum appropinquasset Dominus Iericho, cecus sedebat secus uiam mendicans et dicens: Fili Dauid, miserere mei, licet a turbis increparetur; cui Dominus: Respice, fides tua te saluum fecit [10 1Kb] . Hic cecus est humanum genus quondam ignorans Deum, se ipsum, natale solum et concupiscentiam esse peccatum [11 1Kb] ; qui licet a turbis inuisibilium hostium impediretur, preueniens tamen aduentum illuminationis, ab eo, in quem sperabat, petit in introitu protectionem, refugium et ducatum in uia, salutem et liberationem, dicens: Esto mihi in Deum protectorem et in locum refugii [12 1Kb] . Populus reuertens planctu, fuga et orationibus utebatur [13 1Kb] . Sic et nos  per penitentiam reuertentes, modo plangimus, dicentes: Circumdederunt [14 1Kb] et Exsurge [15 1Kb] ; modo fugimus et oramus, dicentes: Esto mihi in Deum protectorem et in locum refugii [16 1Kb] , ubi etiam innuimus, quod in expeditione simus, et in LXXma plangebamus, et in LXma dubitabamus, nunc de protectione confidimus. Epistola consonat euangelio non solum ex eo uerbo, quod ibi dicitur: uidemus nunc per speculum et in enigmate [17 1Kb] ; sed ex eo quod excellentiorem uiam demonstrat, scilicet caritatem.  Hec est per quam fides saluificans operatur, hec est oculus cordis, qua quisquis caret, cecus est, in tenebris ambulat, et nescit quo uadat [18 1Kb] ; nam cum Dominus illuminare genus humanum incepit [19 1Kb] , oculos eius hoc collyrio prius inunxit [20 1Kb] , dicens: »Diliges Dominum Deum tuum [21 1Kb] .« In hac epistola ponuntur monumenta nostre militie necessaria, fides, spes et caritas, tria hec.

In graduali triumphatori militie gratias exsoluimus de certa spe triumphi, dicentes: Tu es Deus qui facis mirabilia; et quia generis humani duo sunt populi, et ambo sunt per Christum illuminati, et participes triumphi, ideo dicitur: Notam fecisti in gentibus uirtutem tuam, et subditur: Liberasti filios Isrel et Ioseph [22 1Kb] , ideoque in tractu:  Omnis terra ad illuminatoris et triumphatoris preconia inuitatur, cum dicitur: Iubilate [23 1Kb] , quasi dicat: »Accedite ad eum, et illuminamini [24 1Kb] ,« Seruite Domino qui fecit nos [25 1Kb] , non ei cui uendidimus nos [26 1Kb] ; ideoque in Euangelio cecus petitionem congeminat, dicens: Fili Dauid, miserere mei [27 1Kb] ; ideoque in offerenda gratias de illuminatione utriusque populi duplicat, dicens: Benedictus es, Domine; Benedictus es, Domine [28 1Kb] ; et aliis uerbis magis ac magis dupliciter illuminari postulat, dicens: Doce me iustificationes tuas, doce me iustificationes tuas [29 1Kb] , uel bis dicit iustificationes propter uiam testimoniorum ueritatis et mandatorum. Sed quia non satis est ad uiam peruenisse et illuminationem scientie  percepisse, nisi abiiciamus opera carnis [30 1Kb] , congrue terremur illorum exemplo, de quibus dicimus in communione Manducauerunt [31 1Kb] . Et quia in magno corpore ceci huius, princeps Petrus est illuminatus, dicente ad eum Filio Dei: »Beatus es, Simon Bar-Iona, quia caro et sanguis [32 1Kb] ;« ideo conuenienter ad eum hec statio deputatur; et nota euangeliorum consequentiam rationabiliter ordinatam: in LXXma uineam colimus, in LXma semen spargimus, in Lma fructum lucis in ceco illuminato colligimus.



CAPUT Iu. IN CAPITE IEIUNII.

Conuertimini ad me in toto corde uestro, in ieiunio, et fletu, et planctu, et scindite corda uestra, et non uestimenta uestra [33 1Kb] . Hec dies Caput  ieiunii nuncupatur; hac etenim quarta feria quadragesimale ieiunium inchoatur; exceptis sex Dominicis diebus, triginta sex in ieiunio remanebant. Unde sanctus Gregorius triginta sex dies abstinentie duntaxat nobis insinuat. Forte nondum erant hi quatuor additi, quos oportuit addi ad supplementum quadragesimalis ieiunii, et recte incipientes a quarta feria quadraginta sex dies continuamus in abstinentia. Legitur enim quod Salomon in quarta etate edificauit Domino templum [34 1Kb] ; ideoque nostra ieiunia a quarta feria incipiunt ut  in Pascha Dei templum esse possimus; uel ideo a feria quarta ieiunare incipimus, quia Christum eadem die suum ieiunium inchoasse didicimus, cum in quarta feria baptizatus fuerit, et in eadem baptismatis die ieiunium inchoauerit; uel quia quaternarius est numerus laterum equalitate perfectus. Unde fortitudo quartum tenet locum in numero uirtutum, et hoc nomen fortis quartum est in nominibus Christi. Ideoque eadem feria uocantur catechumeni, et ad ordines ordinandi, et sicut legitur quadraginta sex annis templum edificatum, sic presens ieiunium quadraginta sex diebus in abstinentia continuatur.

Unde in Euangelio: »Quadraginta sex annis edificatum est templum hoc, et tu in tribus diebus excitabis  illud [35 1Kb] ?« Si quis dixerit, a primo anno Cyri, in quo fuit cepta edificatio templi usque ad sextum annum Darii, in quo apud Esdram legitur consummata, quadraginta quinque annos solummodo computari, sciat quod secundum Iosephum in XLuI eius eminentiora fuere completa. Templum etiam corporis Christi XLuI annis creditur edificatum; quia uirgo XII annorum exstitit cum Unigenitum genuit, qui anno XXXIu, secundum quosdam, mortis calicem bibit. Unde nomen Adam, quod ex quatuor compaginatur, ei merito conuenit. Littere uero nominis eius, cuius corpus ex quatuor elementis conficitur, non immerito ex quatuor mundi climatibus assumuntur, scilicet Anatole, quod est oriens, Dytis quod est occidens, Arctos quod est  septentrio, Mesembria quod est meridies, que alphabetali calculo, in eumdem numerum surgunt; nam A in numero Grecorum significat unum, D uero quatuor, item A unum, M uero quadraginta, que simul iuncta XLuI fiunt. Eapropter quadraginta sex dies obseruamus in abstinentia, ut qui carnaliter per quatuor mundi partes a primo parente conspergimur, illo numero afflicti secundi Ade corpori conformemur, ut illum in sancto Pascha digne percipere mereamur. uel quia puerperium XLuI diebus in utero iacet informe, ideo tot diebus ieiuniis et orationibus uacamus, ut informe nostrum Domino reformemus. Qui ergo usque nunc in expeditione fuimus, nunc pugnam sanctis ieiuniis  inchoamus. Unde in collecta: Concede, quesumus, Domine, presidia militie Christiane sanctis inchoare ieiuniis.

Et quia Quadragesimale ieiunium hodie, secundum ecclesiasticam institutionem, habet initium; idcirco in nocturno et diurno officio frequentantur cantus et lectio de ieiunio, que de epistola, Conuertimini [36 1Kb] , et euangelio, Cum ieiunatis [37 1Kb] , potius assumuntur. Sed ieiunium infructuosum est sine cordis contritione, lacrymarum effusione, eleemosynarum largitione, uigiliis et oratione, que omnia sunt  fructus penitentie, que sunt arma nostre pugne. Idcirco et de istis quedam in nocturnis et diurnis officiis inseruntur, ut in introitu: Misereris [38 1Kb] , et in graduali: Miserere mei [39 1Kb] , et in tractu: Domine [40 1Kb] . Et attende quod hoc tractu usque ad Passionem utimur, in secunda quarta et sexta feria, ut in diebus arctiori ieiunio deputatis incepte penitentie memores, oratione et ieiunio combinemus. Offerenda: Exaltabo te [41 1Kb] , est gratiarum actio de impetrata remissione; communio: Qui meditatur [42 1Kb] , est aliorum exhortatio de legis meditatione: et consonat Euangelio, quia meditari in lege est thesaurizare in celo [43 1Kb] ; hec autem missa cantetur in nona, et mox uespera sequatur, ut in Quadragesima. In hac missa, et in omnibus Dominicis diebus usque ad Passionem  Domini dicenda est prefatio: Qui corporali ieiunio. Quidam tamen in Dominicis quotidiana utuntur, eo quod ab arcto ieiunio excipiuntur.

Illud non est silentio pretereundum quod Samaritanus ille, qui dolorem agnouit [44 1Kb] , dicens: Circumdederunt me [45 1Kb] , ideoque orationes ingeminauit, dicens: Exsurge [46 1Kb] , et Esto [47 1Kb] , uidens non posse curari sine cataplasmate penitentie, hodie per medicinam salutis induit cinerem humilitatis et cilicium asperitatis, quia cinis et cilicium sunt arma penitentium. Hodie namque capitibus nostris cineres imponimus, ad memoriam reducentes quod dictum est Ade: »Puluis es, et in puluerem reuerteris [48 1Kb] .« Hoc etiam habitu confitentes, quia non sumus dii neque de celo, qui dii esse cupiuimus [49 1Kb] ,  sed homines et de terra principium habemus, Iob quoque fauillam et cinerem ad memoriam reuocamus [50 1Kb] . Hodie cilicia uestimus, protoplasti perizoma recolentes [51 1Kb] , Niniuitarum penitentiam ad memoriam reuocantes [52 1Kb] , Ioannis habitum recolentes [53 1Kb] . Hodie pedes nudamus, nuditatem representantes Ade [54 1Kb] , et significantes quod indigemus ornatu gratie. Hodie processionem facimus, innuentes quod repatriare contendimus, sed quoniam hostes nobis in itinere scimus obsistere [55 1Kb] , ideo armati uirtutibus nitimur ad pugnam »contra spiritualia nequitie [56 1Kb] « obuiam ire. Hodie quoque diem expulsionis nostre de paradiso recolentes, de ecclesia peccatores eiicimus, et eiectis penitentiam septennem,  aut alias, pro criminum quantitate, iniungimus, quia genus humanum in Adam lapsum, iudicio Dei, in hoc exsilio septem millibus damnatur annorum. Maria quoque leprosa septem diebus exstitit extra castra [57 1Kb] . Exsilium quoque indicimus, quia Cain in manifestam Dei uindictam factus est uagus et profugus super terram [58 1Kb] : carcer uero penitentie a Ioseph habet initium [59 1Kb] . Tam in carcere quam in exsilio comam et barbam nutriunt;  cuius incultus a Ioseph [60 1Kb] , uel Dauid [61 1Kb] Ecclesia cepit exemplum. In hoc exsilio baculum portant in signum correctionis, per quam reditur ad gratiam communionis. Est autem hic baculus cubitalis, quia in qua mensura mensi fuerint, remetietur eis [62 1Kb] . Formam uero eiectionis in concilio reperies Agathensi; canones autem penitentie in libro penitentiali.

In quinta feria legitur epistola de Ezechia [63 1Kb] , et euangelium de puero centurionis [64 1Kb] . Illi dies adiecit Dominus, isti sanitatem restituit: per que monemur iactare cogitatum nostrum in Domino [65 1Kb] , ad eum clamare, in eum credere [66 1Kb] , eum perseueranter orare [67 1Kb] . In sexta feria legitur epistola, Clama [68 1Kb] , et euangelium, Audistis [69 1Kb] . In utroque Dei testimonia,  que a carnalibus carnaliter intelligebantur, spiritualiter exponuntur; nam in epistola dicitur non esse ieiunandum ad lites et contentiones, in euangelio dicitur, quod non diligamus, non eleemosynas faciamus, non oremus, ut ab hominibus uideamur. Igitur in utroque a uana gloria dehortamur, et ad spiritualem intelligentiam, et opera misericordie inuitamur, ne de uia pereamus [70 1Kb] , sed ueniam a Domino consequamur. In Sabbato legitur epistola: Si abstuleris [71 1Kb] , ubi nobis lux, et requies promittuntur; et euangelium: Cum sero [72 1Kb] , ubi apostoli de conflictu maris ad portum accedunt securitatis, et de tenebris ignorantie ad notitiam perueniunt Saluatoris. Hoc Sabbatum, licet habeat epistolam  et euangelium sicut nonnulla per anni circuitum, non tamen est in cantibus officiatum, quoniam secundum quosdam nondum erat solemni ieiunio deputatum: hodie uero ieiunemus, ut ad Sabbatum perueniamus.



CAPUT u. PRIMA DOMINICA DE QUADRAGESIMA.

Inuocabit me, et ego exaudiam eum, eripiam eum, et glorificabo eum, longitudine dierum adimplebo eum [73 1Kb] . Hec Dominica Quadragesima nominatur, eo quod habet hic exordium quadraginta dierum, que incipit hic et terminatur in Cena Domini: per quos quadraginta penales dies rememoramus quadraginta annos, quibus populum ab Aegypto ad patriam redire cognouimus. Legitur enim quod filii  Isrel in Aegypto sub Pharaone longo tempore seruiere [74 1Kb] , sed per Moysen liberati quadraginta annis eremum transiere [75 1Kb] , pastum de celo [76 1Kb] , potum de saxo durissimo percipientes [77 1Kb] , et sic ad terram lacte et melle manantem denique peruenere [77* 1Kb] . Mystice numerus iste, ut ait Augustinus, laboriosi huius temporis est sacramentum, quo aduersus diabolum dimicamus. Tempora enim quadripartitis uicibus currunt, et mundus quatuor partibus terminatur:  nos ergo qui longo tempore in hoc mundo sub diabolo seruiuimus, sed per Christum liberati, cuius corpore pascimur, et sanguine potamur [78 1Kb] , per obseruantiam decem preceptorum, et quatuor Euangeliorum, que multiplicata quadragenarium faciunt, ad terram lacte et melle manantem, scilicet ad paradisum redire debemus. Itaque celebrantes hanc Quadragesimam, et illos annos quadraginta recolimus, et nostram reuersionem ad patriam significamus. Sed quoniam exeuntes ab Aegypto per XLII mansiones terram promissionis intrauere [79 1Kb] , et mox Pascha celebrauere, ideo duos dies addentes post XLII dies Pascha Domini celebramus, et in die quam fecit Dominus exsultamus [80 1Kb] . Si quis ergo festinat ad patriam [81 1Kb] , hunc numerum satagat  adimplere. Eodem quoque numero genealogia Domini a Mattheo describitur [82 1Kb] , Iechonia bis computato; si quis ergo desiderat per baptismum peruenire ad Christum, illo numeri sacramento perueniat, sicut Hieronymus ait, quo Dominus a patriarcha peruenit ad uirginem, quasi ad Iordanem, qui pleno gurgite fluens Spiritus sancti gratiis redundabat. Ex his autem XLII diebus, sex Dominice a ieiuniis excipiuntur, nam per quadraginta sex hebdomadas habentem totum huius uite tempus accipimus, uel quia surget in quinquagenarium calculo multiplicationis, uel quia sit tempus afflictionis, uita uero sex etatibus mundi uel hominis uariatur, in qualibet licet uniuersaliter sint afflictiones, aliquid tamen habuimus consolationis, ubi  in prima delectabatur Adam in paradiso [83 1Kb] . In secunda Ne consolabatur in cataclysmo [84 1Kb] . In tertia Ioseph Isrelem a fame liberauit [85 1Kb] . In quarta Salomon in pace regnauit [86 1Kb] . In quinta de Babylonia reuersi sumus [87 1Kb] . In sexta de sponsi presentia exsultauimus [88 1Kb] ; uel, licet in singulis nostris etatibus delinquamus, unde et in singulis huius temporis hebdomadibus, et plangendo canimus, et canendo plangimus, et carnem criminum incentiuam ieiuniis affligimus; tamen per sex opera misericordie peccata corrigimus, et peccatorum ueniam promeremur, unde sex Dominicis afflictionem ieiuniorum absoluimus. uel forte in memoriam Dominice resurrectionis, et pro spe nostre resurrectionis hoc  tantillum in nostro fletu percipimus consolationis. Sex itaque diebus a ieiunio de XLII exceptis, XXXuI duntaxat remanent in ieiunio, hi sunt decima dierum nostrum CCCLXu numero decurrentium; dignum enim fuerat, ut qui de aliis rebus decimas damus, etiam de diebus decimam solueremus, ut quidquid aliis temporibus contra Dei precepta peregimus, hac dierum decima corrigamus, unde forte hoc tempus debet potius decima quam quadragesima nominari. Sed sicut Hebrei decimam suorum bonorum Deo summo Regi dabant [89 1Kb] , sic ethnici  suis diis et regibus suorum bonorum quadragesimam persoluebant, quam et hodie ueneti naualibus in teloneis extorquent, et ideo forte a ritu gentilium hoc tempus non decimam, sed quadragesimam nominamus. Huic tamen Xme in XXXuI diebus in ieiunio quatuor precedentes dies adduntur, in memoria eorum quatuor, que nos incurrisse lugemus, scilicet quod propter escam de paradiso sumus eiecti, quod bestiali cibo addicti, quod his penis afflicti, quod apud tartara durius affligendi, uel ad intelligentiam quatuor ordinum quos in iudicio futuro uidebimus. Primus erit iudicantium, hi sunt perfecti; secundus per iudicium iudicandorum, hi sunt coniugati; tertius est damnatorum, hi sunt increduli; quartus est damnandorum, hi  sunt fideles bonis operibus uacui, uel potius moraliter, ut quidquid ex lasciuia quatuor elementorum, quidquid preterea in quatuor temporibus anni, quidquid in quatuor curriculis diei, contra obseruantiam quatuor Euangeliorum commisimus, horum quatuor dierum ieiuniis emendemus, uel ut per quatuor uirtutes nos ad ieiunium fulciamus, ut anima, que quatuor mortibus cogitationis, locutionis, operationis, consuetudinis uel impenitudinis moritur, earum auxilio subleuetur, et sic uerius hoc ieiunium quadragesima nominatur, in quo quidquid contra legem et Euangelium delinquimus, emendare tenemur, uel denarium Deo quater offerimus, ut pro quotidianis peccatis nostram disciplinam memoriter et deuotius obseruemus. Quaternario  numero, ut ait Augustinus, diurna et annua curricula peraguntur; dies enim matutinis, meridianis, uespertinis et nocturnis defluit horis; annus uero labitur uernis, estiuis, autumnalibus et hiemalibus mensibus, in quibus omnibus ab amore retrahimur eternorum, et ideo per quaternarium quotidianum excessum intelligimus delictorum. Denarius uero totam nostram continet disciplinam. Nam, ut idem asserit Augustinus, Creatoris et creature scientia significat que ad homines pertinet erudiendos; nam scientia et disciplina est ut creatura seruiat Creatori. Creator Deus est, ex quo omnia, per quem omnia, in quo omnia [90 1Kb] , et ideo Trinitas Pater, et Filius, et Spiritus sanctus hic  colitur ab animo, qui eum diligit ex toto corde, tota anima et tota mente [91 1Kb] .

Hec tria sunt: animo corpus subiicitur ad regendum ex elementis quatuor compaginatum. Ergo quadraginta diebus ieiunare, est hunc denarium quater ducere, scilicet nobis temporaliter confirmare, et temporalia commissa per hunc denarium, id est seruitium, quod creatura Creatori exhibeat emendare. uel ideo quadraginta diebus ieiunamus orationibus preuenientes ut in sequentibus quadraginta, scilicet a Pascha usque ad Ascensionem,  quos in letitia sumus acturi, non excedamus quin caput nostrum ad celos sequi ualeamus. uel quadraginta diebus ieiunamus, ut eo numero, quo a Deo recessimus, eidem reconciliemus, nam per quaternarium corporis uel anni, mundi uel diei, precepta Decalogi uiolauimus. Hoc numero Niniuite penituere [92 1Kb] ; hoc spatium dabitur eis, qui sub Antichristo apostatabunt, he sunt cortine sacerdotum in atrio tabernaculi quadraginta cubitorum [93 1Kb] ; uel potius quadraginta diebus ieiunamus, ut scientia legis, et prophetarum, et maxime Domini nostri Iesu Christi imitationem et gratiam mereamur; ieiunauit enim Moyses ad accipiendam legem quadraginta diebus [94 1Kb] , similiter et Elias [95 1Kb] , Daniel quoque tribus hebdomadibus ieiunauit [96 1Kb] , Dominus noster  quadraginta diebus absque cibo post baptismum statim, ubi tentatus est in deserto a diabolo, ieiunauit [97 1Kb] . At illi ieiunauere pro merito, sed Dominus pro institutione, ieiunauit etiam et pro exemplo, unde nonnulli unam quadragesimam duntaxat obseruant. Communius est tres obseruare, eo quod Moyses, ut tradunt Hebrei, ter ascendens ad Dominum ieiunauit, uel potius, quia tres in tribus leguntur ieiunasse quadragenis, Moyses, Elias, Dominus, sed cum Dominus cuius imitatores esse debemus post baptismum illico ieiunauerit.

Cur Ecclesia post Epiphaniam non statim, sed ante Pascha ieiunandum instituit? Solutio. Primo: quoniam Christi passioni resurrectio continuatur;  ieiunamus ergo ante Pascha rogantes, ut cui per afflictionem carnis compatimur, cum illo in gloria resurgamus [98 1Kb] . Et est ad instar egroti, qui magis affligitur, cum approximat sanitati. Secundo: quoniam hoc tempore filii Isrel terram promissionis intrauerunt [99 1Kb] , uel de Babylonia reuersi sunt, et mox Pascha celebrauere. Ieiunamus ergo ut, peracto labore, cum Christo resurgamus, et de hac uita ad eternam transitum faciamus. Tertio: quoniam uerno tempore naturali motu caliditatis et humiditatis cuncta uiuentia lasciuiunt in libidinem: ieiunamus igitur hoc tempore, ut iumentum nostrum castigantes in seruitutem redigamus [100 1Kb] , et ab impetu luxurie refrenemus. Hanc igitur Ecclesia Quadragesimam predictis ex causis instituit ieiunandum. Sed  quia clerici sicut precedunt populum ordine, sic deberent precedere sanctitate: ideo Telesphorus papa uIImam addidit septimanam, uocans hoc tempus quinquagesimam, quod nec etiam mysterio caret; nam, sicut per sex hebdomadas uI intelligimus misericordie opera, sic per uII hebdomadas, uII modi significantur, quibus crimina remittuntur, scilicet per baptismum, per martyrium, per eleemosynam, per indulgentiam, per predicationem, per caritatem, per penitentiam; procedente uero tempore, quoniam ex premissione quorumdam pontificum bis in Sabbato comedebatur, ne propter ieiunium  uI ferie natura debilitaretur. In redemptione Sabbatorum huius temporis addidere hebdomadam octauam, uocantes hoc tempus sexagesimam. Demum propter uenerationem Dominice ascensionis statuere sancti Patres, ut quinta feria sicut Dominica celebris haberetur; unde et adhuc eadem die lautius procuramur; pro illis nonam hebdomadam addidere, et sic septuagesimam instituere; totam secundum Grecos ieiunio sanctificantes, de quibus superius satis copiose tractauimus. Nunc ad Quadragesimam reuertamur, quod tempus, quia penitentie solet et debet ascribi, penitentie uero fructus sunt ieiunium, et uigilie, et alie carnis afflictiones, eleemosyna corporalis, et spiritualis, et alia opera misericordie, oratio et deprecatio, et alie species  contemplationis, fletus et lacryme, et alia insignia contritionis, ideoque de his et similibus, ad penitentiam pertinentibus in diurnis et nocturnis officiis, in hac die, et sequentibus copiose legit, et cantat Ecclesia. Et est notandum quod propter ieiunii principium ordo intercipitur historiarum, cum in septuagesima et sexagesima cantatum fuerit de Adam, et in quinquagesima de Ne, et Abraham. In hac prima interponitur de fructibus penitentie; in secunda uero de Iacob, in tertia de Ioseph, in quarta cantabitur de Moyse; hodiernum uero diurnum officium pugnaturos per ieiunia contra diabolum hortatur uiriliter ad dimicandum. Mos est ducis pugnaturi tironibus dimicaturis proponere, qui iuste pugnant,  quod premium exspectant, qua cautela, et quibus armis utantur, quorum exempla sequantur, quorumue auxilium prestolentur, causam predicat Euangelium, et cautelam, que omnia ex presenti colliguntur officio. Sed colligere lectori relinquo, et quidem iam pars pugne peracta est; quia dicit ille, quem inuocauimus protectorem: Inuocabit me, et ego exaudiam eum [1 1Kb] , et in epistola: Tempore accepto exaudiui te, et in die salutis adiuui te [2 1Kb] . In graduali nos angeli custodiunt [3 1Kb] , in tractu ueritatis scuto circumdamur [4 1Kb] ; in euangelio ad triumphum tendimus, inimico dicentes: uade retro, Satana [5 1Kb] . Et attende quod ab hac die hunc psalmum: Qui habitat, frequentat Ecclesia, quia sit his diebus in magno certamine constituta. Hic autem psalmus informat  eos qui in certamine positi suam in Domino ponunt spem, et ab ipso postulant adiutorium.

Rursus ab hac die usque ad Parasceuen cruces operiuntur, et uelum ante altare suspenditur; quod a ueteri lege deriuatum esse creditur. uelum namque, secundum legem, miro opere contextum et pulchra uarietate distentum, inter sancta sanctorum suspendebatur, per quod arca populo uelabatur [6 1Kb] , quod in passione Domini scissum est [7 1Kb] , hoc est celum, quod diuidit inter corporalia et spiritualia, quo nobis celatur Christus, et ciuitas illa superna, quod postmodum, ut liber complicatur [8 1Kb] ,  et ut tentorium colligetur [9 1Kb] , et tunc facies Domini reuelabitur [10 1Kb] . uel hec est rhomphea, que fuit ante ianuam paradisi [11 1Kb] , que sublata est in passione Domini, uel potius hec est littera legis, scilicet carnalis obseruantia, quam et uelamen super faciem Moysi positum significauit, quod est super corda Iudeorum usque in hodiernum diem [12 1Kb] ; ideoque non uident faciem Moysi gloriosam, scilicet legis spiritualem intelligentiam. Hec est tenebrositas aquarum in nubibus eris [13 1Kb] , scilicet obscura sententia in prophetis.

Quia igitur in hoc tempore designatur tempus deuiationis et culpe et presertim illorum qui aduentum Domini precesserunt, et uelamen ante oculos habuerunt, idcirco, sicut his diebus uetus legitur  Testamentum, in quo littera continetur obscura de incarnatione, et passione et resurrectione Domini, et de futuri gloria regni; sic cruces operiuntur et latent, et uelamina suspenduntur et pendent. Sed quoniam etiam tunc fuere animalia ruminantia, et ungulas scindentia, et boues arantes [14 1Kb] , scilicet Scripturarum mysteria discernentes, et spiritualiter intelligentes, ideo post uelum ingrediuntur sacerdotes pauci, quibus »datum est nosse mysterium regni Dei [15 1Kb] .« Hec uelamina in passione Domini remouentur, tum quia uelum templi scissum est [16 1Kb] , tum quia gladius igneus remotus est, tum quia celum reseratur, et liber clausus septem signaculis aperitur [17 1Kb] . Euidentius apertus est in Christi resurrectione, cum sensus apostolorum  aperuit, et eius Scripturas exposuit [18 1Kb] : euidentissime aperietur in nostra resurrectione, cum nobis celestis gloria denudabitur. Et est hodie statio ad Lateranas, que constructa est in honore Saluatoris, et plusquam prophete Ioannis, eo quod officium hodiernum Saluatoris nostri prophetice resonat felicitatem, qui pre omnibus, et pro omnibus super aspidem et basiliscum ambulauit et leonem et draconem conculcauit [19 1Kb] .

Feria secunda legitur euangelium [20 1Kb] quo Filius hominis in sua maiestate uenturus et gentes ante se positas separaturus ostenditur, sicut pastor oues ab hedis, statuens oues a dextris, hedos a sinistris, inquiens illis: uenite, et intonans istis: Discedite.  Hic nimirum sermo propheticus, iuxta eumdem sensum, preuenit in Epistola, dicente Domino: Ecce ego requiram oues meas, et educam eas in terram suam, et pascam eas in montibus Isrel, in riuis, in sedibus, in pascuis pinguibus [21 1Kb] . Que in epistola posita non sunt nisi regnum, de quo in euangelio dicitur: uenite, benedicti Patris mei, percipite regnum quod uobis paratum est ab origine mundi. Item, ut inter oues computemur, et hoc regnum percipere mereamur, oculi nostri sint ad Dominum  Deum nostrum, et oremus ut misereatur nostri [22 1Kb] , ut respiciat super seruos, et exaudiat preces eorum, et det nobis intellectum, ut non timeamus millia populi circumdantis nos [23 1Kb] .

Et non est silentio pretereundum quod, quia preceptum habemus, ut pro regibus et omnibus qui in sublimitate positi sunt [24 1Kb] , et pro his, qui in pressuris et ignis camino laborant, oremus. Idcirco preces hoc die facimus, et de tertio in tertium duntaxat diem, ne populus afficiatur tedio facimus. Ut autem nos sub potenti manu Domini humiliemus [25 1Kb] , in hoc die et omnibus sequentibus, orationibus deputatis in principio prime orationis uice totius officii, Flectamus genua, dicimus. Et attende quod ob plures causas nos ad terram prosternimus: tum,  quia Christum adorantes eum ad terram descendisse et carnem de terra credimus induisse; tum quia reducimus ad memoriam, cum in paradiso quasi angelici creati fuerimus, corpora nostra propter lapsum nostrum inter animalia bruta iacere et animam corporali mole grauari [26 1Kb] ; tum ut ipso actu confiteamur nos peccatores esse, et terrenis desideriis inherere, dum uultum terre et animam pauimento infigimus [27 1Kb] ; tum ut cordis contritionem significemus et erubescentiam, eo quod oculos ad Deum leuare non audemus [28 1Kb] ; tum quia de puluere sumpti sumus [29 1Kb] ; tum quia per nos non erigimur; tum quia uidemus ubi sumus, et quare cadimus; tum ut quia Christo omne genu flectitur [30 1Kb] , innuamus. Unde nec est unum tantum, sed utrumque  flectendum, ne Iudeis similes uideamur [31 1Kb] , uel ut inter duliam et latriam in hoc differentiam assignemus. Hic autem ritus a gentilibus sumpsit exordium, qui honorem regibus exhibentes, eos genu flexo adorant, imo potius ab ipso Abraham, qui cadens in terram Dominum adorauit [32 1Kb] , quem prophete fuere imitati, et Apostolus, dicens: »Flecto genua mea ante Patrem Domini nostri Iesu Christi [33 1Kb] .« In priuatis quidem orationibus, quando nos ad terram sternimus ob premissas causas, quandoque, flexis genibus, eleuata facie oramus, quasi dicentes: Trahe me post te [34 1Kb] ; quandoque »stantes« oramus, quasi letantes quod »in domum Domini ibimus [35 1Kb] ,« in primo exprimimus  conditionem, in secundo uero desiderium, in tertio spem, in tantum hoc die et in sequentibus oratio super populum dicitur, que est uicaria sancte communionis.

Olim omnes communicabant, et communicaturos diaconus ad flectendum genua inuitabat; nunc uero, quia multi suscipiunt Domini corpus indigne, pro communione utimur oratione, diacono sicut prius suo fungente officio, et dicente: Humiliate capita uestra Deo [36 1Kb] ; quia »quicunque se humiliauerit  exaltabitur [37 1Kb] ,« et quisquis his bonis actibus benedicetur, eterne benedictioni ascribetur. In hac sacerdos milites Christi pugne commendat ad dimicandum contra hostem antiquum, et insidias inimicorum, et ideo munit eos per ministrum armis humilitatis dicens: Humiliate capita uestra Deo, et sic tandem infundit super eos protectionem sue benedictionis; et hoc magis in Quadragesima, quando aduersarius noster sollicitus circuit querens quem deuoret [38 1Kb] , et in prima quidem collecta genua flectimus in postulatione iustitie, que est necessaria in presenti uita, in ultima uero conquiescimus in gratiarum actionem pro diurno denario uite future [39 1Kb] : hec autem faciemus per totam Quadragesimam, nisi in Dominicis diebus et in missis festiuis usque  ad Cenam Domini.

Feria tertia legitur euangelium [40 1Kb] de his qui uendebant et emebant in templo, quos Dominus potenter eiecit, et uerbo redarguit et relictis calumniatoribus, in Bethaniam abiit, scilicet in domum obedientie, scilicet ad gentes que in auditu auris facte sunt obedientes [41 1Kb] . Bene ergo in prophetica lectione premittitur: Querite Dominum, dum inueniri potest [42 1Kb] , et loquitur ad calumniatores Iudeos, ut querant eum, dum prope est; quia ueniet tempus, quando prope eos non erit, scilicet cum in Bethaniam, id est ad gentes transiuerit. Et quod sequitur, »prosperabitur in his, ad que misi illud,« Euangelio congruit, in eo quod potenter, et prospere  uenditores eiecit, et mensas nummulariorum et cathedras uendentium columbas euertit. Cetera que in introitu, graduali, offerenda et communione cantantur, sunt querentium Dominum orationes, consolationes et gratiarum actiones.

Feria quarta solemnitas ieiunii duplicatur, unde penitentium asperius ieiunantium corpora desiccantur; in his non habitat, sicut in Euangelio dicitur, Spiritus immundus, qui ambulat per loca arida querens requiem et non inuenit [43 1Kb] ; quia corpora ieiuniis desiccata, fastidit; ad ieiunia ergo libentius appetenda Moysi [44 1Kb] et Elie [45 1Kb] premittuntur exempla, quorum uterque in singulis lectionibus quadraginta diebus et quadraginta noctibus ieiunasse perhibetur. Propter itaque ieiunii geminationem duo  uersus in graduali ponuntur; et attende quod ad priorem orationem dicimus: Flectamus genua, ad secundam uero Dominus uobiscum, non autem Flectamus genua; dicitur enim sitam in duorum testamentorum memoriam. Ea que in introitu, graduali, tractu, offerenda, communione cantantur, sunt consolationes, et orationes, ut ieiunantes a tribulationibus eripiantur, et ne his qui ieiuniis affliguntur, inimici dominentur.

Feria quinta, legitur euangelium [46 1Kb] in quo Iudei gloriantes, quod essent filii Abrahe, conuincuntur  non esse filii Abrahe; quia non faciunt opera eius, sed ex patre diabolo, eius opera faciendo. uel ut quibusdam moris est, legitur euangelium [47 1Kb] de diuite qui apud inferos cruciatur, patremque uocans et deprecans Abraham, non ut filius exauditur. His consonat illud propheticum, quod in epistola premittitur, quod si uir iustus genuerit filium sanguinem effundentem, et uniuersa detestanda facientem, ipse quidem in iustitia sua uiuet; filius autem eius, qui operatus est iniquitatem, morte morietur [48 1Kb] ; et cetera, que sunt in introitu, graduali et offerenda sunt laudes et orationes iusti. Communio: Panis quem ego dedero [49 1Kb] declarat, unde iustus uiuat, scilicet de carne Christi. Et attende, quod ferie quinte olim propria non habebant, sed a Dominicis estiualibus,  in offerebatur, et eorum euangelia non sunt de ieiuniis instituta, sed de diuite et Lazaro, et uidue filio suscitato. Olim etenim, ut prediximus, non ieiunabant, sed uti in Dominicis solemnizabant, sed postmodum a Gregorio iuniore Quadragesime fuerunt adiuncte ieiunio, et in offerate. Inde est quod uarietas epistolarum et euangeliorum in quintis feriis reperitur.

Feria sexta legitur euangelium in quo baptismi gratia significatur, qua iuuentus anime sicut aquile renouatur [50 1Kb] , et redimitur de interitu uita eius, et coronatur in misericordia et miserationibus; nam piscina [51 1Kb] significat Iudaicum populum, uel beatam uirginem, in quam Angelus magni consilii descendit  [52 1Kb] , cum formam serui accipiens, se ipsum exinaniuit [53 1Kb] ; motus aque turbatio Iudeorum, sanitas unius conuersio gentium in unitate fidei conuenientium, in sacramento baptismi humiliter descendentium. Huic congruit prophetica lectio, ubi dicitur: Si auerterit se impius ab impietate sua, feceritque iudicium et iustitiam, uita uiuet, et non morietur [54 1Kb] . Sed a diuturno languore sanabitur. In introitu et graduali orat egrotus in aquam descendens; in offerenda et communione agit gratias de sua liberatione, et increpat Iudeos incredulos de sua obstinatione. Sabbato ordinatis, et ceteris altaris Christi ministris hoc euangelium competenter legitur: Assumpsit iehsu Petrum, Iacobum et Ioannem, et duxit eos in montem excelsum [55 1Kb] . Sacerdotes  enim et ceteri altaris ministri cum ad tantum ministerium promouentur, quasi in montem altissimum cum Domino ascendunt ut, reuelata facie, splendidam eius faciem speculentur [56 1Kb] , et intelligant quid cum ipso, uel de ipso Moyses et Elias, scilicet lex et prophete loquantur, et populo inferiori annuntient fidem catholicam, et moralem doctrinam. Congrue igitur premittitur apostolica lectio: Rogamus uos, fratres, corripite inquietos, consolamini pusillanimes [57 1Kb] ; ipsorum est enim hoc officium, qui ad hoc ordinati sunt, ut pastores sint animarum.  Canticum: Benedictus es [58 1Kb] , et tractus: Laudate [59 1Kb] , laudes sunt ordinatorum, cetera sunt orationes, aut eorumdem, aut uniuersaliter penitentium, unde ad orationes prophetiarum flectere genua non obliuiscuntur. Quidam aiunt quod ob reuerentiam apostolice lectionis, que hodie legitur, ad orationem super populum capita non humiliamus.



CAPUT uI. DOMINICA SECUNDA IN QUADRAGESIMA.

Egressus iehsu secessit in partes Tyri et Sidonis, et ecce mulier Chananea ab illis finibus egressa clamabat, dicens: Domine, miserere mei, Fili Dauid [60 1Kb] . Hec Dominica antiquitus intitulatur Dominica uacat, non quod omni uacat officio, sed aliquo: non  enim uacat nocturno, nec epistola, nec euangelio, sed solo cantu diurno. Ideoque nec in antiphonario, nec epistolario, nec in euangeliario, sed duntaxat in graduali Dominica uacat debet intitulari. Nocturnum officium ad historias redit, ubi cantatur de Iacob, qui patrem cibauit, fratrem supplantauit [61 1Kb] , scalam uidit, lapidem erexit, oleum infudit [62 1Kb] , Deum uidit, cum angelo pugnauit [63 1Kb] . Hec omnia conueniunt penitentibus, et uitia supplantantibus. Diurnum officium capit ab euangelio, sicut et cetera, fundamentum, ubi de Chananea legitur, cuius a demonio filia uexabatur. Mulier Chananea mater est Ecclesia, filia peccatrix anima, orat Ecclesia fidem seruans in simplicitate, patientiam in humilitate, constantiam in stabilitate pro qualibet anima  peccatrice, ut detur ei facultas resistendi peccato, et fundetur in ea sanctificatio, de qua dicit Apostolus in Epistola: Hec est uoluntas Dei sanctificatio uestra, ut abstineatis a fornicatione; ut sciat unusquisque uestrum uas suum possidere in sanctificatione [64 1Kb] . Cetera que sunt in introitu, graduali, tractu, offerenda et communione, clamores sunt Chananee que aliunde sumuntur. Romanus enim pontifex cum prestandis ordinibus esset intentus, quos a uespera incipiens in Dominica die prestabat officium ordinare nequiuit, ideoque inscribitur Dominica uacat, et officium aliunde suscepit. Suscipitur autem a die ieiunii; quia passiones mali desiderii [65 1Kb] , que per demonium significantur,  pro quibus eiiciendis orat mulier in Euangelio: »Non eiiciuntur nisi oratione et ieiunio [66 1Kb] .«

Feria secunda legitur euangelium: Ego uado et queretis me, et in peccato uestro moriemini [67 1Kb] , ubi insinuat se ad gentes transiturum, et Iudeos propter peccatum infidelitatis deserturum, quod Daniel [68 1Kb] preuidens lacrymosa conquestione deplorat, et postulat Domini furorem et iram auertere, et faciem super sanctuarium desertum ostendere. Ea que in introitu, graduali, offerenda, communione  cantantur, sunt orationes et consolationes, et laudes conuerse gentilitatis conuersarumque gentium, quibus Dominus tribuit intellectum [69 1Kb] .

Feria tertia legitur euangelium de supercilio Scribarum et Phariseorum, qui sedebant super cathedram Moysi dicentes et non facientes, quos tandem percutit, concludens: Qui se exaltauerit humiliabitur, et qui se humiliat exaltabitur [70 1Kb] ; eo quod illi superbi a magisterio scientie Dei remouendi, et humiles magistri de gentibus illorum erant cathedram etiam accepturi, quod etiam per illam Sareptanam uiduam designatur [71 1Kb] , de qua in lectione premittitur, ad quam perrexit Elias, cum multe essent uidue in Isrel, quibus fimbrias magnificantibus, et in sterilitatis superbia permanentibus dicitur.  »Auferetur a uobis regnum Dei, et dabitur genti facienti fructum eius [72 1Kb] ; et alibi: »Mandabo nubibus meis,« scilicet predicatoribus, »ne pluant super illam imbrem [73 1Kb] ;« Sareptane uero uidue que Dominum in fidei suscepit hospitio et duo crucis ligna collegit, et subcinericium penitentie panem fecit, humilitatis sue merito, nec farina defecit in hydria, nec oleum in lecytho; quoniam et legis habet scientiam et Euangelii spiritualem obseruat intelligentiam. Sareptana itaque mulier in introitu suum erga Christum affectum ostendit dicens: Tibi dixit cor meum [74 1Kb] ; et in graduali se ipsum consolatur et hortatur, dicens: Iacta cogitatum tuum [75 1Kb] ; in offerenda misericordiam petit [76 1Kb] , in communione  quasi secura se mirabilia narraturam promittit [77 1Kb] .

Feria quarta legitur Euangelium in quo Dominus discipulis suam passionem reuelans ait: Ecce ascendimus Hierosolymam, et Filius hominis tradetur [78 1Kb] . Que passio fuit humani generis redemptio, unde in fine concluditur: Filius hominis ueniet dare animam suam redemptionem pro multis [79 1Kb] . Bene ergo premittitur oratio Esther, que orat Dominum pro hereditate quam redemit, et bene conuenit historia de qua sumitur hec oratio Passioni; quia sicut Aman crucem Mardocheo parauit, et in ea captus est [80 1Kb] , sic diabolus Christo, et in ea deceptus est. Orans igitur Esther dicit in introitu: Ne derelinquas me [81 1Kb] ; et in graduali: Saluum fac populum [82 1Kb] , et quasi de salute  secura, subdit in offerenda: Ad te, Domine [83 1Kb] , et in communione concludit: Iustus Dominus [84 1Kb] , uel potius sunt uerba Christi patientis, qui dicit in uersu graduali: Ero similis descendentibus in lacum, pendens igitur in cruce [85 1Kb] , sibi et suis adiutorium petit, qui de Patris iustitia et gratia confidit.

Feria quinta legitur euangelium, in quo docet Dominus non in hominis, sed solius Dei testimonio confidendum, dum de se ipso loquens, ait secundum carnis fragilitatem: Si ego testimonium perhibeo  de me ipso, testimonium meum non est uerum; et infra: Ab homine testimonium non accipio; et infra: Habeo testimonium maius Ioanne [86 1Kb] . His consonat lectio de Ieremia [87 1Kb] premissa: Maledictus qui confidit in homine; et ita: Benedictus uir qui confidit in Domino; confidens igitur orat in introitu, et graduali, et offerenda, in persona Moysi, in qua fit uerborum repetitio; quia sepe pro populo ad Dominum intercessit [88 1Kb] . Communio: Qui manducat, ostendit quid utilitatis proueniat confidenti, scilicet quod in Christo maneat, et Christus in eo [89 1Kb] . Hec communio bene congrueret Sabbato ante Dominicam Palmarum.

Feria sexta, legitur in euangelio de patrefamilias, qui uineam locauit agricolis, qui non tantum seruos,  sed heredem proprium occiderunt, dicentes: Hic est heres, uenite occidamus eum, et habebimus hereditatem eius [90 1Kb] , cui parabole consonat lectio, que premittitur de Ioseph, de quo fratres dixerunt: Ecce somniator uenit, uenite occidamus eum [91 1Kb] . Heres et Ioseph typum gerunt Domini, qui uenditus, morti traditus [92 1Kb] , et sepultus est [93 1Kb] , et sic eiectus est de uinea sua, et tanquam lapis inutilis ab edificantibus reprobatus [94 1Kb] , cum regno Dei transmigrauit ad gentes facientes fructum eius, sicut Ioseph translatus a suis ad alienos pauit Aegyptios, qui quoniam iustitiam dilexit, et tam fratrum quam aliorum insidias multas euasit [95 1Kb] , ideo cantat in introitu: Ego autem cum iustitia apparebo [96 1Kb] ; et in  graduali: Ad Dominum cum tribularer [97 1Kb] , et in offerenda: Domine, in auxilium [98 1Kb] , et in communione: Tu, Domine, seruabis [99 1Kb] .

Sabbato tam in euangelio, ubi legitur [100 1Kb] de homine, qui duos filios habuit, quam in epistola, ubi legitur de Iacob, et Esau [1 1Kb] , duorum populorum, Iudaici uidelicet et gentilis, significatio continetur. Quorum prior, quoad cultum unius, scilicet Iudaicus, iunioris, id est gentilis populi penitentiam patre suscipiente, inuidia torquetur, foris stans, quem gaudere potius oportuerat; quia frater suus mortuus fuerat, et reuixit, perierat, et inuentus est [1* 1Kb] , quia sicut in introitu canimus: Lex Domini irreprehensibilis conuertens animas, testimonium Domini fidele, sapientiam prestans paruulis [2 1Kb] , et quidem  bene consonat. Euangelio precurrens epistola, cum illic iuniore fratre epulante cum patre, maior foris permanet in agro, sic Iacob epulas offerente, et consilio Rebecce, que Spiritum sanctum significat, ad benedictionem festinante, Esau foris in uenationibus occupatur; terrenis enim sensibus et carnalibus obseruationibus detentus Iudaicus populus gratiam spiritualem amittit. Gentilis uero conuersus ad penitentiam de lege Domini in introitu gloriatur et cantat; in graduali, Domino confitetur  et laudat [3 1Kb] ; in offerenda, oculos suos petit illuminari, ne dormiat, aut inimicus ei preualeat [4 1Kb] . Et attende quod rationabiliter, in secunda Quadragesime septimana legitur euangelium de filio prodigo ad patrem reuertente; quia gentilis populus per doctrinam legis et Euangelii ad Creatoris cultum reuertitur, et quiuis penitens per fidem et operationem, uel per duo precepta caritatis Domino reconciliatur.



CAPUT uII. DOMINICA TERTIA IN QUADRAGESIMA.

Oculi mei semper ad Dominum, quoniam ipse euellet de laqueo pedes meos [5 1Kb] . Nocturnum officium huius tertie Dominice ordinem comitatur historie.  Cum enim in Dominica precedenti cantatum fuerit de Iacob, in hac succinitur de Ioseph qui, uenditus a fratribus [6 1Kb] , fratres in fame ditauit [7 1Kb] ; et Christus a Iudeis crucifixus genus humanum sua morte redemit, et redimendo a demonio liberauit, ut in hodierno legitur Euangelio, super quo diurnum fundatur officium: Erat enim iehsu eiiciens demonium et illud erat mutum [8 1Kb] , et secundum alium euangelistam [9 1Kb] , etiam surdum, hoc est genus humanum in diaboli potestate ligatum, et mutum, et surdum, loqui et audire uerba Dei; sed cum forti armato fortior superuenit, et uasa eius diripuit, foras misso principe mundi [10 1Kb] , surdus audiuit, et mutus uerba Dei narrauit. Qui ergo fuerat mutus, nunc  facundus et gratulabundus dicit in introitu: Oculi mei semper ad Dominum [11 1Kb] ; et ne iterum deficiat, implorat subdens: Respice in me [12 1Kb] , et in graduali: Exsurge, Domine [13 1Kb] . Deinde uox quondam muti fecunda facundia, cuius os aperuit Sapientia, preces suas ingeminat, et decenti similitudine, in tractu perorat dicens: Ad te leuaui [14 1Kb] ; in offerenda, iam eloquens predicat iustitias Domini rectas, eo quod a se humiliato demonium exierat, sed ad Iudaicum populum superbientem spiritus immundus redierat. In communione de muto factus orator gratulatur quod, sicut passer inuenit sibi domum, et turtur nidum [15 1Kb] , ne autem reddamus uires hosti qui assumat septem spiritus secum nequiores se, qui ingressi habitent in nobis [16 1Kb] , exaudiamus Paulum,  militem illius fortioris egregium, qui docet in Epistola, ut simus imitatores Dei, sicut filii karissimi, ne sit in nobis fornicatio, uel immunditia [17 1Kb] . Sequamur in martyrio Laurentium, apud quem hodie statio celebratur, sicut ille fortem armatum, scilicet diabolum de atrio suo, quod Roma fuit, eiecit, unde Prudentius in persona martyris:

Discede, adulter Iupiter,
Stupro sororis oblite,
Romam relinque liberam.
 Sic nos uitiorum flammas exstinguentes, de diabolo triumphemus.

Feria secunda. Significat Dominus in euangelio se ad gentes transiturum, cum dicit: Nemo propheta acceptus est in patria sua [18 1Kb] , ac si dicat: Quia me non honoratis, transibo ad eos qui me honorabunt. Item cum subdit Eliam non iuisse ad uiduas Isrel, sed duntaxat ad uiduam Sareptanam [19 1Kb] , et Eliseum non sanasse leprosos Isrel, sed duntaxat Naaman Syrum [20 1Kb] ; amplius in eo quod eiecerunt eum extra ciuitatem, et duxerunt in supercilium montis, super quem fundata erat ciuitas illorum, ut precipitarent eum; ipse autem transiens per medium illorum ibat, significatur ab illis transitura salus. Cum enim ex supercilio superbie, in qua  unanimiter habitabant, eum in profundum obliuionis precipitare uellent, ipse pedibus suis, id est sanctis predicationibus suis per medium eorum iuit ad gentes. Bene ergo huic euangelio premittitur lectio de Naaman Syro [21 1Kb] : Eliseus enim Christum, Naaman leprosus significat gentilem populum, idololatram et immundum, qui uenit ad Christum fide; sed Christus non iuit ad illum corpore, sed mandauit illi dicens: uade, et lauare septies in Iordane, hoc est quod ait apostolis: »Euntes in mundum uniuersum, docete omnes gentes, baptizantes eos in nomine Patris, et Filii, et Spiritus sancti [22 1Kb] .« Septies leprosus lauatur, quoniam in baptismo Septiformis gratias Spiritus sancti operatur, ex quo renascimur, et remissionem peccatorum accipientes  in nouitatem innocentie sicut paruuli restituimur. Cetera que in introitu, graduali, offerenda, communione cantantur, sunt orationes, consolationes et gratiarum actiones Naaman Syri, id est gentilis populi, exhibite Christo, qui dedit ex Sion salutare Isrel, et auertit captiuitatem plebis sue [23 1Kb] .

Feria tertia. Commendatur in euangelio opus misericordie, dicente Domino: Si peccauerit in te frater tuus, corripe eum; et infra: Dimitte peccanti in te, non dico septies, sed usque septuagies septies [24 1Kb] . Corripere et dimittere opera sunt misericordie. Pulchre ergo premittitur lectio de mulieris oleo multiplicato; mulier enim quedam uiro mortuo ad Eliseum clamabat; quia creditor eius filios in seruitutem redigere contendebat, cui precepit Eliseus  uasa uacua mutuari, ostia claudere, oleum infundere, de quo multiplicato solueret creditori, et uiueret de reliquo [25 1Kb] . Hec est Ecclesia, que generat filios in baptismate, quos defuncto sane cognitionis intellectu, diabolus improbus fenerator pro nummis perniciose uoluptatis et praue actionis trahere conatur in seruitutem perpetue mortis, sed Christus data potestate ligandi, et soluendi pastoribus, sicut in euangelio hodierno legitur, precipit ostia claudere et uacuis uasis oleum infundere, scilicet peccatores  priuate corrigere, et uacuos scientia replere, et eis misericorditer nondum septies, sed septuagies septies, scilicet de uniuersis transgressionibus indulgere, et quidem sepe redundat oleum, ut in Magdalena [26 1Kb] . Sed quem non ungit oleum indulgentie, sit tanquam ethnicus et publicanus [27 1Kb] , et asperioris secetur cauterio penitentie. Mulier itaque pro filiis orans, ait in introitu: Ego clamaui [28 1Kb] ; in graduali: Ab occultis [29 1Kb] ; demum precibus exaudita gratias agit in offerenda: Dextera Domini [30 1Kb] ; et docet in communione quales se debeant exhibere, qui uolunt oleum misericordie. Qui uolunt requiescere in monte, ingrediantur sine macula, et operentur iustitiam [31 1Kb] .

Feria quarta. Legitur euangelium [32 1Kb] , in quo Dominus  Phariseos calumniantes quod discipuli Domini transgrediantur traditiones seniorum, uersa uice redarguit, et criminationis spiculum in actores caute retorsit, scilicet quod propter traditiones hominum transgrediantur Dei mandata, illud maxime: Honora patrem et matrem [33 1Kb] . Bene ergo premittitur lectio, ubi ab honore patris inchoatur, et alia Dei mandata sequuntur. Item quod in Euangelio dicitur: Populus hic labiis me honorat, cor autem eorum longe est a me, hoc est quod in lectione premittitur: Stetitque populus de longe [34 1Kb] . Item quod in euangelio discipuli accedentes ad Iesum docentur; in epistola Moyses accedens ad caliginem, in qua erat Deus, instruitur: que in introitu, graduali, offerenda, communione cantantur, sunt Moysi, uel  discipulorum Domini orationes et gratiarum actiones.

Feria quinta legitur euangelium, in quo Dominus uenientes ad se turbas, ut eum regem facerent: quia manducauerant de panibus eius, et saturati fuerant, hortatur dicens: Operamini non cibum qui perit, sed qui permanet in uitam eternam, quas redarguerat, dicens: uenistis ad me, non quia signa uidistis, sed quia de panibus manducastis [35 1Kb] , in quo percutit sacerdotes, qui ueniunt ad altare, non quia delectet eos mysteria contemplari, sed quia decimas appetunt, et oblationes, cui congrue premittitur lectio Ieremie [36 1Kb] , ubi Dominus promittit se habitaturum cum eis, et sic quasi regem futurum eorum, qui talem cibum fuerint operati,  ut calumniam non faciant, innocentem sanguinem non effundant, sed uias suas bonas faciant et recte inter uirum et uirum diiudicent [37 1Kb] . Salus populi, uox Domini est populum consolantis. Graduale, offerenda et communio, uoces sunt populi de regis gratia confidentis, et est hodie statio ad sanctos Cosmam et Damianum, ideoque de eis fit mentio in collecta.

Feria sexta legitur in euangelio quod iehsu fatigatus ex itinere hora sexta sedit super puteum  loquens cum muliere Samaritana, que uenerat haurire aquam [38 1Kb] . Notum est mysterium, Dominum ex itinere quo ad nos in sexta uenisse etate, usque ad mortem fatigatum, sedisseque super puteum, id est humane sapientie superasse profundum, qui docuit Samaritanam, scilicet Ecclesiam alienigenam, que hauriebat aquam mortuam de cisternis, ut biberet, scilicet de obscuris doctrinis philosophorum, que satiare non poterant, ex qua qui biberet sitiret iterum, sed qui biberet ex ea quam ipse daret, id est Spiritu sancto, non sitiret in eternum. Huic congrue premittitur lectio de filiis Isrel dicentibus ad Moysen: Da nobis aquam [39 1Kb] , qui, licet diffidens uirga bis silicem percussit, unde egresse sunt aque largissime. Moyses significat  Iudaicum populum incredulum, populus sitiens genus humanum, petra Christum [40 1Kb] , quem Moyses bis percussit, cum in crucis duobus lignis appendit [41 1Kb] , post percussionem aqua sancti Spiritus inundauit. iehsu itaque fatigatus, uirga percussus, in introitu: Fac mecum [42 1Kb] , in graduali: In Deo sperauit [43 1Kb] , in offerenda: Intende [44 1Kb] , et in communione: Qui biberit [45 1Kb] , orans pro populo sese suosque consolatur.

Sabbato legitur Euangelium [46 1Kb] de muliere deprehensa in adulterio, de cuius sententia Scribe et Pharisei Dominum tentauerunt, si pro misericordia legis obuiaret iustitie, uel pro iustitia declinaret misericordiam, quibus sic obuiat mansuetudo cum  iustitia, ut recedentibus accusatoribus, quos cauteriata subtrahit conscientia, sole remaneant miseria et misericordia. Huic Euangelio congrue premittitur lectio Danielis, quamuis Hieronymus dicat quod non inueniatur in Hebraico, ubi legitur: Susanna a falsa criminatione adulterii Dei auxilio liberata [47 1Kb] ; at illa per misericordiam, ista uero lapidationem euasit per iustitiam. In hoc ergo officio obuiant sibi ueritas et misericordia [48 1Kb] eodem presidio pietatis in simili sexu, sed disparibus causis. Utraque igitur orat in introitu, dicens: uerba [49 1Kb] , et offerenda, Gressus [50 1Kb] , in graduali uero se consolatur [51 1Kb] , communio de euangelio sumitur. In huius sabbati completorio antiphona: Media uita cantatur, eo quod nunc mediana Quadragesime incipiat septimana;  qui uero eam in precedenti quinta feria cantant, numerum dierum ieiuniis afflictorum attendunt. Hanc itaque scholasticis uiris sub breuiloquio duximus exponendam: Media uita, Christus est, ipse enim est mediator Dei et hominum [52 1Kb] , ipse »uia, ueritas et uita [53 1Kb] ,« ipse quidem sanctus, ipse Deus, ipse fortis [54 1Kb] , ipse misericors et saluator [55 1Kb] . Ad Christum ergo sermo dirigitur: O media uita id est O Christe; uel media uita sancta Trinitas est, que est in se uita, et nobis uita media, id est sufficiens, et communis, ad quam sermo dirigitur;  o media uita, scilicet o sancta Trinitas; ideoque subdistinguitur: sancte Deus, sancte fortis, sancte misericors, id est Pater, Fili, et sancte Spiritus, a quo, et per quem, et in quo saluamur, et ideo Saluator, et Trinitas appellatur; ad quemcunque tamen sermonem dirigimus, adiutorium querimus, quia in morte sumus, in miseriis presentis uite, petimusque ne tradat nos amaritudini mortis eterne; uel, o Domine, nos existentes in uita media sumus in morte. Prima fuit uita iustitie et innocentie, in qua creatus est homo; secunda uita peccati et miserie, in quam lapsus est homo; tertia erit uita immortalitatis et glorie, ad quam reparabitur homo; nos igitur in media uita sumus in morte; quia uita peccati media mors est uite  iustitie, et ideo querimus adiutorem; uel o fidelis uita media, id est sperne temporalia bonis malisue communia, quia in morte sumus, ideoque te adiutorem, Domine, postulamus.



CAPUT uIII. DOMINICA QUARTA IN QUADRAGESIMA.

Letare, Hierusalem, et conuentum facite omnes, qui diligitis eam [56 1Kb] . Omnis scientia proprium loquendi, scribendi, significandi continet idioma. Sicut familiare est theologis numerorum inimicitias preterire, sic per eiusdem appellationis, uel demonstrationis numeros idem pariter significare, uerbi gratia, sex opera misericordie significantur per uI, et LX, et per sex C., sex millia. Salus tamen  perfectionis augmento pro adaucte decadis additamento. Septuaginta igitur annos Babylonice captiuitatis, sicut per septuaginta dies, et supra diximus, sic etiam et per septem Dominicas memorat Ecclesia, primam quarum, cum sit ab hac ultima septima Septuagesimam uocat, et sextam, Sexagesimam, quintam Quinquagesimam. Quia igitur populus in illa septuagenaria captiuitate sedit, et fleuit super flumina Babylonis [57 1Kb] ; et in fine, Cyro permittente, letabundus exiuit, et gratulans Hierusalem introiuit [58 1Kb] , ideo cum in prima Dominica populus captiuatus fleuerit dicens: Circumdederunt me [59 1Kb] , et in secunda orauerit dicens: Exsurge Domine [60 1Kb] , in tertia quoque orauerit dicens: Esto mihi [61 1Kb] , in quarta consolationem acceperit,  dicente Domino: Inuocabit me, et ego exaudiam eum [62 1Kb] , in quinta quoque orationi rursus institerit dicens: Reminiscere [63 1Kb] in sexta uero, Dario licentiam tribuente, consolationem de reuersione perceperit, ideoque dixit: Oculi mei [64 1Kb] , in hac septimana, tanquam in fine Septuagesime ingrediens Ierusalem gratulabundus exsultat, dicens: Letare, Ierusalem [65 1Kb] .

Septenarium quoque uite presentis, que septem dierum curriculo uoluitur, uel, ut diximus, septem millibus annorum includitur, uel potius septem  etates, quibus mundus ipse distinguitur, sicut per dies septuaginta, sic per septem Dominicas representat Ecclesia. Prima etas est ab Adam ad Ne, secunda uero, a Ne usque ad Abraham, uel secundum quosdam, ad Moysen; tertia, a Moyse ad Dauid, quarta a Dauid usque ad transmigrationem Babylonis; quinta, a transmigratione Babylonis usque ad aduentum Domini, sexta, usque ad finem seculi; septima, similiter usque ad eumdem finem. Simul enim currunt, sed illa in uigilantibus, et laborantibus, ista in dormientibus et quiescentibus, ubi requiescunt electorum anime inter ubera letantes matris sue superne Ierusalem. De his etatibus ait Dominus: In sex tribulationibus liberaberis, et in septima non tanget te malum [66 1Kb] ;« senarias dicit tribulationes  omnes, sex etatum angustias, sex uentos, qui nos a sex lateribus feriunt, qui sunt ab anteriori, suggestio demonum, a posteriori peccatorum delectabilis memoria preteritorum, ab inferiori titillatio carnis, a superiori consensus rationis, a dextris prosperitas, a sinistris aduersitas: a quibus omnibus qui liberatur per Dominum liberatur. Unde: »multe sunt tribulationes iustorum, et de omnibus his liberauit eos Dominus [67 1Kb] .« Liberamur autem in morte, que est confinium uite ad uitam, a quo in etate septima requiescent anime a laboribus suis [68 1Kb] . Quod has septem etates septem Dominice representent, ex earum declaratur officiis: in prima quarum uelut infantia mundi  clamat homo a felici delectatione deiectus, in qua protomartyr Abel occiditur, cuius sanguis de terra clamauit ad Dominum [69 1Kb] , ideoque eius uoce quasi precentoris clamat Ecclesia: Circumdederunt me gemitus mortis [70 1Kb] . Et quia per multas etates et longa tempora oportet eam in huiusmodi laborare gemitibus, et portare pondus diei et estus [71 1Kb] , ideo legitur epistola de longo stadio [72 1Kb] , et de etatibus legitur in Euangelio.

In secunda uero Dominica, uelut in pueritia mundi, concipiens homo spem sue reconciliationis, ex eo quod Dominus dixit ad Ne: Ego statuam pactum meum uobiscum [73 1Kb] .« Huius pacti uel reconciliationis accelerationem uoce Ne quasi precentoris implorat Ecclesia dicens: Exsurge, quare obdormis,  Domine [74 1Kb] . Cuius reconciliationis modus in euangelio, et ceteris exprimitur, et effectus, ut supra docuimus. In tertia uero Dominica, uelut in adolescentia mundi, concipiens homo suam liberationem, ex eo quod eduxit Dominus per Moysen, et Aaron filios Isrel de Aegyptiaca seruitute [75 1Kb] sue protectionis et liberationis accelerationem uoce Moysi quasi precentoris orat Ecclesia dicens: Esto mihi in Deum protectorem [76 1Kb] . Et uide quia, quando misit Dominus Moysen ad populum et fecit coram  eis mirabilia, et dedit eis uite mandata [77 1Kb] , ex tunc cepit ille magnus cecus illuminari, scilicet genus humanum, de quo in hodierno legitur euangelio, qui sic increpatur a turba, dum lucem a Domino postularet [78 1Kb] , sicut filii Isrel opprimebantur ab Aegyptiis, dum peterent ire uiam trium dierum, ut Domino sacrificarent [79 1Kb] . Quarta Dominica iuuentutem designat Ecclesie, in qua regum diademate coronatur, et sapientia prophetarum ornatur, in quorum manibus Christus assimilatur [80 1Kb] ; nam regum et prophetarum Dauid eximius eligitur [81 1Kb] , qui manu fortis, et uisu desiderabilis interpretatur, qui Christum nomine presignauit, uictoriis prefigurauit, psalmis, et canticis annuntiauit, sicut enim Dauid Goliam [82 1Kb] et Leonem, sic Christus diabolum  superauit, qui super aspidem et basiliscum ambulauit. Unde hodiernum officium uoce Dauid precentoris in cantibus celebratur [83 1Kb] , et in Euangelio de uictoria Christi personatur [84 1Kb] . Quinta Dominica significat senectutem Ecclesie, in qua deficere naturalis calor incepit. Nam, templo dirupto, populo sub Nabuchodonosor in Babylone captiuato [85 1Kb] , Ecclesia captiuata nec altare, nec templum habuit, sed ad salices organa sua suspendit [86 1Kb] . Unde nec ab re hec Dominica uacat, nechabet officium, nisi ab alia feria mutuatum; illa uero captiuitas peccatricis designat anime captiuitatem, que, non nisi in ieiunio et oratione repellatur [87 1Kb] ; idcirco Ecclesia, quasi uoce Danielis in illa captiuitate clamantis [88 1Kb] ,  de ieiunio mutuatur officium, quod totum merore perficitur, et per Chananee filiam a demonio uexatam eadem animarum captiuitas intelligitur. Idcirco de ipsa legitur euangelium [89 1Kb] .

Sexta Dominica significat Ecclesie senium, scilicet fines seculorum, cum Dei Filius uenit in mundum et a diaboli potestate liberauit genus humanum. Unde ne sit immemor accepti beneficii et ingratum, gratulatur et ait: Oculi mei semper ad Dominum [90 1Kb] . Merito ergo legitur euangelium de demoniaco liberato [91 1Kb] . Hec autem septima et ultima Dominica sabbatum significat mundi, in quo sanctorum anime requiescunt, deposito carnis onere, et uelut post bella uictrices depositis armis feriate letantur, et singulis stolis remunerate binas in  gloria prestolantur. Illic Ierusalem que sursum est, que libera est, que est mater nostra [92 1Kb] , letatur, et diem festum agens [93 1Kb] pro numero filiorum de peregrinatione redeuntium repositas refundit epulas, et lactens ex suis uberibus exprimit consolationis materne delicias. Unde quidquid hodie canitur in nocturnis, est de liberatione populi de Aegypto, scilicet de liberatione anime de corpore mortis huius [94 1Kb] . Quod autem in diurno personatur officio, est de letitia et satietate celestis Ierusalem;  nam et satietas de quinque panibus, et duo bus piscibus, de qua legitur in euangelio [95 1Kb] , satietatem designat eternam que hic incipit, et terminatur in futuro. Nunc enim per ea que de libris Moysi, psalmorum et prophetarum accipimus, ex parte cognouimus [96 1Kb] . Tunc uero iehsu qui abiit trans mare Galilee, id est »resurgens a mortuis [97 1Kb] « omnes seculi amaritudines pertransiuit, omnem multitudinem ad se uenientem, et omnes superne Ierusalem filios eam ablactatos grandi saturabit conuiuio, cuius in typum Abraham ablactato filio libere unico Isaac in die ablactationis, grande conuiuium celebrauit [98 1Kb] . Omnes ergo hoc conuiuio satiandos sancti Spiritus allocutio consolatur dicens: Letare, Ierusalem, et attende quod uerba  letitie multiplicantur, eo quod a multiplicibus tribulationibus liberamur, et ad multiplicia gaudia euocamur: Et conuentum facite omnes qui diligitis eam, quia satiabimini, quia ibitis »in domum Domini [99 1Kb] , ubi erit pax et abundantia, de qua in graduali canitur: ad quam cum peruenerimus, complebitur quod in tractu subditur: Non commouebitur in eternum qui habitat in Ierusalem [100 1Kb] ; in offerenda inuitantur ad laudes omnes in illa mensa conuiuantes [1 1Kb] ; sed ne quis intelligeret de Ierusalem Palestina, in communione determinatur, ut intelligantur que dicta sunt de Ierusalem que nondum est edificata, sed adhuc edificatur, ut ciuitas [2 1Kb] ex uiuis lapidibus, in quam ascendunt  tribus, tribus Domini [3 1Kb] , tribus regales et tribus sacerdotales.

Ipsa quoque ecclesia, ad quam statio hodierna prefigitur, sanctam ciuitatem celestem Ierusalem nomine suo designat: dicitur enim sancta Ierusalem, ut, peregrinantibus in hoc seculo ciuibus celi, qui non habent hic ciuitatem permanentem, sed futuram inquirunt [4 1Kb] , ipso nomine superne ciuitatis memoriam excitet, et eam a longe peregrini salutent [5 1Kb] ; differt autem huius stationis ratio ab ea que est aduentus Domini secunda, quia uidelicet illa future beatitudinis est annuntiatio; hec, quasi presentis contemplatio: inde et festiuius agimus; quia spei nostre festiuitas est. Hac enim die Christianus imperator coronatur, ut coronam superne Ierusalem  meditetur. In hac die rosam auream Romanus pontifex plenam balsamo propriis manibus gerit, non gratia temporalis delectationis, sed spiritualis significationis; flos enim iste florem illum significat, qui de se loquitur dicens: »Ego flos campi et lilium conuallium [6 1Kb] ;« aureus est, quia »Rex regum, et Dominus dominantium [7 1Kb] ,« cuius rubor apparuit in insignibus passionis [8 1Kb] , et odor in gloria resurrectionis. Hac quoque die due collecte Romani ordinis auctoritate dicuntur, sicut in Annuntiatione Dominica, ut quasi duplex festum  exsoluere uideamur. Si quis obiiciat: Cur hoc in festis precipuis, ut Natiuitatis Domini, et similium, non obseruatur? respondeo, quia per octauas producuntur, nec unius diei obseruantia coangustantur. Quidam uero aliter a Septuagesima distinguunt officia, nec deserit eos uerborum materia, dicentes quod una populi peregrinatio legitur in Aegypto [9 1Kb] , et una eaptiuitas in Babylone [10 1Kb] : per utramque significatur nostra peregrinatio et captiuitas in hoc mundo: Due quoque reuersiones populi Dei leguntur: una de sub Pharaone per mare Rubrum et desertum ad terram promissionis [11 1Kb] ; altera de Babylone in Ierusalem [12 1Kb] . Per quas significantur nostre reuersiones, prima de sub potestate diaboli per baptismum et penitentiam ad  Ecclesiam; secunda est de huius mundi confusione ad eterne pacis perfruitionem. Captiuitas et peregrinatio, sicut supradiximus, per septenarium dilatantur. Unde per quatuor hebdomadas denotantur.

In omnibus ergo nocturnis officiis, et diurnis quidquid legitur et cantatur, aut uox est peregrinorum de sua peregrinatione dolentium, aut uox captiuorum de sua captiuitate gementium, aut uox est redeuntium de tenebris ad lucem, de infidelitate ad fidem, aut uox est redeuntium de luctu ad gaudium, de mundo ad celum, et quidem sepius in nocturnis uox est peregrinantium, in matutinis laudibus captiuorum, in missali officio redeuntium;  que quorum sit, diligens lector attendat. Per quid autem nostra reuersio fiat, in duabus sequentibus Dominicis Passionis exprimitur, scilicet per Domini passionem, quia due sunt nostre reuersiones, uel due Domini passiones, una in seipso, altera qua patitur in corpore. Unde: »Saule, quid me persequeris [13 1Kb] ?« Mox Dominica resurrectionis sequetur, in qua nostra reuersio consummabitur.

Feria secunda legitur euangelium in quo, Phariseis interrogantibus Iesum quod signum ostenderet, et in qua potestate nummularios de templo eiiceret, respondit: Soluite templum hoc, et in tribus diebus excitabo illud [14 1Kb] , loquens de templo corporis sui; non imperat, sed predicit. Sequitur: Ipse  non credebat seipsum eis [15 1Kb] . Huic euangelio recte premittitur lectio de duabus meretricibus, que coram Salomone de uiuente filio contendebant, quarum alteri dicenti: Nec mihi nec tibi, sed diuidatur [16 1Kb] , non reddidit infantem uiuum rex Salomon. He mulieres Synagoge et Ecclesie typum gerunt: Synagoga peperit filium, quem dormiens oppressit, hic est Christus, quem carne genuit, et secundum humanitatem in cruce suspendit, Ecclesia quoque filium habuit, quem illesum seruauit, hic est Christus quem in utero fidei concepit et peperit, quem diuinitatem  uiuere non dubitauit. Hi sunt duo hirci, quorum alter mactatur, et alter emittitur [17 1Kb] . Hi sunt aries et Isaac [18 1Kb] ; quasi duo filii, non tamen duo Christi, sed unus identitate persone, gigas gemine substantie quem Synagoga utero fidei nec concepit, nec peperit, sed desiderauit occidi, et adhuc memoriam eius cupit exstingui. Sed uerus Salomon puerum, scilicet semetipsum, non credidit Synagoge, sed transiuit in fidem Ecclesie, quodam modo dicens apostolis: »Date huic infantem uiuum; hec enim est mater« nostra [19 1Kb] . Hec est igitur que orat in introitu, graduali, communione, et in offerenda omnem terram ad iubilandum inuitat [20 1Kb] .

Feria tertia legitur euangelium in quo arguit  Iudeos de preuaricatione legis Moysi dicens: Nonne Moyses dedit uobis legem, et nemo ex uobis facit legem? [21 1Kb] Quare non debet eis illa Moysi oratio patrocinari, scilicet »Quiescat ira tua, et esto placabilis super nequitia populi tui [22 1Kb] . Deinde arguit eos de homicidio subdens: Quid me queritis interficere? Bene igitur huic euangelio premittitur lectio, qua dicitur a Domino Moysi: Descende de monte, quia peccauit populus tuus, dimitte ut irascatur furor meus contra eos, ut deleam eos; cui Moyses: Cur, Domine, irascitur furor tuus, etc. [23 1Kb] . Hec oratio ualuit pro illis usque ad tempus in quo crucifixerunt Filium Dei, sicut Moysi promiserat Dominus, dicens: Dimisi iuxta uerbum tuum. uerumtamen in die ultionis uisitabo et hoc peccatum  eorum [24 1Kb] ; que in introitu, et graduali ponuntur sunt orationes Moysi; que uero in offerenda et communione, sunt consolationes eiusdem.

Feria quarta sacramenta que noue sunt Ecclesie propria, inchoantur, scilicet scrutinia. Filios Isrel prediximus in septuagesimo anno de Babylonica captiuitate reuersos [25 1Kb] . Reuersi uero incertos habuere sacerdotes. Unde Esdras et alii sapientes genealogias diligenter scrutati sunt, et Iudeos a gentilibus, sacerdotes a Iudeis separauerunt [26 1Kb] . Ita et nos non in aliqua precedentium, sed duntaxat in hac hebdomada, que finem illius septuagesime designat scrutinia inchoamus, ut credentes ab incredulis segregemus, quos in  sacrosancta solemnitate nostre redemptionis, ex aqua et spiritu renouemus. Moris quippe fuit in Ecclesia non alio tempore regenerationis nostre celebrari sacramentum, nisi mortis immineret periculum. Unde: »quicumque in Christo baptizati sumus, in morte ipsius baptizati sumus« [27 1Kb] , sicut a mortuis resurrexit: sic in nouitate spiritus ambulemus [28 1Kb] . Omnis igitur Ecclesie proles, quam per anni circulum diuini uerbi pabulo generabat, hac die sua nomina dabat, in quibus erat perscrutandum ne qua radix amaritudinis inesset [29 1Kb] ,  ut in hereticis, ne sancta illis prius darentur, quam christiana fides radices in mentibus eorum fixisset [30 1Kb] , unde, nominibus datis quilibet eorum per sequentes dies usque ad Pasche solemnitatem fidei regulam audiebat, et sic lactatus, et grandescens in plenilunio, id est in baptismo plena fide symbolum reddens Christo commoriebatur, et resurgebat: ideoque dicebatur catechumenus, quod interpretatur audiens, uel instructus, quoniam in fide baptizandis necessaria, etiam conuersatione morum post baptismam obseruanda instruebatur. Unde catechizatio dicitur instructio, et scrutinium, a scrutando, at priusquam sagena piscibus multiplicantibus impleatur [31 1Kb] ; quia periculosum erat tantam multitudinem differre propter occasiones mortis,  presertim propter infantes, quorum tenera uita leui occasione succiditur, uisum est expedire passim baptizandis indulta licentia, cuncta preuenire pericula, baptismi tamen solemnitate uel in paucis ad Dominicam resurrectionem propter similitudinem reseruata. Quarta uero feria potius quam alia die scrutinium inchoatur, quinque ex causis: Primo quia sicut quarta feria stelle create sunt, et soli et lune sociate [32 1Kb] , ita fideles hodie concipiuntur qui Christo soli, et Ecclesie lune coniunguntur; secundo, quia in quarta etate seculi Christianum imperium ex promissione sumpsit exordium, iurante Domino ad Dauid: De fructu uentris tui ponam super sedem tuam [33 1Kb] .« Ideoque  merito christiana religio in quarta feria, et in quarta hebdomada capit initium que iuuenilem etatem hominis representat, que apta est gubernaculo imperii et regalem etatem significat, que innouata est ex promissione regni Christi de quo regno angelus ad uirginem:« Regnabit in domo Iacob in eternum [34 1Kb] ;« tertio, quia sicut in quarta etate per Salomonem templum Domino edificatum est [35 1Kb] , ita et nunc baptizandi in templum Domini, hac quarta feria preparantur: quarto, quia ut in quarta feria proditus est Dominus a Iuda, ut pro redimenda Ecclesia moreretur, sic quarta feria catechizatur Ecclesia, ut pro Christo acquirendo nulla uitet pericula; quinto, quoniam quatuordecim agnus diebus obseruabatur,  et preparabatur, et luna quinta decima immolabatur [36 1Kb] .

Decet ergo ut Ecclesie noua soboles, que ad moriendum Christo preparatur, diebus quindecim, anteriori ieiunio spiritualiter saginata etati lune, que illam significat, exequetur; nam si sexta feria, que est passione quinta decima, scrutinia celebrarentur, tredecim tantum dies in ieiunio preparationi restarent, quia, duobus interuenientibus diebus Dominicis, ieiunare non licet. Igitur, dum quarta feria scrutinia inchoantur, et sequentes  quindecim dies doctrine fidei et discipline morum et ieiuniis impenduntur, noua Ecclesia pulchra ut luna [37 1Kb] , fide plena, Christo commoriens, et resurgens illi in baptismate copulatur. Et licet scrutinia, ut diximus, diebus quindecim obseruentur, tamen septies tantum scrutinia celebrantur, ut dum septenario numero implentur catechumeni, detur illis septiformis gratia Spiritus sancti. Hoc autem ordine scrutinia celebrantur: Cum infantes uenerint ad ianuam ecclesie, nomina infantium ab acolytho scribuntur. Postmodum per nomina uocantur in ecclesia, et statuuntur masculi ad dexteram, et femine ad sinistram. Ad ianuam ueniunt qui fidem petunt, fides enim est Ecclesie ianua; quorum nomina scribuntur in celo [38 1Kb] , et uiriliter agentes [39 1Kb]  in iudicio statuentur a dextris, effeminate uero uiuentes a sinistris [40 1Kb] . Deinde exorcista, cuius est hoc officium proprie, interrogat si diabolo renuntient, operibus et pompis eius. Omnis quippe homo qui in originali peccato nascitur, iure domini diaboli subditur: cuius ius fideles effugiunt, dum Christi iugo se subdunt [41 1Kb] . Opera diaboli quedam spiritus, quedam corporis operatione patrantur; spiritus ut superbia, ira et similia; corporis, ut fornicatio, ebrietas, et similia. Pompe diaboli sunt spectacula, choree, ludi, lasciuie, et, ut breuiter perstringam, omnes honores uani atque superflui; Deinde de fide Patris et Filii et Spiritus sancti interrogantur, sine qua nemo Deo placere legitur [42 1Kb] .  Dehinc diabolus exsufflatur, ut Spiritus sancti habitaculum efficiantur; frontibus eorum signum crucis pro sigillo imprimitur, ut domus Dei contra demones muniatur. Hoc signum uidens, diabolus contremiscit, et fugit, reminiscens quod eo uictus fuit. Fronti uero crux imprimitur, ut Christum crucifixum se non erubescere moneantur. Postmodum per orationes in unitate recipiuntur Ecclesie, per salis gustum condiuntur doctrina sapientie.

Deinde per exorcismos diabolus effugatur, ideoque ter maledicte repetitur, quia per fidem Trinitatis diabolo uiriliter obuiatur. Seorsum mares ad austrum, seorsum femine ad aquilonem exorcizantur, quia maiora magis intelligentibus, et minora  minus capientibus, et frigidis sunt propinanda. Quod saliua nares et aures tanguntur, hoc petitur, ut doctrina, que fluit de altissimis [43 1Kb] , per aures eorum intreat, eisque suaue redoleat. Ab ostiario introducuntur et excluduntur; quoniam a Spiritu sancto per Christum, qui est ostium [44 1Kb] , in celi cellarium introducentur [45 1Kb] , uel opposita romphea excludentur [46 1Kb] . Ab acolytho, qui est accensor luminum illuminantur, ut effugatis peccatorum tenebris et erroris cecitate depulsa, lumine intelligentie illustrentur. A diacono super eos Euangelium legitur, quoniam eis euangelica doctrina  proponitur; quatuor autem in ultimo die leguntur eis euangeliorum initia; quia de quatuor mundi partibus ad fidei ueniunt sacramenta [47 1Kb] . Quod unus de masculis, et una de feminis ab acolythis in sanctuarium deferuntur, significat, quod de utroque sexu ad fidem euangelicam conuertuntur; Symbolum Apostolorum, et Oratio Dominica super masculos et feminas dicuntur, et exponuntur Greca et Latina lingua, ubi utraque fuerit Ecclesie notatum, ut omnis lingua Domino confiteatur [48 1Kb] , tum ut omnis sapientia, omnisque potentia ad Dominum referatur. Greci namque sapientia, et Romani potentia precellebant. Expositionem Orationis Dominice superius in tractatu misse premisimus.

Hic autem sub compendio Symbolum apostolicum  exponamus, ubi Patrem creatorem omnium confitemur, ubi et Filium equalis potestatis adiungimus, qui de Spiritu sancto conceptus, et natus de uirgine predicatur, qui passus, crucifixus, mortuus, et sepultus fuisse dicitur qui ad inferna descendisse, et die tertia resurrexisse cognoscitur, qui celos ascendisse, et ad dexteram Patris sedere creditur, qui uenturus ad iudicandum uiuos et mortuos exspectatur. In hoc eodem Symbolo Spiritus sanctus in eadem cum Patre, et Filio deitate indiscrete adiicitur; in eodem sancta Ecclesia catholica nominatur, in qua sanctorum communio, peccatorum remissio, carnis resurrectio, uite eterne perceptio perdocentur. Cuius symboli uerba quidem pauca sunt, non humane sapientie sermone, sed  uera diuinitus ratione disposita. Mysteria uero magna sunt per prophetas longis temporibus ante preuisa, et per apostolos declarata: unde Symbolum dicitur communis morsus, uel collatio, eo quod in eo duodecim articuli quasi secreta proponuntur, et ab apostolis conferuntur, que et distinguere, et auctoritatibus intendimus ueteris Testamenti munire. Credo in Deum patrem omnipotentem, creatorem celi et terre. Aliud est, ut ait Augustinus, credere Deo, aliud credere Deum, aliud credere in Deum. Credere Deo est credere uera esse que loquitur, quod et mali faciunt, et nos credimus homini, sed non in hominem; credere Deum est credere quod ipse sit Deus, quod etiam et demones  faciunt; credere in Deum est credendo amare, credendo in eum ire, credendo ei adherere, quod soli boni faciunt. Ergo qui dicit Credo in Deum mentitur, si non diligit Deum; nisi dixeris quod in persona loquitur Ecclesie, uel non quid sit loquitur, sed quid debeat esse. Dicens Deum singulariter, deorum effugit pluralitatem, unde: »Audi, Isrel: Deus tuus unus est [49 1Kb] ,« et Apostolus: »Unus Deus, una fides et unum Baptisma [50 1Kb] .« Dicens Patrem, incipit personas distinguere, de quibus Isaias: »Qui appendit tribus digitis molem terre [51 1Kb] ?« et alibi: »Seraphim clamabant: sanctus, sanctus,  sanctus [52 1Kb] ,« et Dominus: »Baptizate omnes gentes, in nomine Patris et Filii, et Spiritus sancti [53 1Kb] ;« et Ioannes euangelista: »Tres sunt qui testimonium dant in celo: Pater, uerbum et Spiritus [54 1Kb] . Pater est prima non tempore, sed auctoritate in Trinitate persona. Quod sequitur omnipotentem, nomen est essentiale, ut in Symbolo Athanasii declarauimus, ideoque illud ad subiectum Deum uel ad relatiuum Patrem non sine ratione referimus dicentes: Credo in Deum omnipotentem, uel in Patrem omnipotentem. Similiter et quod sequitur, creatorem celi et terre; ubi confutatur hereticus, qui alium celi, alium terre asserit creatorem; alium celestium, alium terrestrium; alium corporum, alium animarum, contra quos ait Dauid:  »In principio tu, Domine, terram fundasti, et opera manuum tuarum sunt celi [55 1Kb] ;« et Apostolus: »In ipso condita sunt uniuersa, in celo et in terra [56 1Kb] .«

Et in Iesum Christum, Filium eius unicum, Dominum nostrum. Ecce altera in Trinitate persona, hic est iehsu qui saluum fecit populum a peccatis eorum [57 1Kb] , hic est unicus Patris Filius, de quo Dauid: »Filius meus es tu, ego hodie genui te [58 1Kb] ;« et Apostolus: »Misit Deus Filium suum, natum de muliere, factum sub lege [59 1Kb] ;« hic est Dominus noster, quia nos creauit, quia nos seruos alienos pretio sanguinis emit. Quidam iungunt unicum Dominum nostrum.

Qui conceptus est de Spiritu sancto, natus ex  Maria uirgine: Ecce primum Christi sacramentum, scilicet incarnatio, ac si dicat, qui cum sit Deus, factus est homo, non ex uirili semine, sed conceptus operatione Spiritus sancti; Natus ex Maria uirgine, unde Isaias: »Ecce uirgo concipiet, et pariet Filium, et uocabitur nomen eius Emmanuel [60 1Kb] ,« et angelus in Euangelio; »Aue, Maria, gratia plena Dominus tecum,« et infra: »Spiritus sanctus superueniet in te, et uirtus Altissimi obumbrabit tibi [61 1Kb] .«

Passus sub Pontio-Pilato, crucifixus, mortuus et sepultus est. Ecce secundum in humilitate Christi sigillum, scilicet passio cuius tempus describitur, sub Pontio Pilato; forma subditur, crucifixus, finis concluditur, mortuus et sepultus, unde plangens  dicit ex ore Dauid et Ieremie: »Foderunt manus meas et pedes meos, et dinumerauerunt omnia ossa mea [62 1Kb] .« De morte, ait propheta, Domini fuit exitus mortis [63 1Kb] .«

De sepulcro. Isaias: »Sepulcrum eius gloriosum [64 1Kb] .« Hec sunt in Euangelio manifesta.

Descendit ad inferna, tertia die resurrexit a mortuis. Ecce tertium sacramentum, scilicet resurrectio, sed de descensu ad inferna premittitur, et a  quo mortui liberantur, unde in Osea: »De manu mortis liberabo eos, de morte redimam eos, ero mors tua, o mors, ero morsus tuus, o inferne [65 1Kb] .« Hic est Euangelicus fortis, qui fortem ligauit, et eius uasa diripuit [66 1Kb] . Hic est qui dicit in Psalmo: »Ego dormiui, et soporatus sum, et resurrexi, quoniam Dominus suscepit me [67 1Kb] ,« qui Patri dicenti: »Exsurge, gloria mea, exsurge, psalterium et cithara [68 1Kb] ,« breui sermone respondit: »Exsurgam diluculo [69 1Kb] ,« cuius resurrectionis mulieres et uiri perhibent testimonium in Euangelio [70 1Kb] .

Ascendit ad celos, sedet ad dexteram Dei Patris omnipotentis. Ecce quartum sacramentum, scilicet ascensio, ascendit enim, sicut ait Dauid: »Super cherubin et uolauit, uolauit super pennas uentorum  [71 1Kb] ,« et: »Parauit in celo sedem suam, et regnum eius omnibus dominabitur [72 1Kb] .« Cui Pater ait: »Sede a dextris meis, donec ponam inimicos tuos scabellum pedum tuorum [73 1Kb] ;« et ut ascensioni quoque de uisu testimonium non deesset, ut ait Lucas: »uidentibus discipulis eleuatus est, et nubes suscepit eum ab oculis eorum [74 1Kb] .«

Inde uenturus est iudicare uiros et mortuos. Ecce quintum quod nondum est opertum sigillum, ueniet enim rex manifeste, cui Pater iudicium dedit [75 1Kb] , et sicut Dauid:« Et parabit in iudicio thronum suum et iudicabit populos in iustitia [76 1Kb] ,« et alibi: »Deus manifeste ueniet, Deus noster, et non silebit [77 1Kb] ,« et Lucas: »Ita ueniet, sicut uidistis eum euntem in celum [78 1Kb] ,« et Micheas: »Iudicium  Domini est populo suo [79 1Kb] .«

Credo in Spiritum sanctum. Ecce tertia in Trinitate persona; scilicet Spiritus sanctus, de quo Moyses: »Spiritus Domini ferebatur super aquas [80 1Kb] ,« et Dauid: »Flauit spiritus et fluent aque [81 1Kb] ;« et Dominus in Euangelio: »Spiritus, qui a Patre procedit [82 1Kb] ,« docebit uos omnia [83 1Kb] ;« ille enim docet, ille sanctificat, ille unit, ille peccata remittit. Per hunc resurrectionem in gloriam, per hunc consequitur uitam eternam.

Unde sequitur, sanctam Ecclesiam catholicam, et iunges ita, credo in Spiritum sanctum, sanctam catholicam Ecclesiam, id est per Spiritum sanctum Ecclesiam fidelium sanctificari; similiter, et que  sequuntur: credo in Spiritum sanctum, sanctorum communionem, scilicet per Spiritum sanctum sanctos in uinculo caritatis uniri; et credo in Spiritum sanctum, remissionem peccatorum, id est per Spiritum peccata remitti; similiter, credo in Spiritum sanctum, carnis resurrectionem et uitam eternam, id est per Spiritum sanctum carnem gloriam consecuturam et animam uitam eternam. uel sic credo in sanctam Ecclesiam catholicam, nec ita dicimus, ut asserit Augustinus, credere in Ecclesiam, sicut in  Deum credere, Ecclesiam credimus, dum in Ecclesia conuersantes in Deum tendimus, et que sequuntur nos inde sequi firmissime profitemur, scilicet sanctorum communionem, peccatorum remissionem, carnis resurrectionem et uitam eternam. Unde sic iunges: Credo in sanctam Ecclesiam catholicam, sanctorum communionem, id est per fidem quam habeo existens in sancta et uniuersali Ecclesia, assequor sanctorum communionem, id est concordiam et unionem: sicut est enim unus Pastor, sic unum ouile [84 1Kb] , sicut unus Deus sic una fides, et unum baptisma [85 1Kb] ; uel percipio sanctorum communionem, id est panem benedictionis, de quo dicitur: »Crede et manducasti [86 1Kb] .« Similiter et que sequuntur: Credo in sanctam Ecclesiam, remissionem,  id est per fidem, quam habeo existens in sancta et uniuersali Ecclesia, consequor peccatorum remissionem, id est lepre curationem, de qua dicitur in lege [87 1Kb] , et Euangelio [88 1Kb] : Maria soror Aaron cum septem diebus fuerit extra castra, est a lepra mundata [89 1Kb] , Naaman Syrus septies in Iordane lotus est a lepra curatus [90 1Kb] , sic et Dominus decem leprosos mundauit, sed unus tantum dedit gloriam Deo [91 1Kb] ; de Magdalena quoque dicitur: »Quia dimissa sunt ei peccata multa, quia dilexit multum [92 1Kb] .« Paralytico quoque Dominus ait: »Fili, remittuntur tibi peccata tua [93 1Kb] .« Sequitur:

Credo in sanctam Ecclesiam Catholicam, carnis resurrectionem, id est per fidem, quam habeo existens  in Ecclesia, consequor carnis resurrectionem, de qua Iob: »Credo quod Redemptor meus uiuit, et in die nouissimo resurrecturus sum, et in carne mea uidebo Deum Saluatorem meum [94 1Kb] .« Unde et in Euangelio: »Deus Abraham, Isaac et Iacob non est Deus mortuorum sed uiuorum [95 1Kb] , et Apostolus: »Omnes quidem resurgemus, sed non omnes immutabimur [96 1Kb] .« Similiter iungendum est et quod sequitur: Credo in sanctam Ecclesiam catholicam uitam, eternam, id est per fidem, quam habeo in Ecclesia, consequar uitam eternam. Hec est terra uiuentium, de qua Dauid: »Credo uidere bona Domini in terra uiuentium [97 1Kb] .« Est autem uita eterna uidere Deum Patrem, et quem misit Iesum Christum [98 1Kb] .«

 His ita peractis de Ecclesia neophyti eiiciuntur, quia qui regenerati non sunt, nec inter Dei filios computari, nec Christi mysteriis conuenit interesse. Quidam catechumenos ante euangelium eiiciunt, sed non laudo, cum eis sit predicandum Euangelium, sicut predicauerunt apostoli primitiis gentium. Sed sacrificio interesse non debent, tum quia orat sacerdos pro circumstantibus, quorum fides cognita est, et nota deuotio: isti autem adhuc infideles uocantur, tum quia quod conficitur, illis porrigitur. Et attende quod ante hanc quartam feriam  in Dominica, uel in secunda feria est huius quarte ferie scrutinium populis amnuntiandum his uerbis: Scrutinii diem, dilectissimi fratres, quo electi nostri diuinitus instruantur, imminere cognoscite, ideoque sollicita deuotione sequenti quarta feria circa horam nonam conuenire dignemini, ut celeste mysterium, quo diabolus cum sua pompa destruitur, et ianua celestis regni aperitur, inculpabili mysterio peragere ualeamus.

Item feria quarta, finitis missarum solemniis, presbyter annuntiat ut Sabbato proximo ad scrutinium reuertantur, et sic iterum, atque iterum annuntiat donec septem scrutinia compleantur.

Nunc misse huius diei prosequamur officium:  legitur ergo euangelium de ceco nato [99 1Kb] . Hic est genus humanum, qui principem tenebrarum sequens, perdidit oculos in primo parente [100 1Kb] : ideoque cecus dicitur a natiuitate. Pro hoc exspuit Dominus in terram, et fecit lutum, et liniuit oculos eius dicens: uade ad natatoriam Sile, et laua. Abiit ergo, lauit et uidit [1 1Kb] . Sputum quod a capite descendit, diuinitatem Christi significat, uerbum quod Pater eructauit [2 1Kb] , Pater caput, uerbum in terram quam omnis uentus agitabat, exspuit, cum Filium misit, et in uirginis utero in unam personam pulueri nostre nature coniunxit. Ergo lutum ex sputo et puluere Christus est ex diuinitate et humanitate; cuius fides cum ceco magno predicatur, cuius oculi luto,  quod fecit Dominus, liniuntur, qui ad natatoria mittitur cum catechizatus, id est uerbo predicationis instructus, in baptismi fonte lauatur. Et uide: Quod Sile fons missi dicitur; id est Spiritus sancti qui missus a Patre et Filio inibi maxime operatur. Ab hoc Euangelio uniuersa membra dependent officii, uerbi gratia: Dum sanctificatus fuero in uobis, congregabo uos de uniuersis terris, et effundam super uos aquam mundam, et mundabimini ab omnibus inquinamentis uestris [3 1Kb] . Sanctificatur Dominus in catechumenis, dum audiunt, et credunt quod sanctus sit; effunditur super eos aqua munda, scilicet Spiritus sanctus, per quem uisibilis aqua mundificat; quo mundati sic uiuunt, ut testimonio ei sint quod sanctus sit, cuius precepto et ipsi sancti  sunt. Idem legitur in prima lectione, et additur: Auferam cor lapideum de carne uestra, et dabo uobis cor carneum. Cor carneum, id est molle habent catechumeni, dum capiunt in Scriptura, uel disciplina doctrinam fidei, quam non capiunt corda Iudeorum lapidea, que confringuntur, quorum in typum fracte sunt priores tabule [4 1Kb] ; in typum uero gentium alie precise [5 1Kb] . Alia quoque lectio, Lauamini et mundi estote [6 1Kb] , similiter ad catechumenos baptizandos pertinet.

Leguntur autem due lectiones, quoniam catechumeni  ad operationem gemine dilectionis, uel ad doctrinam utriusque Testamenti, uel de fide et moribus sunt instruendi. Unde in prima lectione de fide, in secunda uero de moribus agitur; baptizandi enim, ut ait Augustinus, non solum docendi sunt, quid credere debeant, sed etiam quemadmodum se ab hoc prauo seculo eripiant. Euangelizare Christum est non tantum dicere que sunt credenda de Christo, sed que obseruanda sunt ei qui accedit ad compaginem corporis Christi; et sicut sunt due lectiones, ita etiam due collecte, sed ad unam tantum genua flectimus, quoniam ad unitatem fidei catechumenos inuitamus. Sic quoque sunt duo gradualia ad eundem sensum concinentia; uox est etenim Ecclesie nouam sobolem catechizantis: uenite,  filii; audite me, timorem Domini docebo uos [7 1Kb] ; et illa: Beata gens, etc. [8 1Kb] . Nec immerito augmentum lectionum, collectarum et gradualium accumulat presens officium, ut augmentum filiorum habeat spiritualium augmenta ciborum. In offerenda sunt preconia ceci, scilicet generis humani, uel Christiani populi, pro sua illuminatione Deum laudantis, et ad laudes alios inuitantis [9 1Kb] ; communio est eiusdem ceci confessio dicentis, Lutum [10 1Kb] , et repetitur; quia cecus Iudeis bis dedit tale responsum, uel quia in duobus populis Deus illuminauit genus humanum. Cum enim eum foras eiecissent Iudei nichil de luto audire uolentes, ipse non cessauit lutum, id est incarnationem Domini, confiteri dicens: Lutum fecit,  etc. Unde sequitur illa beatitudo, de qua Dominus: »Beati eritis cum uos oderint homines, et persecuti uos fuerint [11 1Kb] .«

Illud non est silentio pretereundum quod ubi scrutinia peraguntur, proprie collecte pro catechumenis dicuntur: Omnipotens sempiterne Deus Ecclesiam tuam. Item, remedii, etc. Hodierna uero statio ad Sanctum Paulum non immerito celebratur, tum quia fuit catechizator orbis terrarum, Doctor uidelicet gentium [12 1Kb] , tum quia mirabiliter fuit ipse catechizatus [13 1Kb] . Non enim didicit Euangelium ab homine, sed miraculosa Domini reuelatione [14 1Kb] . Ipse quoque non longe dissimilis est euangelico ceco. Nam a natiuitate cecus in anima, triduo cecus in corpore ad natatoria baptismi salutaris accessit, et  anima et corpore uidit, et decertantibus Iudeis, et eum extra suam synagogam eiicientibus, lutum, id est incarnationem Domini predicauit.

Feria quinta, legitur euangelium ubi Dominus ait: Pater meus usque modo operatur, et ego operor [15 1Kb] . De qua operatione intelligat subiungit: Sicut Pater suscitat mortuos, et uiuificat, sic et Filius quos uult uiuificat, ubi agitur, ut dicit Augustinus, de resuscitatione presenti, que fit per fidem, qua transit homo a morte falsitatis ad uitam ueritatis, a morte iniquitatis ad uitam iustitie. Huic euangelio  recte premittitur lectio de filio Sunamitis, quem puer missus ab Eliseo cum baculo non resuscitauit; demum ueniens Eliseus se super puerum incuruauit, huc et illuc deambulauit, puer autem septies oscitauit, et oculos aperuit [16 1Kb] . Hec resuscitatio pueri resuscitatio est per fidem generis humani, ad quod resuscitandum misit Dominus puerum cum baculo, scilicet Moysen cum legis aculeo, que dicebat: Si quis hec uel illa fecerit morte moriatur; sed nequiuit suscitare mortuum, quia, Paulo teste, lex neminem duxit ad perfectum [17 1Kb] . Domum uersus ueniens Eliseus se super puerum incuruauit, cum serui formam accepit [18 1Kb] , deambulauit, quando predicauit; uel cum ad gentes de Iudea transiuit, et ex his septies puer oscitauit, et oculos aperuit,  quia homo mortuus in peccatis, septiformem gratiam Spiritus sancti recipiens, fide in Domino uiuit [19 1Kb] , et sic amoris spiritu reuiuiscit, quem terroris uirga, non corripit. Cetera que in introitu, graduali, offerenda, communione cantatur, resuscitati sunt consolationes et orationes.

Feria sexta. Legitur euangelium de Lazaro, quem Dominus diligebat [20 1Kb] . Isque typum gerit cuiusque fidelis, qui, licet sit amicus Domini per fidem, illi tamen moritur per iniquam operationem, obrutus in sepulcrum male conscientie, fetens per labem infamie, qui tandem per occultam inspirationem Dei, magna timore futuri iudicii, quasi magno Saluatoris clamore concussus, ad uitam per  penitentiam resilit, et, conscientie sepulcro per confessionem aperto, a uinculis peccatorum absoluitur. Et attende quod semper hac die que est a Passione Domini quinta decima, hoc legitur euangelium, quia constat hac die Lazarum suscitatum. De quo Euangelio sumitur responsorium: Occurrerunt Iudei, quod hodie cantatur: cui euangelio congrue premittitur lectio de filio Sareptane mortuo, quem suscitauit Elias, ponens eum super lectum, et expandens se tribus uicibus super eum [21 1Kb] . Hec mulier est Ecclesia, que fide suscipit Christum in hospitio cordis; filius eius quilibet fidelis, qui tunc moritur, cum morte dignum peccatum admittit. Lectus Elie catholicam designat Ecclesiam, in qua sola anime reuiuiscunt, dum per fidem  Trinitatis a peccatorum morte resurgunt. Cetera laudes confessiones et consolationes sunt cuiuslibet a peccatis resuscitati.

Sabbato legitur euangelium: Ego sum lux mundi [22 1Kb] , ubi de seipso Dominus perhibet testimonium, et per legem probat necessario concedendum: cui congruit lectio que premittitur, ubi ait: Ecce testem populis dedi eum ducem et preceptorem gentibus [23 1Kb] . Et attende quod due lectiones hoc Sabbato leguntur ob eas causas quas in quarta feria premisimus; nam in hac die scrutinium, et etiam  ordines celebrantur, unde propter augmentum filiorum conuenit, ut accrescant spiritualium alimenta ciborum. Recte igitur premittitur in introitu illa uox Ecclesie: Sitientes, uenite ad aquas [24 1Kb] . Ubi uocantur catechumeni ad baptismum, ordinandi ad ordinis sacramentum, utrique ad lucem, et sapientie ebrietatem, et conuenit hec aqua sapientie cum euangelica luce quia idem est lux mundi, et sapientia Domini, idem fons uite, et lumen de lumine. Cetera, que in graduali, offerenda et communione dicuntur, consolationes sunt catechumenorum, aut etiam illius cui contradicebant Iudei testimonium.



CAPUT IX. DOMINICA DE PASSIONE.

 Iudica me, Deus, et discerne causam meam [25 1Kb] . Post septem Dominicarum ordinatissimam dispositionem, quibus, ut dictum est, septem etates mundi figurantur que omnes sunt passione redempte; ipsius Dominice passionis celebratio inchoatur, et quasi longa funeris pompa premissa, sequitur ipsa nostre salutis uictima, ingerens oculis ea que pro nobis pertulit uulnera, et mortis insignia. Incipit autem huius celebritas passionis a fine Sabbati, id est a uespera lucem huius Dominice precedente; quoniam, Lazaro in precedenti sexta feria suscitato, quidam de Bethania abierunt ad Phariseos, et narrauerunt eis miraculum, quorum multi ascenderant Ierosolimam, ut sanctificarent se [26 1Kb] . Mos erat Iudeis ex precepto legis sanctificare seipsos  ante Pascha, ipsamque sanctificationem initiari prima die mensis primi, qua tabernaculum fuerat dedicatum, et qua precipiebatur agnum eligere ad immolandum. Cum igitur ea sexta feria fuerit Neomenia, id est prima dies mensis [27 1Kb] , ad sanctificationem, multi Iudei, pontifices et Pharisei conuenerant, qui audientes signum, mox, ut Ioannes ait, hoc est in Sabbato »collegerunt concilium aduersus Iesum et ex illo die cogitauerunt, ut interficerent eum; ac deinceps iehsu non in palam ambulabat apud eos [28 1Kb] ;« quia nondum uenerat hora eius; ideoque in uespera Sabbati, quasi post horam eius concilii, publicum luctum incipit Ecclesia, suo compatiens Domino, ut capiti membra, et  ex tunc lugendo recitat uexillum regis, mysterium crucis, acetum, fel, et arundinem, clauos et lanceam perforati corporis, diem passionis, orationes patientis, illusiones inimicorum, et insidias eorum.

Hec et his similia in uesperis et nocturnis plangit officiis, que de authenticis ueteris et Noui Testamenti sunt congesta Scripturis. Ideoque et nos quodammodo secedimus, dum uoces letitie subticemus. Nam Gloria Patri in responsoriis, et ad missam in introitu subtrahimus; similiter ad uenite, ubi repetitio inuitatorii solet mutari, ut ad  primum uersum repetatur a medio, et ad secundum a principio. Subticetur Gloria, tum quia uersiculus ille ad laudem pertinet Trinitatis, secunda uero Trinitatis persona passioni subiacuisse memoratur. Unde tota Trinitatis dehonestatur, tum quia »Dominus iam non in palam ambulabat.« Ideoque uocem laudis eius et glorie quodammodo supprimimus, et aliquantulam silentio preterimus: non tamen usquequaque, quia nec in fine psalmorum. Remissior enim debet esse luctus, quia non statim post habitum concilium traditus est Agnus in manus lanistarum. Ieremias in nocturnis frequentatur uigiliis, tum quia uerbis, et suis pressuris passionem Domini designauit, et in tribulationibus non decessit, licet aliter autument Iudei, scilicet eum a populo  descendente in Aegyptum lapidatum, tum quia cecitatem Isrel prefigurauit; in eo quod Sedechias captus est, et occisis filiis eius a rege Babylonis, exoculatus est [29 1Kb] . Captus est enim Iudaicus populus in superbia sua, cuius oculos, filiis occisis, id est carnalibus legis operibus, in quibus nichil uitalis gratie Dei remansit, diabolus eruit, ut uidentes ceci fiant [30 1Kb] : obscurati sunt oculi eorum, ne uideant, et dorsum eorum semper incuruatur [31 1Kb] . Tum etiam, quia futuram abiectionem gentis Iudaice sub typo captiuitatis, que tunc accidit, lacrymosis lamentationibus deplorauit.

Hec supra scripta Passionem Domini celebrantes duabus hebdomadis obseruamus, tum propter duo Testamenta, quorum alterum Dominum passurum,  alterum uero passum annuntiat, tum quia pro duobus populis passus est, tum quia in manibus patriarcharum assimilatur, et in uerbis prophetarum prenuntiatur [32 1Kb] , siue, quia qui ante legem et sub lege inglorii et murmurantes, in inferno fuerunt, per Christum in tempore gratie reconciliati sunt, quod per tertiam significatur hebdomadam, id est paschalem. Nunc diurnum misse prosequamur officium, ubi ex eo quod in euangelio dicitur: iehsu abscondit se et exiuit de templo [33 1Kb] , euidenter innuitur quod templum et uniuersa Iudeorum sancta erant propter eorum superbiam a Domino deserenda, iuxta illud: »Auferetur a uobis regnum Dei [34 1Kb] ,« et illud Iosephi: »Transeamus ab his  sedibus,« idem in epistola declaratur, scilicet quod melior pontifex, perfectius tabernaculum [35 1Kb] , efficacius sacrificium commutatur [36 1Kb] , cum uetera nouis superuenientibus abiiciuntur. Introitus, Iudica me, Deus [37 1Kb] ; et graduale: Eripe me [38 1Kb] , uoces sunt Domini de templo exeuntis, et secundum humanitatem orantis, ut manifesto discrimine discernatur causa eius, id est iustitia eius, id est fides Euangelii a iustificationibus legis: quod etiam factum est in eo quod templum destructum et sacrificia sunt abolita. Si enim stetisset potentia regni Iudaici, cultusque ueteris templi maiori fuisset impedimento  Christiane fidei, quia non facile potuissent carnales discernere uacuitatem ueteris sacerdotii, si fulciretur prosperitate et gloria temporali. Sicut enim mortuo Moyse filii Isrel, Iosue duce, transierunt Iordanem [39 1Kb] , sic destructo ueteri sacerdotio, transimus ad salutarem Christi baptismum.

In tractu subdit causam, cur de templo exierit, quia Sepe expugnauerunt me a iuuentute mea [40 1Kb] , scilicet a sanguine Abel iusti prolungauerunt iniquitatem, perseueranter occidendo meos [41 1Kb] usque ad meipsum, de quo dixerunt: »Hic est heres; uenite; occidamus eum [42 1Kb] .« In offerenda: Confitebor [43 1Kb] , premium poscit obedientie, factus obediens usque ad mortem [44 1Kb] , dum secundum humanitatem subdit: Retribue seruo tuo, et uiuam, id est resurgam,  et tunc custodiam, id est custodiri faciam sermones tuos [45 1Kb] . Communio, Hoc est corpus meum [46 1Kb] , uox noui pontificis de templo exeuntis, semel in sancta per proprium sanguinem ingredientis [47 1Kb] , ipsumque pro tribus ordinibus effundentis, scilicet pro Ne, Iob et Daniele. Unde uice trina repetitur, cuius sacerdotii, quia Petrus primus fuit heres, primus post Christum dignitate et tempore pontifex, qui dicentem: »Sequere me [48 1Kb] ,« secutus est; simili morte cinctus, quo nolebat adductus [48* 1Kb] , recte ad ipsum statio in hodierno celebratur officio.

Feria secunda legitur Euangelium, ubi dicit Dominus: Queretis me, et non inuenietis, et ubi ego sum, uos non potestis uenire [49 1Kb] , muro scilicet infidelitatis obsistente. Quo dicto se transiturum ad gentes  minabatur. Unde quoque illi diuinantes dixerunt: Nunquid in dispersionem gentium iturus est [50 1Kb] ? Huic euangelio recte premittitur lectio de Iona propheta, qui missus est predicare Niniue ciuitati magne, quem fugientem in Tharsis fluctibus marinis immersum cetus absorbuit, et tertia die uiuum euomuit, et tunc demum Niniue ad eius predicationem territa triduo penituit [51 1Kb] ; Ionas columba dicitur: hic est Christus, qui ad salutem mundi a Deo Patre missus est; et cum nollet corporali presentia gentem adire, inter Iudeorum persequentium fluctus et seditiones remansit: quem mors absorbuit, sed tertia die surrexit. Ad cuius predicationem per apostolos, dum mundus trina mersione baptismi  lauatur, pena triduana saluatur. Cetera sunt orationes Niniuitarum orantium et Regem glorie confitentium.

Feria tertia legitur euangelium in quo dicitur quod iehsu ambulabat in Galileam: Non enim uolebat in Iudeam ambulare; quia Iudei querebant eum interficere; et infra cum priuatim ascendisset in Iudeam ad diem festum, Iudei querebant eum dicentes: Ubi est ille [52 1Kb] ? Huic euangelio congruit lectio, que premittitur de Daniele, quamuis  non inueniatur in Hebraico, qua dicitur quod congregati Babylonii ad regem dixerunt: Trade nobis Danielem, qui Bel destruxit, et draconem interfecit [53 1Kb] . Babylonii congregati ad regem quesierunt Danielem, et Iudei congregati quesierunt Christum. Illi miserunt illum in lacum leonum, isti uero miserunt illum in aram, de qua descendit in sepulcrum; ille morsus leonum euasit, iste a mortuis resurrexit. Ibi rex confessus est esse magnum Deum Danielis, hic Babylonia credidit facta fidelis iuxta illud Petri: »Salutat uos Ecclesia, que est in Babylone collecta [54 1Kb] .« Cetera sunt consolationes Danielis, uel Christi orationes.

Feria quarta legitur euangelium in quo non solum Christum quem querebant, sed etiam se Deum  testatus est Dominus dicens, Iudeis querentibus si esset Christus: Loquor uobis, et non creditis, et infra: Ego et Pater unum sumus [55 1Kb] . Audiat Arius unum; audiat Sabellius, quod non dixit unus. Recte igitur illa premittitur lectio, in qua populo dure ceruicis se per uaria precepta Dominum Deum esse testatur, dicens: »Ego sum Deus uester [56 1Kb] ;« sic isti rebelles, et filii rebellium iniuriosi et filii iniuriosorum, duram ceruicem habentes, a repromissione longe fieri meruerunt, sicut illi in deserto prostrati sunt [57 1Kb] . Cetera sunt uerba Christi inimicorum insidias euadentis, et Patrem orantis et exaltantis [58 1Kb] .

Feria quinta legitur euangelium, ubi dicitur, quod cum quidam uellent apprehendere Iesum, et  tamen nemo misisset in eum manum, dixerunt pontifices ad ministros: Quare non adduxistis eum? Responderunt ministri: Nunquam sic locutus est homo, sicut hic loquitur; et infra Nicodemus: Nunquid lex uestra iudicat hominem, nisi prius audierit quid faciat? At illi pontifices inuidentes, et in semetipsos rixantes, domum reuersi sunt, unusquisque in domum suam [59 1Kb] ; quia nec operibus credunt, nec etiam suis testibus acquiescunt, sed ut Scripturam obumbrent, et ne quid de ipso laudis audiant, aures obturant et latitant, atque ob culpam Christiani repudii penam merentur exsilii, et quidem exsulant, et exsulabant sicut patres eorum Danielis temporibus exsulauerunt. Sed quia reliquie  Isrel salue fient [60 1Kb] ; ideo sicut tres pueri [61 1Kb] pro illis patribus orauerunt, sic et nos pro reliquiis. Oratione trium puerorum continetur oratio; cetera sunt uoces populi sua scelera confitentis, et ad gratiam anhelantis; et attende quod hac die legitur Euangelium conuenienter, ubi dicitur: Quod reuersi sunt, unusquisque in domum suam, et in offerenda cantatur: In salicibus in medio eius suspendimus organa nostra [61 1Kb] ; quia post hanc diem nullum euangelium legitur, in quo Dominus Iudeis publice  predicasse narretur. Ecce illud ergo diuinitatis organum in illis salicibus, id est infructuosis hominibus Babylonis suspensum [62 1Kb] .

Feria sexta legitur euangelium: Collegerunt pontifices et Pharisei concilium aduersus Iesum, et dicebant: Quid faciemus, quia hic homo multa signa facit? si dimittimus eum sic, omnes credent in eum; causamque sue sollicitudinis quasi rationabilem adhibebant dicentes: uenient Romani, et tollent nostrum locum, et gentem [63 1Kb] ; erant enim sub imperio Romanorum; quia iam ablatum erat sceptrum de Iuda et dux de femore eius [64 1Kb] , et Pilatum presidem Romane potestatis habebant. Causam itaque sue sollicitudinis pretendebant, ne, cum rex appellaretur, ipsi rei maiestatis apud Romanum imperium  addicerentur. At illi, quia sic timuerunt pruinam, irruit super eos nix [65 1Kb] , et duplici sunt contritione contriti [66 1Kb] . Nam et locum perdiderunt et gentem [67 1Kb] , et deleti de libro uiuentium, in terra sunt scripti. Unde lectio premittitur Ieremie de ipsorum, qui pro temporalibus Dominum dereliquerunt, duplici contritione. Cetera uerba sunt Domini Mediatoris inter insidias inimicorum secundum humanitatem orantis.

Sabbatum uacat, quia Dominus papa eleemosynam dat. Dominus in hoc Sabbato Bethaniam uenit, in domo Simonis recubuit, Martha ministrauit, Maria unguento pretioso Iesu pedes inunxit, et domum odore impleuit [68 1Kb] . In quibus tria nobis  commendantur, obedientia, eleemosyna et fama. Si enim obedientes sumus, ad nos uenit, et in nobis Dominus requiescit; si pauperibus subuenimus, cum Martha ministramus; sed cum Maria ungimus, cum uirtutum studiis indulgemus: uel hoc celebri mysterio commendatur duntaxat odoriferum opus eleemosyne; Maria namque typum gessit Ecclesie, pedes Domini pauperes sunt et infirmi qui, quamuis extrema sint, eius tamen sunt membra per coniunctionem et unitatem fidei. Mulier pedes Domini ungit, et capillis suis qui corpori fluunt, extergit, quoties diuites, qui sunt in Ecclesia, pauperes fideles blandimento misericordie fouent, et de his que sibi abundant, illorum inopiam supplent. Augustinus dicit quod illud unguentum iustitia  fuit, ideoque libra fuit. Unge itaque pedes Iesu, iuste uiuendo, eius sectare uestigia, capillis terge, pauperibus de superfluis tuis impende. Ut itaque dominus papa celebrem cum Martha ministrante, uel cum Maria pedes ungente, capillis tergente, Domino cenam exhibeat, hoc Sabbato eleemosynam donat, ut exhibeat membris Christi, quod deuote mulieres exhibuere capiti, et sic domus impleatur odore unguenti, id est mundus uel Ecclesia bona fama, ut nobis imitationis pretiosum relinquatur exemplum. Hac etiam die mandatum celebrat, cum in cena Domini ob magnitudinem  officii hoc agere nequeat, atque ita domino papa circa pedes Domini et mandatum occupato, merito uacat hoc Sabbatum officio; uerumtamen inscribitur euangelium de proditione Iude, cui recte premittitur lectio Ieremie, ubi dicitur: uenite, cogitemus contra Iustum cogitationes [69 1Kb] .



CAPUT X. DOMINICA IN RAMIS PALMARUM.

Domine, ne longe facias auxilium tuum a me [70 1Kb] . Notabile est et admiratione dignum quod, quasi eodem cursu, mundum creauit Dominus et recreauit. Sicut enim creaturus hominem, et cetera propter hominem, a Dominica die incepit, sexque diebus operatus, sexta feria hominem creauit, et in Sabbato ab omni opere cessauit [71 1Kb] . Sic hominem recreaturus  a Dominica incepit, Ierusalem ingrediens, singulisque diebus ingressus, feria sexta redemit in cruce patiens, et in Sabbato requieuit in sepulcro dormiens. Sicut igitur hac prima die dixit: »Fiat lux [72 1Kb] ,« a luce incipiens opus creationis, sic eodem die cum luce uel claritate hoc opus ingreditur salutifere passionis. Hac etenim die Ierusalem passurus ingreditur [73 1Kb] , quod non solum mundi primordiis, sed etiam precepto congruit legis. Erat enim tunc decima luna de qua Dominus ad Moysen: »Decima die primi mensis tollat unusquisque agnum per familias, et domos suas, et seruabitis usque in quartam decimam diem eiusdem mensis, et immolabit eum uniuersa multitudo  filiorum Isrel ad uesperum [74 1Kb] .« Ut ait Beda: »Concordia non solum in rebus, sed etiam in temporibus inuenitur ueteris et Noui Testamenti; sicut enim decima die immolandus agnus domum introducitur, sic passurus Christus Ierusalem ingreditur. Hic est enim uerus Agnus, qui abstulit peccata mundi [75 1Kb] , qui hac decima die se offert Ierusalem ingrediens passioni. Ingressurus autem, ut in hodierno legitur euangelio, premisit duos discipulos, ut adducerent asinam alligatam, et pullum cum ea. Adducentes uero imposuerunt super eos uestimenta sua, et eum desuper sedere fecerunt; plurima autem turba strauerunt uestimenta sua in uia, alii antem cedebant ramos de arboribus, et qui preibant, et sequebantur, clamabant: Hosanna filio  Dauid, Benedictus qui uenit in nomine Domini [76 1Kb] .

Mystice: equitatus tuus, o Domine, saluatio [77 1Kb] ; per hec enim significasti quod ascensurus ad montem Oliuarum, id est ad dexteram Patris, qui est »Pater misericordiarum et Deus totius consolationis [78 1Kb] ,« mittens apostolos, qui, ligandi et soluendi potestate recepta [79 1Kb] , asinam et pullum, id est Iudaicum populum et gentilem, ab oneribus peccatorum absoluerent, et, adducto genere humano tibi per fidem, supersedens , super sedendo saluares, et in celestem Ierusalem adduceres, angelis cum palmis et  ramis oliuarum, que sunt insignia pacis et uictorie, cum laudibus occurrentibus. In representatione huius gloriose Dominice receptionis, celebrat hodie cum ramis et floribus Ecclesia processionem, oliuas et palmas gerens in manibus. Si non habet oliuas, alias portat frondes, et flores, maxime qui uireant diuturno uirore: moraliter etiam innuens quod, cum processionem facimus, Christum ad nos uenientem excipimus. Cum pueris obuiam imus, si innocentiam obseruamus; oliuas gerimus, si misericordie operibus indulgemus; palmas portamus, si de uitiis et diabolo uictoriam obtinemus; uirentes flores et frondes gestamus, si uirtutibus exornamur; uestimenta sternimus, carnem mortificantes; ramos carpimus, sanctorum uestigia imitantes.

 Quod Ecclesia ciuitate egreditur, ouanter ad crucem et promontoria uadens, recolit pueros Hebreorum iuisse montem uersus Oliueti, et innuit quod »absit nobis gloriari, nisi in cruce Domini nostri Iesu Christi [81 1Kb] !« Absit et sperare in quantalibet gloria mundi! Qui autem pontifici extra urbem iuxta crucem constituto cum suis occurrunt, et cum ipso populum precedente ciuitatem ingrediuntur, accuratius faciunt. Forte et hac nostra processione recolimus processionem filiorum Isrel, qui hac die Iordanem siccis pedibus transiuerunt, et cum triumpho terram promissionis intrauerunt [82 1Kb] . Nec est hec processio inter alias Dominicales  computanda. Hec enim est preconium passionis, ille uero significatiue sunt et rememoratiue Dominice resurrectionis, uel ascensionis, de quibus infra dicemus. Unde rectius faciunt qui ante tertiam Dominicalem premittunt processionem, et post tertiam huius diei cum palmis celebrant. Et quidem nostre processioni lectio Zacarie et euangelium Ioannis premittuntur, quoniam ibi Dominica processio prophetatur, hic historia declaratur.

In tractu infantes ad preconia inuitantur; passio uero in missa legitur [83 1Kb] , quoniam Dominus ingrediens Ierusalem calici passionis exponitur, uel quia »extrema gaudii luctus occupat [84 1Kb] ,« et ideo post gaudium processionis subditur lectio passionis, uel quia Dominus illi exsultationi inseruit  lamentum euersionis [85 1Kb] , et quia dixit pendens in cruce: Deus meus, Deus meus, ut quid me dereliquisti [86 1Kb] ? Constat uigesimum primum psalmum totum ex ipsius persona conscriptum; unde pene totus in eius persona in hodierno cantatur officio. Primum in introitu: Domine, ne longe facias, orat Patrem, ne elonget auxilium, id est resurrectionem, sed ab unicornibus, id est ab his, qui sunt singularis superbie suam liberet humilitatem; in tractu uerbis eiusdem psalmi prolixius utitur. Epistola congrue passioni premittitur, ubi dicitur, quod Christus factus est obediens usque ad mortem, mortem autem  crucis [87 1Kb] . De graduali queritur cur hac die cantetur, cum eius persone nullatenus conuenire uideatur; non enim persone Christi conuenit: Mei pene moti sunt pedes [88 1Kb] . Sed psalmus ex quo sumitur est illorum correctio, qui Deum duntaxat in prosperitate laudabant. Has laudes Christus euacuat, qui nos sua passione confirmat ne scandalizemur, uidentes malos prosperari, et bonos deprimi.

Quis enim iustus uidens ipsam Iustitiam crucifixam, non patienter ferat, si eum aduersitatis gladius aut uirga percutiat? Tamen et pars gradualis persone Christi congrue coaptatur, cum dicitur: Tenuisti, etc. Nam in uoluntate sua eum deduxit, et in manus inimicorum tradidit. In offerenda manifesta sunt uerba Christi patientis, et insignia passionis,  que sumpta sunt de psalmo sexagesimo octauo, qui totus ex persona Saluatoris orantis in passionis agone conscribitur. Et attende quod hac die, et in tertia et in quarta feria, dicitur ante passionem: Dominus uobiscum, sed non, Gloria tibi, Domine; nostre tamen consuetudinis est ad nullam passionem premittere, Dominus uobiscum, nec Gloria tibi, Domine, nec librum osculari, nec incensare, nec etiam nos, uel librum signare, sed cum uenitur ad eum locum: Altera die [89 1Kb] , etc., incensum datur, liber osculatur, fontibus signum crucis imprimitur, communio de Passione sumitur, que duplicatur, uel quia Dominus pluries sic orauit, uel quia pro duobus populis passus fuit. Et  attende quod hec hebdomada Maior appellatur, quia prolixius, et maius habet officium. Dicitur etiam Penosa, quia tunc debemus peccata nostra punire; dicitur et Sancta, quoniam impii iustificantur in ea, in qua utimur prefatione de Cruce.

Feria secunda, secunda dies mundane creationis, minus et ceteris ornata diebus. Nam cum dixisset Dominus: »Fiat firmamentum in medio aquarum [90 1Kb] ,« non est additum, »uidit Deus quod esset bonum [91 1Kb] .« Licet enim apud Septuaginta Interpretes hoc quidem addatur, tamen in ueritate Hebraica non habetur: in quo binarius numerus infamatur, quia primus ab unitate degenerat et diuisionem significat. Unde in ipso facta est aquarum diuisio; non est ergo mirum si hec dies secunda,  que respicit illam, ut diximus, minus ceteris in officio suo Dominice mortis purpuratur insignibus. uerumtamen huius diei continet euangelium, quod uenit iehsu Hierosolymam, et cum gentiles eum uidere uellent [92 1Kb] , utpote salutem suam, de qua Iacob: »Ipse erit exspectatio gentium [93 1Kb] «, granum frumenti se appellauit [94 1Kb] , Iudeorum infidelitate mortificandum, sed gentilium fide multiplicandum, et infra subdidit: Si exaltatus fuero a terra, omnia traham ad me. Hoc dicebat significans qua morte esset moriturus [95 1Kb] . Quia ergo Hierusalem uenit, et in manus querentium se, animam suam tradidit,  congrue premittitur lectio Isaie dicentis in persona Domini: Retrorsum non abii, corpus meum percutientibus dedi [96 1Kb] . Cetera sunt orationes passuri, quibus impugnantes expugnari et se postulat eripi.

Feria tertia passionem precedit lectio Ieremie dicentis in persona Domini: Ego quasi agnus qui portatur ad uictimam, et infra: Consilia cogitauerunt aduersum me dicentes: mittamus lignum in panem eius [97 1Kb] . Per hos dies quibus Dominus docebat in templo, et noctibus ad montem Oliueti reuertebatur, hec fuerunt illorum consilia: quia superbus Aman querebat in domo sua quomodo perderet Mardocheum [98 1Kb] : hic est diabolus querens in cordibus Iudeorum quomodo interficeret Iesum, hoc lignum  est crux Domini, Iudeis scandalum, sapientibus stultitia [99 1Kb] , nobis uero gloria. Unde in introitu: Nos autem gloriari oportet in cruce Domini [100 1Kb] . Cetera sunt uerba Christi agonizantis et resurrectionis gloriam exorantis.

Feria quarta formatus est sol uisibilis ad mundi lucem [1 1Kb] , et uenditus est Sol iustitie ad nostram salutem [2 1Kb] : Hac etenim die pacti sunt Iudei dare pecuniam proditori, qui spopondit eis tradere Saluatorem [3 1Kb] ; igitur pro eo quod hec feria est Ecclesie capite diminuta, per totum anni circulum, secundum post sextam feriam obtinet locum in obseruatione penitentialium ieiuniorum. Propterea quoque hac die passio legitur [4 1Kb] , ubi Dominus in agonia factus orasse dicitur. Ne quis ergo stare  presumat elatus, cum ille pro nobis genua deposuerit, precinitur in introitu: In nomine Domini omne genu flectatur [5 1Kb] , quia ex his pro persecutoribus orare tenemur. Docet ordo Romanus hac die genuflexiones et orationes facere, quas in sexta feria consueuimus recitare. Et uide. quod hec antiphona, licet rarum sit, de Apostolo sumitur, et intercipit institutor officii: Omnis lingua confiteatur, eo quia Iudaica silet. Deinde sequuntur due lectiones, et ad utramque Flectamus genua dicitur. Et sunt he lectiones Isaie, qui satis euidenter commercium innuit uenditoris dicens: Ecce merces eius cum eo [6 1Kb] . Sed et habitum exprimit patientis, dicens in prima: Quis est iste qui uenit de Edom, id est sanguineis  uel terrenis Iudeis, tinctis uestibus, id est membris corporis, que sunt uestimenta diuinitatis, sanguinis purpura sumpta, de Bosra? Bosra est ciuitas in Moab, et interpretatur firma; translatiua est Ierusalem, quam Dominus suo firmauerat quondam auxilio, sed facti Moabite, id est ex patre diabolo [7 1Kb] , uestes regis tinxere purpura sanguinis. Cumque respondisset: Ego qui loquor iustitiam [7* 1Kb] . Iterum interrogatur: Quare ergo rubrum est indumentum tuum, et uestimenta tua sicut calcantium in torculari [8 1Kb] ? Quasi cur cruentatus es pressura  crucis, si tu iustitiam loqueris? at ille: Torcular calcaui solus [9 1Kb] , pro omnibus, ut omnes liberarentur. In secunda quoque lectione describitur in eodem schemate, in quo ab euangelista representatur in passione, ubi non est ei species, neque decor [10 1Kb] , et infra: Sicut ouis ad occisionem ducetur. Due uero lectiones leguntur: quia Christus pro duobus populis traditur. Ad utramque genua flectuntur, quia ab utroque populo adoratur, et quia in eius nomine celestium, et terrestrium genuflectitur [11 1Kb] .

Post primam, graduale cantatur; post secundam, uero tractus: utrumque in persona Christi, cum tribulabatur, orantis est; tractus autem quinque uersus habet, propter quinque uulnera Christi. Et  attende quod hic agitur, quod unus amplius uersiculus, et in Parasceue et in Sabbatis Quatuor Temporum, inuenitur, scilicet ut epistolam continuo tractus sequatur. In aliis enim diebus epistolas aut graduale sequitur, aut alleluia, ne nos musicus reprehendat dicens: »Cantauimus, et non saltastis, lamentauimus, et non planxistis [12 1Kb] .« Alleluia canitur pro salutatione, graduale pro planctu subiungitur penitentie. Sed quia musicus ille nobis aufertur, nam hodie uenditur, in Parasceue crucifigitur, ideo ad maiorem luctum insinuandum tractus epistolam committatur. Quod enim tractus maiorem luctum significet quam graduale, per hoc innuitur, quia nunquam cum alleluia cantatur, nisi ob causam specialem in Sabbato paschali, ubi due lectiones  leguntur, quia Christus qui pro nostra anima et carne mortem subiit, nunc morti ascribitur: pro utrisque enim Christus mortuus est Unde Ambrosius: »Caro Christi pro salute corporis et sanguis pro anima nostra effusus est.« In prima recolitur mors anime; ideoque unus uersus sequitur, quia unus homo non nisi unam habet animam; in secunda corporis, ideoque tractus cum quinque uersibus sequitur, ut quinarius sensuum corporis insinuetur, per quorum fenestras mors ingreditur [13 1Kb] . Lecta passione, in offerenda repetita committatur oratio. In communione uero sunt uoces et uerba flentis, et tamen de Sion, pro qua patitur, misericordia consolantis [14 1Kb] .



CAPUT XI. GENERALIA TRIUM DIERUM.


Sicut fuit Ionas in uentre ceti tribus diebus, et tribus noctibus [15 1Kb] , sic triduane Dominice mortis exsequias tribus diebus in magna tristitia representat Ecclesia; et, ordine inusitato propter inordinata corda Iudeorum, suum celebrat officium, incipiens a quinta feria duabus ex causis, uel quoniam iam interuenerat infame commercium Iudaice proditionis, uel quia septuaginta duobus horis uoluit defuncti Christi exsequias celebrare. Ut septuaginta  duorum discipulorum tristitiam posset exprimere, noctem uero Dominice resurrectionis decebat uictorie gaudiis illustrari; et ideo mortis luctum nocte quinte ferie oportuit preueniri.

His itaque tribus diebus, id est septuaginta duobus horis, scilicet quinte et sexte ferie, et Sabbati, huius insignia tristitie humanis auribus et oculis preferuntur, uidelicet quod neque nocturne uigilie, neque hore diurne initium et finem habeant consuetum. Subticentur enim in uigiliis nocturnis: Deus in adiutorium, hymnus, Gloria etiam in fine psalmorum, Iube, domne, et Tu autem in lectionibus, quarum tres potius lamentando quam legendo leguntur, singule candele per psalmos singulos exstinguuntur; alicubi duodecim, alicubi uiginti  quatuor, alicubi septuaginta duo luminaria disponuntur. Quibus exstinctis ad Benedictus [16 1Kb] , uocis quasi crepantis sonus emittitur, deinde per Kyrie eleison lugubria lamenta cantantur; et sic uigilia cum Pater noster, et Miserere mei Deus [17 1Kb] , et inusitato fine clauduntur, et quinque relique hore usitatis principio carent, et fine. Imminente uespera, id est in fine quinte ferie, maiora sequuntur tristitie incitamenta, quoniam altaria spoliantur, uino lauantur, campane conticescunt, tabule compulsantur; omnes preter nocturnas uigilias, regulares horas absorbet triste silentium. Usum nouimus, mysteria requiramus.

Regularibus igitur horis principium et finem subtrahimus,  quia Christus qui est »alpha et omega, initium et finis [18 1Kb] ,« est nobis ablatus, et in manus impiorum traditus. Ideoque laudibus nostre iocunditatis, id est regularibus horis capita precidimus, quia capite diminuti sumus, fines quoque ipsarum, ut, Per Dominum nostrum, et Benedicamus Domino, et Gloria Patri, omnino omittimus. In quo representamus antiquam Ecclesie consuetudinem: Hieronymus enim hunc usum instituit, et Damaso scripsit: »Similiter et Te Deum laudamus sub silentio preterimus.« Quomodo enim eum rogabimus in nostrum intendere adiutorium quem proprio auxilio destitui cernimus? Quomodo ei exsultabimus, quem capi, flagellari, et in cruce pendere uidemus? uel ideo inuitatorium non cantamus, ut  conuentum malignantium [19 1Kb] , qui aduersus Iesum fecere concilium [20 1Kb] , deuitemus. Quomodo ei cantabimus gloriam et hymnum laudis, dum factus est opprobrium gentium et abiectio plebis [21 1Kb] ? Si enim gloria eius est resurrectio, iuxta illud: »Exsurge, gloria mea [22 1Kb] ,« ergo humiliatio est mors et sepultura.

Quomodo quoque Iube Domne, et Tu autem, benedictio uel misericordia postulatur, cum pastor misericors deficiat et arietes disperguntur [23 1Kb] ? uel per Iube Domne, intelliguntur ad predicationem euntes, per Tu autem, a predicatione redeuntes.  Quoniam ergo his diebus nulli a Christo mittebantur, uel ad eum reuertebantur, ideoque neutrum dicitur; nouem lectiones a canonicis et monachis dicuntur, tres prime de Ieremia propheta lamentationes, que non tam legendo quam plangendo recitantur [24 1Kb] , quia sicut rex Iosias a Ieremia, sic rex noster ploratur ab Ecclesia; inscribuntur per alphabetum Hebraicum: Aleph interpretatur doctrina, beth domus, gimel plenitudo, daleth tabularum. Hec est prima connexio ubi dicitur quod doctrina Ecclesie que est domus Dei [25 1Kb] , est in plenitudine Scripturarum. He, ista, uau, zain, et heth uita. Hec est secunda connexio, ubi dicitur quod ista, et hec doctrina, quam prediximus, est uita qua uiuimus. Teth bonum, iod principium, hec est tertia  connexio, ubi dicitur quod bonum est principium, per Scripturas, quasi per speculum, saltem in enigmate cognoscere Dominum [26 1Kb] . Caph manus, lamed cor et disciplina, hec est quarta connexio ubi dicitur, quod merito cordis disciplina exigitur; quia nichil facere possumus, nisi que facienda sunt agnouerimus. Mem ex ipsis, nun sempiternum, sammech adiutorium, hec est quinta connexio, ubi dicitur, quod ex Scripturis est nobis sempiternum auxilium. Hain oculos, pe errauit, zadi iustitia et consolatio mentibus, cof, aspice, ress, caput, se, super uulnus; tau, signum, uel consummatio, hec est septima connexio, ubi et in Domino, sit mysticus intellectus, ubi dicitur aspice in Scriptura  contineri caput nostrum, a quo habemus medelam super uulnera, et consequemur consummationem, id est uitam eternam.

Tres alie de Psalmista, tres alie lectiones de Apostolo subsequuntur, ut pateat, quod quem prophete preuidere occidendum, apostoli docent occisum. Et uide quia nouem psalmi, nouem lectiones, et nouem sunt responsoria, ternis nocturnis disposita, eo quod tria genera hominum, que per agrum, molam et lectum unum [27 1Kb] distinguuntur, que in tribus temporibus creduntur fuisse, scilicet patriarcharum, legis et prophetarum; et ad inferos descendisse: Sociauit Dominus actioni, et cognitioni, et gaudio nouem ordinum angelorum. Psalmi pertinent ad actionem, lectiones ad operum Dei cognitionem,  responsoria uero ad exsultationem. Sic itaque Saluatoris exsequie celebrantur, ut in modico apice ab aliorum defunctorum exsequiis distare uideantur. Exstinctio uero, que sequitur, candelarum, est harum proprie proprium exsequiarum. Nam he tenebre tribus noctibus celebrate, significant tenebras, que tribus horis, ab hora sexta usque ad horam nonam fuere super faciem terre, dum sol pendebat in cruce [28 1Kb] ; et ideo tribus noctibus lumen exstinguitur; quia uerus sol triduo iacuit in sepulcro; duodecim luminaria exstinguuntur, cum duodecim apostoli disperguntur, iuxta illud:  »Percutiam pastorem et dispergentur oues gregis [29 1Kb] .«

Per uiginti quatuor luminaria secundum quosdam, similiter apostolos intelligimus, qui sunt duodecim hore nocturne, id est Ecclesiam illuminantes, qui Dominum glorie in nocte huius seculi predicauere. Unde in festiuis noctibus uiginti quatuor glorie decantantur, uerbi gratia, primo ad Deus in adiutorium, secundo ad uenite, tertio ad hymnum, nouies ad psalmos, ter ad responsoria, item ad Te Deum, item ad Deus in adiutorium, quinquies item ad psalmos, idem ad hymnum, demum ad Benedictus, que considerate fiunt uiginti quatuor glorie, quasi totidem hore, quas omnes glorias propter exstinctum solem iustitie subticemus, et ideo luminaria  toties exstinguimus. Per septuaginta duo luminaria, septuaginta duos discipulos accipimus, quorum tristitie scandalum representamus; idem etiam intelligimus, per septuaginta duas horas ut prediximus, in tristitia celebratas; uel numerosa luminaria, que surgentes ad matutinas reperimus ardentia, significant sanctos, qui prophetando sermone lucentes, solem iustitie [30 1Kb] nasciturum quasi stelle preuie nuntiauerunt, quos Iudei occidere. Exstinctio igitur candelarum excecationem Iudaice gentis significat que prophetas occidit, et eos qui ad se missi fuerant lapidauit [31 1Kb] , tandem occiso Domino prophetarum, in tenebris perfidie cecidit. In eo quod singule ad psalmos exstinguuntur, significatur  quod singuli prophete ab illis sunt occisi, completo sue ministerio prophetie; que ultima exstinguitur maior ceteris, secundum quosdam, significat Christum, qui fuit Dominus prophetarum; secundum uero alios, non maior ceteris, et similiter significat Christum, qui reputatus est quasi unus ex prophetis [32 1Kb] . Hic ultimus exstinguitur; quia nullus post eum apud illos propheta surrexit, sed exstinctus, eius perfidie tenebras dereliquit. Ad canticum autem euangelicum exstinguitur, quia Christus euangelizans occidetur; et attende quod pastoris officia, ut capitulum, subticentur; quia pastores dispersi fuerant; uersus tamen, quod est minorum officium, non demittitur; quia discipuli minus cogniti uidebantur. Unde et hoc officium  triduanum potius a minoribus celebratur in typo minorum discipulorum, et mulierum que Dominum sequebantur. uociferatio ad Benedictus [33 1Kb] in tenebris, concrepatio est Iude proditoris, et ceci discipuli salutatio, »Aue, Rabbi [34 1Kb] ;« clangor, et tremor canentium est tumultus Dominum persequentium, et eum ironice adorantium. uel significantur lamenta sanctarum mulierum que sequebantur Dominum, que leguntur propterea lamentari »se dentes contra sepulcrum [35 1Kb] .«

Est autem, secundum quorumdam consuetudinem,  hic ordo canentium: Cantores ante altare decantent Kyrie eleison, Christe eleison, Domine, miserere; chorus respondeat, et clamet similiter populus. Cantores, Christus Dominus factus est obediens pro nobis; chorus et populus respondent similiter. Cantores, Christus, Dominus qui passus est; chorus et populus similiter. Cantores, Christus, Dominus; chorus uero et populus semper respondeant, Kyrie eleison, Domine miserere. Hoc tamen, quia pro nobis uita in ligno moritur, non nisi in sexta feria proferatur. Oratio et alia que sequuntur sub silentio in tenebris, significant quod apostoli trepidauere in occultis. Postmodum nouus ignis de lapide uel cristallo producitur, quia per Christum mediatorem nostrum nobis Spiritus sanctus  infunditur. Reaccenditur autem ad nostram utilitatem et propter nostram infirmitatem, quia sine lumine non possumus esse, alioquin post primam exstinctionem deberet exstinctus remanere usque ad resurrectionem. Altare Christum significat; sicut enim preeminet templo, sic Christus corpori suo, »quod est Ecclesia [36 1Kb] .« Unde: »Altare de terra facietis mihi [37 1Kb] .« Altare de terra facere est incarnationem eius credere uel sperare; super quod munus offerimus etiam, et actus nostros incarnationis Dominice fide solidamus.

Cum itaque nudum altare conspicimus, illud propheticum ad memoriam reuocamus, scilicet: »Ecce uidimus eum, et non est ei species, neque  decor, et considerauimus eum despectum, et nouissimum uirorum [38 1Kb] ;« quod accidit in passione, nam antea formosus, speciosus forma pre filiis hominum exstitit [39 1Kb] ; uel altaris exspoliatio Christi est denudatio, qui fuit denudatus ad columnam et ad crucem, cum diuisere milites sibi uestimenta sua [40 1Kb] , feceruntque partes quatuor, et super tunicam miserunt sortem [41 1Kb] . uel altare nudum significat Christum ab apostolis derelictum. Unde: »Qui iuxta me erant, de longe steterunt [42 1Kb] ;« et in Euangelio: »Relicto eo, omnes fugerunt [43 1Kb] :« nam uestimenta altaris sunt. uel significant Christum diuinitatis gloria denudatum. Unde: »Deus, Deus meus, ut quid me dereliquisti [44 1Kb] ? Clamat caro moritura separatione diuinitatis, id est quia non prestabat solitum  auxilium, hic est Ne, qui uineam plantauit, bibit, inebriatus est, et denudatus est [45 1Kb] . Christus in quo requiem inuenimus animabus nostris [46 1Kb] , qui gentem Iudaicam fouit, de cuius amaritudinibus inebriatus est, cum somno mortis soporatus est; et tunc apparuit diuinitatis gloria denudatus. uino et aqua altaria lauantur ad significandum, quod de latere Christi fluxere sanguis et aqua [47 1Kb] , uel ut ostendatur quod non Ioannis, sed suo baptismo fuerit baptizatus, scilicet ex aqua et Spiritu sancto. Lauantur autem cum psalmodia penitentiali, uel  cantu ad passionem pertinente. Hispida uini et olei, cum quibus lauantur, flagella significant, quibus pectus sacratissimum tundebatur.

Et attende quod quidem in ipsa quinta feria, hora iam aduesperascente, altaria denudantur, sed duntaxat, in Parasceue lauantur quod magis congruit rationi. Campane conticescunt, per quas apostolos intelligimus, qui, caritatis igne docente, in protectione Dei celi [48 1Kb] quasi terre fortitudinis commanentes, intus suspensa ratione penitentes, non tacebant predicare nomen Dei: sed in passione non solum conticuerunt, sed etiam fugerunt [49 1Kb] , et ueritatem negauerunt. Unde campanis silentium non indicimus, nisi a uespera qua traditus est Dominus, quando uidelicet omnes fugerunt  discipuli, preter Ioannem qui erat notus pontifici [50 1Kb] . Nostre tamen consuetudinis est ad primam quinte ferie, et non ulterius campanas sonare: per signum uero tabule terrorem accipimus; ideoque tabula percutitur; quia magnus timor a Iudeis apostolis incutiebatur. uel per lignum in ligno, malleum, scilicet in tabulato suspensum, intelligimus Christum, qui est lignum plantatum secus decursus aquarum [51 1Kb] , qui in crucis ligno pependit. Solum ergo lignum pulsatur, quia solus torcular calcauit [52 1Kb] , uel in usu ligneo Saluatoris innuitur humanatio; etenim humilior est eris sono. Notatur antiqua Ecclesie consuetudo. Unde orientalis Ecclesia usum adhuc tenet lignorum, non  propter eris penuriam, sed propter uetustatem. Silentium horarum significat illud silentium apostolorum, quando iam non circuibant euangelizando uicos et urbes, sed hymno dicto exierunt cum Iesu in montem Oliuarum, qui, cum dixisset Dominus: »Ecce appropinquat, qui me tradet [53 1Kb] ;« pre tristitia dormitauerunt, et a laudibus conticuerunt; unde a completorio silentium inchoatur. Sed cum diurnas horas triste silentium aperiat, quare nocturnas uigilias melodia colorat? Respondeo, quia diurnis horis significamus presentiam Dominice passionis. Nocturnis autem uigiliis priora tempora designamus, quibus futuram eamdem passionem prophete prenuntiauerunt, qui quia non tacentes interfecti sunt, idcirco nobis uoces illorum proferentibus,  candele, ut prediximus, exstinguuntur.



CAPUT XII. IN CeNA DOMINI.

Sume tibi, Moyses, aromata prima et oleum de oliuis [54 1Kb] . Sicut feria prime hebdomade, que fuit nostre creationis genus ex aquis ortum [55 1Kb] , partim remittitur gurgiti, partim leuatur in era, ut stirpe una proditum diuersa rapiat loca, sic et in quinta feria huius hebdomade, que est nostre recreationis, sacramenta unius eiusdemque salutis, partim nos deprimunt in tristitiam, partim leuant ad gaudia, ideoque  diuerso cultu uel habitu tristitie uidelicet, et letitie, hodierna celebrantur officia, et quidem causas tristitie superius exposuimus; nunc uero causas letitie prosequamur. Hodie namque penitentes absoluuntur, et eiecti ab ecclesia in capite ieiunii hodie in gremium matris sue recipiuntur pluribus ex causis; quia, sicut prediximus, hac die pisces separantur ab auibus, pisces in imis et humidis relinquuntur, sed ad celestia uolucres eleuantur [56 1Kb] . Pisces sunt peccatores, sed uolucres innocentes aut penitentes, uel quia Ioannes Baptista in fine quinte etatis penitentiam predicauit [57 1Kb] , et Christus in fine quinte etatis, qui postea soluit chirographum humani generis [58 1Kb] ; ideo Ecclesia penitentes in quinta feria soluendos esse instituit uel quia hodie captus  est Dominus et ligatus [59 1Kb] , ideo ligati hodierna die soluuntur; ut quid enim misericordia ligatur, nisi ut miseros peccatores solueret penitentes? sicut ait Apostolus: »Christus pro impiis mortuus est [60 1Kb] ,« uel quia hodie lauit Dominus pedes discipulorum [61 1Kb] , ideo fit hodie solutio penitentium, nam lotio pedum remissionem denotat peccatorum. Forma reconciliationis est hec: exit pontifex ad ianuas patentes Ecclesie, ubi iacent penitentes in terra prostrati, et eos uice Christi uocat ad timorem Domini, dicens: uenite, uenite, uenite, filii, audite me, timorem Domini docebo uos [62 1Kb] , hanc esse uocem Christi, probat titulus psalmi, de quo sumitur, qui talis est. Psalmus Dauid, cum immutauit  uultum suum coram Abimelech, et ferebatur manibus suis, et dimisit eum Abimelech [63 1Kb] . Abimelech interpretatur Patris mei regnum, per quem Iudeos accipimus, coram quibus uerus Dauid mutauit uultum, id est sacrificandi ritum, et ferebatur in manibus, quando panem et uinum dedit discipulis suis, dicens: »Hoc est corpus meum, et hic est sanguis meus [64 1Kb] ,« quod quidem hodie factum est; dicens ergo pontifex uicarius Iesu Christi uenite, penitentes inuitat ad corporis sanguinisque conuiuium; proinde pro eis orat, genua flectit, eos admonet, eosque reconcilians in ecclesia introducit. Illud notabile est quod undique ianue pateant, ut aduertas nec ab austro, nec ab aquilone, id est nec iustos, nec peccatores quin accedant ad misericordiam  prohibendos, et a Pascha, eo quod in octaua nostre resurrectionis nullum erit improperium peccatorum electis. Illud quoque notabis quod recepti, crines et barbam, quam nutrierant, deponunt et se uestes mundas induunt, a Ioseph capientes exemplum, qui de carcere sublatus, tonsus est, lotus et uestibus decoratus [65 1Kb] . Per hec quoque innuitur quod deponentes multitudinem peccatorum, induunt uestimenta uirtutum.

Hodie chrisma conficitur et consecratur. Tres sacre sunt specics unctionis, oleum infirmorum,  oleum chrismatis et oleum catechumenorum. Poterat Dominus fidelibus absque uisibilibus signis gratiam suam infundere; poterat enim antiquos sine circumcisione, modernos sine oleo et aqua saluare. Saluauit enim Abel et Ne, qui circumcisionis gladium non sensere; saluauit innocentes [66 1Kb] , qui sine aqua et oleo, sanguinem pro Christo fudere. Saluat etiam illum, qui fideliter ad sacramentum festinans, morte preuenitur, qui non re sacramenti, sed specie sacramentali priuatur. Sed maluit hec obseruari, tum ut ministri non torpeant, sed exerceantur, tum ut humilitas comprobetur, tum ut ex uisibilibus »inuisibilia ipsius, a creatura mundi, per ea que facta sunt, intellecta conspiciantur, sempiterna quoque uirtus eius et diuinitas [67 1Kb] .« Quod exponens  Augustinus ait in psalmo uigesimo quarto: oleum uisibile in signo est, oleum inuisibile in sacramento est, oleum spirituale intus est; sicut oleum uisibile infirmitates fugat, artus recreat et illuminat, sic inuisibilis gratia, que per oleum figuratur et per unctionem infunditur, uitia fugat, uirtutes corroborat, et radiis ueri solis illustrat, unde post institutionem, hec suo tempore contemnere, secundum Augustinum, peccatum est mortale. Instituit autem Dominus circumcisionis signum antiquis et nobis aquam baptismatis, oleum infirmorum apostoli, unde in Euangelio: »Ungebant egrotos oleo et sanabantur [68 1Kb] .« Oleum chrismatis et catechumenorum instituere apostolici uiri, unde illud prius; quia prior est et uenerabilior doctrina  apostolorum, quam apostolicorum; oleum infirmorum est quo unguntur infirmi secundum quod Iacobus ait: »Infirmatur quis in uobis, aduocet sacerdotes, ut orent super eum, et ungant eum oleo sancto [69 1Kb] .« Aiunt quidam hanc unctionem per unum sacerdotem fieri posse, sed non debere, si plures possunt adesse; huius olei benedictio in eo loco canonis bene dicitur, ubi uuas benedicere consueuimus, scilicet ubi concluditur: uenie, quesumus, largitor admitte, per Christum Dominum nostrum. Non enim habet proprium officium, id est non in capite uerba salutationis, ut Dominus uobiscum, non oremus, nec in fine concluditur, ut cetere orationes, per Dominum nostrum, sed exorcismo et benedictione  finita, statim subiungitur, per quem hec omnia, Domine, semper bona creas, etc., et hoc ideo quia non est officium per se, sed est embolismus precedentis officii, scilicet illius orationis: Nobis quoque peccatoribus, sicut Libera nos, quesumus, est embolismus precedentis Dominice orationis.

Rationabiliter huius olei quod est infirmorum benedictio, illi orationi coniungitur, ubi pro penitentibus et migraturis oratur. Rursus rationabiliter ibi oleum morientium conficitur, ubi mors Domini consummatur, ut sicut mors Christi destruxit auctorem mortis, sic gratia, que per unctionem morienti confertur, destruat peccata, que sunt causa  mortis [70 1Kb] . Quod oleum offertur a populo, sumptum est de Exodo [71 1Kb] , ubi dicitur: »Precipe filiis Isrel, ut offerant tibi oleum de arboribus oliuarum, quod ministerium significat terrenam administrationem debere adesse spirituali, iuxta illud: »Si uobis spiritualia seminamus, magnum est si carnalia uestra metamus [72 1Kb] ?« quod cum offertur, simplex liquor est, sed benedictione fit sacramentum, quod non tantum pontifex, sed presbyteri benedicunt. Inde est, quod hoc sacramentum fuit a Christo discipulis institutum, uel tractum est ab antiqua consuetudine, qua consueuerant in Ecclesia primitiua presbyteri simul cum pontifice uerbis et manibus corpus Christi conficere, forte ad testimonium, uel ad iuuencule disciplinam, ut hodie cum  ordinatore faciunt nouiter ordinati. Quod in huius duntaxat olei benedictione, Spiritus Paracletus nominatur, ut ibi: Emitte Spiritum sanctum Paracletum de celis, non sine causa esse, quod ut pateat uideamus, quid Spiritus operatur in singulis. Oleum ergo catechumenorum, quod exorcismale potest non incongrue nominari, iubet diabolum recedere a catechumeno, qui adhuc pro mortuo deputatur. Oleum chrismale sanctificat uiuentem ex mortuis. Oleum infirmorum medelam tribuit sauciatis, egritudinem sequitur dolor, dolorem consolatio, Paracletus consolator interpretatur. Qui autem mortuus est, non dolet, quia non sentit, et ideo non sequitur consolatio; qui uero sanctificatur, dolorem non habet, et ideo consolatione non indiget. Oleum principale  quod chrisma uocatur, ex balsamo mundissimo et purissimo conficitur oleo. Chrisma Grece, Latine dicitur unctio, unde Christus, id est unctus. Chrisma initium habuit a ueteri Testamento, ubi Dominus precepit Moysi, ut chrisma conficeret, dicens: »Sume tibi aromata prima et oleum quo tabernaculum dedicaret, et arcam testimonii, et Aaron et filios eius, et reges ungeret [73 1Kb] .« Moyses autem non legitur unctus oleo [74 1Kb] naturali, sed unctione solummodo spirituali, sicut Christus. Inde est quod unctione chrismatis ecclesias dedicamus, calices consecramus, pontifices et reges inungimus, et quia omnes tenemur oleo bonorum operum et misericordie relucere, et fidei balsamo redolere,  sed et membra Christi regis et summi pontificis esse, ut nos ipsos bonis moribus regamus et Domino sacrificemus; ideo quilibet et hac unctione chrismatis inungitur duabus uicibus, a simplici sacerdote in uertice, ab episcopo in fronte. Ideoque duabus uicibus, quia bis datus est spiritus, quem significat, scilicet, quando Christus insufflauit apostolis, dicens: »Accipite Spiritum sanctum [75 1Kb] ,« et quando misit de celo Paracletum [76 1Kb] . Et attende quod hoc facit episcopalis confirmatio baptizato, quod tutor pupillo; nam, quid prodest, si quispiam magnam conferat hereditatem filio, nisi prouideat ipse, uel lex, uel preses, illi tutorem? Paracletus est regeneratis  in Christo consolator, custos et tutor, qui possent, diabolo suadente, sicut paruuli suam perdere facultatem, id est baptismatis utilitatem, si hunc non haberent tutorem. Chrisma igitur signum est Spiritus sancti, qui bene per hanc uoluit speciem significari. Oleum enim alios liquores in leuitate superat, et claritate, ut nautarum arte probatur. Balsamum excellit odore, ut praticorum testimonio roboratur, sic Spiritus quem replet, illuminat et a fluctibus peccatorum alleuiat; et in quo spiraculum facit, odorem suauitatis emittit. Recte in chrismate balsamum commiscentur et oleum, eo quod oleum uitam significat, balsamum uero doctrinam, in quouis chrismate uncto, gratie septiformi repleto, debet uita consonare doctrine; sunt  enim connexa, ut in ipsis donis apparet; quia sapientia ad uitam pertinet, intellectus et consilium ad doctrinam, fortitudo ad uitam; scientia quoque ad doctrinam, pietas ad uitam; uel per oleum misericordiam, per balsamum intellige famam et opinionem bonarum uirtutum. Lucere namque nostra opera debent coram Deo et hominibus, ut qui uident, glorificent Patrem nostrum, qui in celis est [77 1Kb] . Rursus oleum membra fessa refouet, balsamum redolere facit, fouet, cum peccata relaxans, fortitudinem operum prestat, que in alios per balsamum boni odoris inspirat, uel per chrisma Christum accipimus. Unde oleum effusum est nomen suum [78 1Kb] , qui cum sit de lumine lumen, nos illuminauit; cum sit lapis angularis [79 1Kb] , utrumque parietem  pacificauit, qui portauit in se languores et uulnera peccatorum [80 1Kb] , qui uolauit, uolauit super pennas uentorum [81 1Kb] , in cuius odore currimus unguentorum [82 1Kb] .

Oleum quoque sanctum a lege sumpsit exordium, quo reges tantum et sacerdotes ungebantur, sed hodie qui tenemur nos ipsos regere, et in sacrificium offerre omnes eo in scapulis ungimur, et in pectore, in scapulis, ut simus robusti ad portandum onera legis; in pectore, ut simus intelligentes mandata eius. Utriusque olei, id est chrismatis, quod ideo principale uocatur, quoniam ad eius unctionem, principaliter Spiritus sanctus datur, et olei sancti consecratio, proprium habet officium;  quia utrumque primo exorcizatur, deinde ad Dominus uobiscum, et Sursum corda benedictio inchoatur, finiturque per Dominum nostrum. Sed in exorcismo sancti olei concluditur: Qui uenturus est; quia pertinet ad diabolum ab eo, qui adhuc mortuus est, effugandum, qui audiens futurum iudicium, in quo se scit esse damnandum, facilius effugatur: quia illius tremore concutitur. In exorcismo uero chrismalis olei concluditur: Qui uiuit et regnat; pertinet enim ad eos qui resurrexere, et uiuunt cum Christo; in utriusque ampullam ter halat episcopus, qui per spiritum suum a pulmone organoque in publicum  procedentem, et ampullam operientem, demonstrat tertiam personam, scilicet Spiritum sanctum a Patre et Filio prodeuntem, in corpore Domini habitare; ampulla enim cum chrismate, corpus significat cum diuinitate, uel trinus habitus innuit Trinitatem, quod in benedictione dicitur. Hec unctio uultus nostros iucundos efficit, ac serenos, per uultus nostros manifestationem operum intelligamus. Utrumque in ea canonis parte consecratur, ubi pax datur, quoniam ad hoc ungimur, ut pax regnet in nobis; nisi enim pacifici Deo fuerimus, et hominibus, donis Spiritus sancti per unctionem chrismatis nullo modo repleri merebimur; nam et olea, ut Isidorus ait, arbor est pacis insignis, cuius fructus oliua, et succus oleum nominatur. Utrumque etiam  simili solemnitate offertur, salutatur et refertur, forma uero solemnitatis hec est dicto post benedictiones episcopales: Et pax eius sit semper uobiscum. Antequam dicatur Agnus Dei, solus pontifex communicet, et cum communicauerit, sedeat, et ampullas exspectet, et hoc solemnitatis ordine portentur. Duo precedant acolythi cum luminaribus, deinde uero due cruces, in medio quorum acolythus portet ampullam chrismatis futuri. Postea sequantur duo thuribularii, in quorum medio acolythus portet ampullam olei futuri catechumenorum. Ampulla cum oleo humanitatem significat plenam Spiritu sancto: ergo duo luminaria, due cruces et duo thuribula sunt lex et prophetie, que predixerunt Christum  passum, et tamen esse Deum. Deinde sequitur euangelium, quoniam euangelium sequens affirmat, quod lex et prophetie predixerant. Demum duodecim presbyteri sequuntur bini et bini. Testes chrismalis mysterii, hi sunt apostoli bini ad predicationis officium destinati cooperatores [83 1Kb] , et testes Domini nostri Iesu Christi [84 1Kb] . Cantus istorum, scilicet O Redemptor, predicationem et orationem significat apostolorum [85 1Kb] . Quod ampulla per singulos ordines ad altare defertur, innuit quod Dominus in corpore suo ante passionem, officia sex ordinum adimpleuit. Quidam uero alium seruant ordinem, scilicet acolythus precedit cum lumine; sequuntur duo presbyteri, unus cum incenso, et alius cum cruce, in medio quorum diaconus cum Euangelio. Deinde sequuntur  acolythi cum ampullis, quatuor pallium super eos ferunt, demum omnes, duo sequentes cum cantu deducunt, que representant umbram preteritam et ueritatem. Acolythus enim cum lumine significat angelum in columna ignis, qui precessit populum ad patriam gradientem [86 1Kb] . Presbyter cum incenso est Aaron cum sacerdotali officio, alius cum cruce est Iosue cum sceptro; diaconus cum Euangelio, Moyses cum Decalogo, pallium est tabernaculum uel columna nubis. At in ueritatis exemplo, qui precedit cum lumine est Ioannes Baptista [87 1Kb] . Diaconus est Christus in medio Moysi et Elie [88 1Kb] ;  pallium nubes lucida, que illos obumbrauit; duo cantores sunt predicatores duo precepta caritatis populis annuntiantes. Secundum uero romanum ordinem, ampulle in sinistro brachio deferantur, quia Christus conuersatus est in uita presenti, et cum sindone antequam ueniant ad altare media pars cooperiatur, et media denudetur, quia Christus ante passionem modo latuit, ut cum fugit in Aegyptum [89 1Kb] , cum inter cognatos querebatur, cum parentibus subiiciebatur [90 1Kb] ; modo se palam exhibuit, ut cum predicauit ultra hominem dicens: »Ego et Pater unum sumus [91 1Kb] ,« et cum miracula fecit, in quibus sue diuinitatis uirtutem ostendit; cum autem ab altario benedicte recedunt, de manu pontificis exeuntes, uisibiles et nude salutentur, quia Christus ab ara  crucis presentiam suam eis prebuit, quos testes sue resurrectionis esse uoluit. Ceteris autem inuisibiles, et cooperte ad salutandum deferuntur; quia Christus in celum rediens, factus est hominibus inuisibilis, qui licet eum non uideant, tamen quotidie uenerando salutant; ergo sindon munda est eius caro, uel conuersatio immaculata. Quinquies ab episcopo salutatur, ut de quinque uulneribus ei gratiarum actio referatur. His itaque peractis, schola dicat: Agnus Dei, et communionem, deinde communicent presbyteri, et ceteri communicaturi.

Tunc chrisma uetus et oleum in lampadibus comburatur, et nouum per presbyteros diuidatur. He tres unctiones ex eodem fiunt liquore; quia, licet  diuisiones operationum sint, idem tamen est spiritus, qui operatur omnia in omnibus [92 1Kb] . He tres unctiones hac die merito consecrantur; quoniam hodie agnus ad uesperam immolabatur, de cuius sanguine uterque postis et superliminare domorum in quibus erat edendus, liniebatur, ut hoc signo uiso exterminator Aegypti [93 1Kb] , domos sacri conuiuii preteriret intactas, quo prefiguratum est, si frontibus nostris unctione chrismatis quasi sanguine Christi, qui unctus interpretatur, signum crucis imprimitur, diabolus in domibus animarum nostrarum nullam nocendi habeat potestatem. Recte ergo qua die illud figuratiuum agebatur, significatum solemniter celebratur. Sed dices: consequens est igitur, ut hac nocte pueri confirmentur, id est in frontibus chrismate  sacro signentur? Respondeo: Sancta Ecclesia diem illum, in quo passus est Dominus, luctui dedicauit, et solemnitatis et conuiuii gaudium in diem tertium, quo resurrexit Dominus, reseruauit, ut tunc demum pro recuperata salute animarum, que patrata est in sexta feria, et pro futura corporum resurrectione, que donata est nobis in octaua, paschalis Agni conuiuium celebremus, dicentes: Pascha nostrum immolatus est Christus. Itaque epulemur [94 1Kb] . Rectius ergo sumentes illud, unde postes nostrarum frontium signare debeamus, ab ipsa signatione usque ad conuiuium paschale cessamus, ut tunc sub  Pharaone transeuntes per mare Rubrum, signantes domos contra exterminatorem celebremus paschale conuiuium. Sed dices: Cur itaque usque in Sabbatum chrismatis unctio non differtur? Respondeo: Quia ab hac quinta feria usque in uesperam Sabbati, a missarum solemniis uacamus. Ipsum autem chrisma non nisi inter missarum solemnia fas est consecrari, sed ante missam baptismum conuenit celebrari, ut infra dicemus. uel in quinta feria unctio celebratur, quia Christus in quinta fuit unctus etate; nam in quinta uenit, qui in sexta sanguine consecrauit, de cuius unctione dicit Daniel: »Ungatur Sanctus sanctorum [95 1Kb] ;« et Isaias: »Spiritus Domini super me, eo quod unxit me; ad annuntiandum mansuetis misit me, ut mederer [96 1Kb] ;« et  Dauid: »Unxit te Deus, Deus tuus, oleo letitie pre consortibus tuis [97 1Kb] ;« cuius unctio extunc cepit, cum »uerbum caro factum est [98 1Kb] ,« cum plenitudo diuinitatis in eo corporaliter habitauit [99 1Kb] . Tunc autem completa est, cum in baptismo super ipsum Spiritus sanctus in specie columbe descendit [100 1Kb] . Ideoque unctio que hodie conficitur ad ungendum, usque ad baptismum defertur, ut significemus Spiritum super Dominum in baptismo uisibiliter descendisse, et nos in baptismo Spiritum sanctum accipere. Ex his patet in uespera Sabbati, statim post baptismum esse confirmandum, ut postea celebretur paschale conuiuium, et quidem puto saltem in paucos esse inchoandum confirmationis mysterium  Hodie cenans Dominus cum discipulis, inter cenandum lauit pedes eorum; surgens enim a cena lauit, et post lotionem iterum recubuit [1 1Kb] . In eo ergo quod Ioannes dicit hec fieri, cena facta, intelligitur parata, non consumpta. In lotione pedum nobis humilitatis exemplum prebuit, et mysticum figurauit: Exemplum enim, inquit, dedi uobis, ut quemadmodum ego feci, ita et uos faciatis [2 1Kb] . Quomodo cum simus puluis et cinis [3 1Kb] , non erubescimus ceruicem erigere, cum opifex humani plasmatis dignatus est se discipulorum uestigiis applicare? Quod humilitatis exemplum moriturus exhibuit, ut eorum quos suos scribebat heredes, mentibus arctius inhereret. Mystice surrexit a cena, id est a conuiuio paterne glorie cum prodiit ex accubitu Patris. uestimenta  sua deposuit, cum se exinaniuit [4 1Kb] ; linteo se precinxit, cum formam serui accepit [5 1Kb] ; misit aquam in peluim, qua pedes lauit discipulorum, dum effudit sanguinem in remissionem peccatorum, quo lauantur pedes, id est actus nostri: quamuis enim loti simus in baptismo per fidem, si tamen dixerimus quia peccatum non habemus, nos ipsos seducimus [6 1Kb] . Nam cum postea uiuitur, terra calcatur, unde Petrus quamuis esset lotus, et mundus, tamen audiuit: Si non lauero te, non habebis partem mecum [7 1Kb] , quotidie pedes lauat nobis, cum interpellat pro nobis [8 1Kb] . Ad quod significandum hodie pauimenta Ecclesie lauantur.  Nam lotio pauimentorum est signum lotionis pedum, et lotio pedum est signum remissionis peccatorum. Sed ad hunc sensum euangelice lotionis recte premittitur epistola: Conuenientibus, ubi ostenditur qualiter hoc sacramento lauamur, scilicet si manducantes, non manducemus et bibamus indigne [9 1Kb] . Illud ualidum humilitatis exemplum tanquam heredes et filii memorie commendantes, ad eius exemplum, mandatum in hodierna uespera celebramus dupliciter. Primum est prelatorum ad subditos, secundum quorumlibet ad pauperes. Constat quod prelatis potestas et humilitas sunt necessaria. Potestate usus est Dominus, quando flagello de resticulis facto, eiecit nummularios de templo [10 1Kb] . Hanc indixit Dominus protoplasto, ut dominaretur  bestiis terre [11 1Kb] .

Si ergo subditi fuerint similes bestiis, utantur baculo, et uirga prelati. Humilitate usus est Dominus, dum lauit pedes discipulorum, dicens: Qui maior est uestrum, fiat ministrator [12 1Kb] . Cumque pedes eorum lauisset, edidit eis sermonem splendidissimum, in quo sedule repromittit Spiritum sanctum [13 1Kb] . Unde et nos lotis discipulorum pedibus eumdem sermonem legimus uel audimus, significantes quod non nisi lotis et mundis gratia Spiritus sancti confertur; secundum mandatum prefigurauit Dominus in Sabbato precedenti, quando uenit Bethaniam, et Maria unxit pedes Iesu, et capillis extersit, et impleta est domus ex odore unguenti [14 1Kb] . Pedes ungere est pauperes eleemosynis  fouere; capillis extergere est eos superfluis reficere: huius mandati figura. Merito preuenit illud, sic enim debemus lauare pedes eleemosynarum unguento, ut lauemur a Domino, cuius mandati hic est ordo. Prius panem comedimus, et pauperes inde reficimus; deinceps a mensa surgentes, pedes pauperum lauamus; quo facto, ad mensam redimus, et iterum comedimus, reficimus et reficimur. Sed obiicitur, quia sub anathemate preceptum est, ne ideo ieiunium hac die soluatur? Respondeo: Non est hoc ieiunium frangere, sed cenam exemplo Domini interrumpere. Unde nec mensa parata mouetur, hinc inoleuit mos canonicus, ut cum mandatum celebrant, primo in claustrales officinas, pauperes  introducant, ad conuiuium discumbant, eosque sufficienter reficiant; nimirum Christus in illis suscipitur, in Bethaniam, id est in domum obedientie, in qua Dominus epulatur cum Maria, que surgens a cena, lauit pedes Iesu: sic pauperes epulantur, imo Dominus in pauperibus, cum filia contemplationis effundentis in eos libram unguenti, id est intentionem eleemosyne suauiter coram Domino redolentis. Hodie quoque cenans Dominus cum discipulis, post typicum agnum, tradidit eis corpus et sanguinem suum [15 1Kb] uetus finiens Testamentum  et inchoans Nouum, quod decuit fieri in fine quinte ferie, adueniente sexta feria, eo quod in fine quinte etatis, et in primordio sexte lex finem, et Euangelium sumpsit initium. Nunc in eo completur, quod in eodem antea figurabatur, quando Iudeis eum lapidare uolentibus, exiuit de templo et abscondit se ab eis [16 1Kb] . Tunc enim exiuit, quando eorum sacrificia dereliquit; tunc se abscondit, cum noui sacrificii ritum instituit, in quo a carnalibus agnosci nequiuit. Igitur quia uerus pontifex hodie sacrificium uerum et nouum instituit, Nouumque Testamentum suis heredibus moriturus sanguine suo conscripsit, ideo sicut sol interdum inter medias nebulas rutilat, sic missa inter tristes horas exsultat; nam in medio tristitie sola missa solemnem  concentum, letumque ministrorum meretur ornatum, ne quid uenustatis sancto sacrificio desit, utpote in die sue institutionis: est enim dies ista solemnior omni alia solemnitate, exceptis solemnitatibus Trinitatis; nam omnes ministri, qui possunt, uestes debent habere solemnes, non solum ob solemnitatem noui sacrificii, sed etiam, quia perditas sanctitatis uestes recuperant penitentes, sed et cantica letitie cantantur et glorie, ut Gloria in excelsis Deo, non solum ob solemnitatem Eucaristie, sed etiam, quia chorus angelicus gaudet de reconciliatione penitentium, de unctione credentium, per que pax confertur hominibus bone uoluntatis [17 1Kb] . Unde secundum nostram consuetudinem, pax datur, sed secundum alios, ad tertium Agnus  Dei, non dicitur Dona nobis pacem, sed Miserere nobis, nec pax datur, quia Iudas hac nocte pacis osculo tradidit illum [18 1Kb] , qui est uera pax et fecit utraque unum [19 1Kb] . Sed Gloria in excelsis et cetere solemnitates non ab aliis, nisi ab episcopis obseruentur, qui soli habent in hodiernis sacramentis plenitudinem potestatis. uerumtamen nec ab aliis Flectamus genua, nec oratio super populum proferantur. Misse uero officium nostre redemptionis continet summam et mysterium. Nam in euangelio legitur de pedum lotione [20 1Kb] , in epistola de corpore Christi et sanguine [21 1Kb] , in introitu uero de cruce [22 1Kb] , in graduali de morte [23 1Kb] , in offerenda de resurrectione [24 1Kb] . Nam hec omnia secundum mysticum sensum ex Euangelio, quod est caput officii pendent.  Christum enim, ut prediximus, a cena surgere est ab accubitu Patris uenire; uestimenta deponere, se exinanire [25 1Kb] ; linteum precingere, formam serui accipere [26 1Kb] ; aquam in peluim mittere, sanguinem suum effundere; pedes lauare, peccata remittere linteo extergere, passionis fide mundare; uestimenta resumere, est uestem gloriose carnis induere. Iterum recumbere, est ascendere et in dexteram Dei sedere [27 1Kb] , ad hec pertinet offerenda; discipulos docere, est eis Spiritum sanctum mittere [28 1Kb] . uerumtamen,  quia nondum perfecti credebant, ideo non dicitur Credo, communio sumpta est de euangelio [29 1Kb] . Ecce breuiter summa redemptionis humane, que fuit omnibus sufficiens, unde agitur in oratione: Deus a quo, et Iudas, de duobus generibus penitentium, uno proficientium, ut latronis confitentis, qui audire meruit: »Hodie mecum eris in paradiso [30 1Kb] ,« et alio non proficientium ut latronis contemnentis, et Iude proditoris, qui se suspendit laqueo [31 1Kb] . Que quoque Redemptio facta est in uespera mundi, id est in sexta etate seculi: ideoque missa uespertina synaxis in senario psalmorum numero continuatur, et utrumque sub una oratione officium terminatur, per Ite missa est, si episcopus adest, uel per Benedicamus Domino, propter uespertinam conclusionem:  Concedat nobis Redemptor, per sacramenta, perfectum ut consequamur redemptionis effectum.



CAPUT XIII. IN PARASCEuE.

Egredimini, filie Sion, et uidete Regem in diademate, quo coronauit eum mater sua [32 1Kb] . Sicut in sexta die Deus formauit hominem de limo terre, et inspirauit in faciem eius spiraculum uite [33 1Kb] , sic in sexta etate et sexta feria deformatum reformauit, captiuatum a diaboli potestate redemit, dum pro nobis, non pro se crucifixus, languores nostros tulit et dolores ipse portauit [34 1Kb] . Et hec est illa sexta feria, que sibi nomen Parasceuen antonomastice uindicauit. Parasceue  preparatio interpretatur. Omnis autem sexta feria Parasceue dicebatur a Iudeis inter Grecos dispersis, eo quia in quinta feria preparabant que forent in Sabbato necessaria, iuxta quod de manna fuerat eis preceptum [35 1Kb] , scilicet sexta die colligetis ex eo duplum, quoniam in Sabbato non licebat cibos parare, sicut nec manna colligere. Qui uero inter Romanos degunt hanc diem usitatius cenam puram cognominant. Hec autem sexta feria sibi Parasceue nomen quadam specialitate retinuit; quia Dominus hac die nobis et pro nobis obtulit illud manna dulcedinis, quod nobis sufficiat ad Sabbatum eternitatis. De qua die queritur utrum sit obseruanda in gaudio et letitia, uel potius in tristitia? uidetur enim, quod gaudiis sit celebranda solemnibus, eo  quia sit principium nostre salutis. Item si sanctorum martyrum passiones, quibus ad immortalitatis gloriam transiuere, festiuis decorantur honoribus, et merito, quia »pretiosa in conspectu Domini mors sanctorum eius [36 1Kb] ;« uidetur quod hec passio excellentiori sit ueneranda tripudio; quia Rex sanctorum sanctis paradisum aperuit, dicens criminoso: »Hodie mecum eris in paradiso [37 1Kb] ;« qua captiuitas est mundi redempta, inferni claustra confracta, ianua celestis aperta. Item gloriandum, ait Apostolus, in cruce Domini nostri Iesu Christi [38 1Kb] .  Respondeo: Sancti statim post martyrium euolant ad regnum, Christus uero descendit in infernum; unde et si quedam nos ad exsultandum inuitent, quedam tamen alia nostram exsultationem obnubilant, ut auctoritas et conscientia culpe. Nam ex euangelica didicimus auctoritate, ut hac die contristemur, et Iudeis gaudium relinquamus. Cum enim dixisset Dominus: »Modicum et non uidebitis me, et iterum modicum et uidebitis me;« statim adiunxit: »Mundus gaudebit, uos uero contristabimini [39 1Kb] .« Rursus mulieribus eum plorando sequentibus ait: »Nolite flere super me, sed flete super uos et filios uestros [40 1Kb] .« Gaudio ergo, nostre culpe conscientia contradicit, quia nos contumaces serui commisimus, quod uapulat ille Dominus: »Exsoluit  enim que non rapuit [41 1Kb] .« Differendum est igitur gaudium tante salutis, necessarie redemptionis, erepte captiuitatis, ianue celestis apertionis, de quibus obiecimus; differendum est, inquam, usque in diem tertium quo uictor resurrexit, et tunc pro redemptione animarum, que hac die patrata et resurrectione corporum, que illa die condita est pro duplici munere solemnitas geminetur ecclesie. Hac uero die tristitiam representet, ambulet unusquisque demisso capite, propter conscientiam culpe; soluamus cum Moyse calceamenta de pedibus, ut audiamus Christum de medio rubi dicentem: »uidens uidi afflictionem populi mei, et gemitum eorum audiui et descendi liberare  eum [42 1Kb] ;« non salutet unus alium. Unde nec hac die dicendum est: Dominus uobiscum, nec osculetur, quia Iudas cum salutatione et pacis osculo tradidit Dominum [43 1Kb] .

A mane usque ad nonam teneamus profundum merori amicum silentium cum solitudine meditationis, recolentes pugnam et opprobria Saluatoris. Nam et Moyses ait: »Dominus pugnabit pro uobis, et uos tacebitis [44 1Kb] .« Hora uero nona, quia Dominus moriturus clamauit: »In manus tuas, Domine, commendo spiritum meum [45 1Kb] ,« et centurio dixit: »uere Filius Dei erat iste [46 1Kb] , »et Ioseph, et Nicodemus acceperunt corpus et inuoluerunt linteis cum aromatibus [47 1Kb] ; quia licuit his et aliis discipulis appropinquare, et funeri querelas deprimere dilapsis  persecutoribus diuino spectaculo satiatis, uel per miracula territis; hac, inquam, hora nona conueniamus, ut funeri. Nona cantata, planctum funebrem exhibeamus hoc ordine. Primo due lectiones leguntur; quia pro duobus populis passus est Christus, Hebreo scilicet et gentili, uel pro salute, ut prediximus, carnis et anime. Et scito quod hic ordo seruatur antiquus et ex consuetudine sumitur Ecclesie primitiue, que non repellebat penitus Iudaismum, qui legebat in Sabbatis suis unam lectionem ex lege, alteram ex prophetis. Leguntur  autem sine titulo; quia caput Ecclesie nobis aufertur. Prima sumitur de Osee prophetia [48 1Kb] , secunda uero de lege [49 1Kb] ; quoniam passio Christi fuit a prophetis prenuntiata [50 1Kb] et a lege prefigurata; hec sunt duo animalia in medio quorum agnoscitur; hi sunt Moyses et Elias, inter quos transfiguratur [51 1Kb] . Prima est preconium resurrectionis, cum ibi dicatur: Post duos dies uiuificabit nos, et in die tertia suscitabit nos; in secunda modus exprimitur passionis, ubi dicitur: Immolabit eum uniuersa multitudo ad uesperam.

Duo tractus intercantantur; singulas enim lectiones singuli tractus sequuntur, quod luctui congruit. Nam tractum cantum constat esse lugentium, ideoque tractus in longum protenditur: lugemus enim  pro peccatis que committimus, pro penis quas patimur, et pro incolatu qui prolongatur [52 1Kb] ; et non cantatur graduale cum tractu, ut in quarta feria, sed duo tractus, ad intentionem maioris luctus. Primus tractus nos excitat ad tremorem, dicente Habacuc: Domine, audiui auditionem tuam, et timui [53 1Kb] . Si enim Habacuc uidens in manibus Christi cornua crucis expauit, quid faciemus uidentes fortitudinem eius in nubibus celi? Et habet hic tractus quatuor uersus, ad significandum quatuor cornua crucis, quibus Christus constans ex quatuor elementis affigitur inter duos latrones; unde in uno uersuum cantatur: In medio duorum animalium crucifigitur; uel homo redimitur constans eisdem quatuor elementis, ad fidem uocatus e quatuor partibus  orbis. Ut autem magis hominem excitet ad timorem, in plerisque sic cantatur ecclesiis, ut post singulos uersus, tractus uicissim, nunc a principio, nunc a medio repetatur. Secundus tractus instruit nos ad orationem in tempore tribulationis, per uocem Dauid, contra Goliam decantantis et dicentis: Eripe me, Domine, ab homine malo [54 1Kb] ; noster enim Dauid, Christus hodie magnum Goliath, id est diabolum debellauit. Et habet hic tractus decem uersus; quia per nostram transgressionem Decalogi, nos Golias captiuauit, a cuius potestate nos hodierna passione Dominus liberauit; quedam uero ecclesie euitant hodie tractum: Qui habitat in adiutorio [55 1Kb] , et olim cantabatur; quia Christus a diabolo  uelut a dracone: primo, scilicet in ieiunio, latenter fuit tentatus [56 1Kb] , secundo ab eodem uelut a leone, acriter est in passione uexatus. Quod in illo uersu notatur: Super aspidem et basiliscum ambulabis, et conculcabis leonem et draconem [57 1Kb] ; uel quia in serie psalmi huius docemur imitari passionem Christi; sed preualuit consuetudo, ut: Eripe me, Domine [58 1Kb] , cantetur; quoniam ibi certamen passionis exprimitur. Postea legitur passio secundum Ioannem. uerumtamen sine Dominus uobiscum,  propter Iude salutationem; et secundum quosdam, sine titulo, quia capitis patimur diminutionem. Duabus de causis legitur hodie passio secundum Ioannem [59 1Kb] , tum quia ultimo post alios scripsit, tum quia passioni presens interfuit. Notus enim pontifici aliis fugientibus securus accessit, et iuxta crucem stetit, cum matre Domini et sorore matris; quem cum uidisset Dominus, matri sicut filium commendauit, et sicut filio matrem [60 1Kb] . Rationabiliter ergo in die qua nostris oculis passio representatur, eius testimonium legitur [61 1Kb] , qui uidit et testimonium perhibuit, et scimus quia uerum est testimonium eius.

Nunc consideremus ea que Dominus pertulit; quia non solum que gessit, sed etiam que passus  fuit, ad nostram edificationem pertinere uoluit: per spineam ergo coronam, quam capiti eius imposuerunt [62 1Kb] , illud significatur, quod de illo fuerat prophetatum, scilicet peccata nostra ipse portauit [63 1Kb] . Nam spine peccata designant, que animam pungunt et lacerant; que propter peccata etiam terre nostre leguntur inflicte, ut: »Terra tibi spinas et tribulos germinabit [64 1Kb] . Ecce filie Sion uidete regem Salomonem in spineo diademate, quo coronauit eum mater sua [65 1Kb] , Synagoga, in die desponsationis eius et in die letitie cordis eius. In hac scilicet die, qua nasciture sibi sponse, id est Ecclesie, in letitia cordis sui, prima elementa produxit. Per uestem purpuream [66 1Kb] , qua circumdedere eum, eius intelligimus mortalitatem, per coccineam [67 1Kb] , caritatem; coccus enim est ignei  caloris: sed in ueste sacerdotali bis tinctus [68 1Kb] iubetur assumi, propter dilectionem Dei et proximi. Dominus autem propter nimiam caritatem suam, qua dilexit nos, induit uestem mortalitatis [69 1Kb] , et bibit calicem passionis, in eo quod eius facies uelabatur, colaphizabatur et alapis cedebatur [70 1Kb] , uelamen Iudeorum intelligimus, qui eum usque in hodiernum diem [71 1Kb] in uicis colaphizant, et maledictis exalapant. Nobis in patientia predictorum prebuit humilitatis exemplum. Postmodum crucifixerunt eum. Crux, quod multis modis in ueteri Testamento fuerat figurata. Dictum est angelo percutienti Aegyptum, ubi T, Tau, scriptum inuenies, primogenitum non occides [72 1Kb] . Omnes enim damnantur,  qui per fidem Mediatoris non saluantur. Moyses etiam erexit serpentem eneum in deserto, et omnes qui uidebant eum, saluabantur a morsu serpentium [73 1Kb] . Serpens eneus similitudinem habet serpentis, non tamen est uerus serpens; sic Christus similitudinem habuit carnis peccatricis, non tamen peccatrix est [74 1Kb] . Crucis figura est quadripartita, uel propter quatuor elementa, que in nobis uitiata, sua passione curauit. uel propter homines, quos de quatuor partibus orbis ad se traxit, iuxta  illud: »Si exaltatus fuero a terra, omnia traham ad me ipsum [75 1Kb] .« Et Sedulius ait:

Quatuor inde plagas quadrati colligit orbis.
uel hec quadratura pertinet ad mortalitatem; habet enim longitudinem, latitudinem, sublimitatem et profundum. Profundum est acumen, quod terre infigitur; longitudo est inde ad brachia, latitudo est in expansione, altitudo uel sublimitas a brachiis ad caput. Profundum significat fidem, que est posita in fundamento [76 1Kb] ; altitudo, spem, que est reposita in celo; latitudo, caritatem, que etiam ad sinistram, id est ad inimicos extenditur [77 1Kb] ; longitudo, perseuerantiam [78 1Kb] , que sine fide concluditur.

Aiunt quidam quatuor ligna quatuor genera in Domini cruce fuisse, scilicet basem, et erectum,  transuersum, et tabulam quam Pilatus fecit addi, ut fieret inscriptio tituli; milites uero, cum Dominum crucifixissent [79 1Kb] , diuiserunt sibi uestimenta sua, et super tunicam miserunt sortem [80 1Kb] . Quod duo subdiaconi, uel diaconi representant, duos pannos altari superpositos remouentes. uel remotio pannorum fugam significat apostolorum, qui erant quasi uestes Christi. Nam Petrus negauit [81 1Kb] , Ioannes nudus aufugit [82 1Kb] . uestis inconsutilis non diuiditur [83 1Kb] ; que significat unitatem Ecclesie, et ueritatem Catholice fidei, que non ualuit a schismaticis scindi. Et attende quatuor esse Christi uestium depositiones. Nam in cena deposuit, et resumpsit [84 1Kb] . Ad columnam et apud Herodem nudatus legitur, et  reindutus [85 1Kb] . Ad crucem uero nudatus est, et non reindutus [86 1Kb] . Prima pertinet ad apostolos quos in breui resumpsit; secunda pertinet ad penitentes, quos resumit assidue; tertia pertinet ad reliquias, quas resumet in fine; quarta uero ad peruersos baptizatos, qui non resumuntur, sed eternaliter damnabuntur.

In hora sexta crucifixus est Dominus, et »facte sunt tenebre ab hora sexta usque ad nonam [87 1Kb] .« Inde est quod apud quosdam in hora sexta ignis exstinguitur, et in nona reaccenditur. Quia sol in sexta lumen abscondit, et in nona reddidit, has trium horarum tenebras in trium dierum tenebris figuramus, ut supradiximus. »Egredimini, filie Sion [88 1Kb] , ab his tenebris, imo ab illis que per istas significantur, id est cecitatem mentium que adhuc  operit faciem Iudeorum.« Cum Dominus penderet in cruce, sitienti acetum cum felle mistum porrexere [89 1Kb] , de quo » cum gustasset noluit bibere [90 1Kb] .« Sitiebat Dominus salutem generis humani, sed uinea Domini Sabaoth, de qua exspectabat, ut faceret uuas et fecit labruscas [91 1Kb] , et potui suo mortis miscuit amaritudinem, qua modice gustata, id est per triduum, iam de genimine uitis illius bibere noluit [92 1Kb] . »Resurgens enim a mortuis iam non moritur; mors illi ultra non dominabitur [93 1Kb] .« Ergo  per reprobatam aceti amaritudinem, intelligimus gentis Iudaice reprobationem. Per arundinem uero, eius animam intelligimus. Hec est uirga conuersa in colubrum [94 1Kb] , ut colubros assumeret Aegyptiorum. Anima enim Christi quodammodo descendens in mortem, que per colubrum in mundum intrauit, mortes peccatorum absorbuit [95 1Kb] , et item in uirgam, id est in potestatem pristinam rediit. Quod crura Domini non franguntur [96 1Kb] , significat uniuersas uias eius inuiolabiles; sicut enim per ossa uirtutes, sic per crura uias eius accipimus. Unde in Canticis: »Crura eius, columne marmoree fundate super bases aureas [97 1Kb] ,« id est itinera eius pulchra super diuinitatis sapientiam firmata. Igitur ossa eius nec crura franguntur; quia uirtutes eius, et uie non uiolantur.  »Unus militum lancea latus eius percussit, et continuo sanguis et aqua exiuit [98 1Kb] .« Hec est arca Domini, id est humanitas Saluatoris, que fenestram, id est uulnus lancee habet in latere [99 1Kb] .

Et uide quia quinque partita fuit effusio sanguinis Iesu Christi: prima in circumcisione, secunda in sudore, tertia in flagellatione, quarta in crucifixione, quinta in lanceatione. Sed in cruce quinaria effusio sanguinis inuenitur. Unde canon misse in quinque partes diuiditur. Sed qualiter decuit, ut latus lancea foraretur, cuius crura ne frangerentur, non decuit; sic decuit, ut sicut de costa dormientis socia formata fuerat Eua [100 1Kb] , sic de latere mortui soror et sponsa nasceretur Ecclesia, que  sanguine redimitur et aqua lauatur [1 1Kb] . Unde: »Nisi quis renatus fuerit ex aqua et Spiritu sancto, non potest introire in regnum celorum [2 1Kb] .« Siquidem huius aque sacramentum ab hoc miraculo sumpsit exordium. Baptizatus est ergo Dominus in sua passione, de quo baptismo loquitur ad filios Zebedei: »Potestis bibere calicem quem ego bibiturus sum? Aut baptismo, quo ego baptizor, baptizari [3 1Kb] ?« Nomine calicis et baptismi passionem designat martyrii. Et alibi: »Baptismo habeo baptizari, et quomodo coarctor, usque dum perficiatur [4 1Kb] .« Quo baptismo sordes lauit sue mortalitatis, de quibus in Zacaria legitur: »iehsu indutus erat sordidis uestibus [5 1Kb] , et sordes nostre infirmitatis. Unde: In firmitates nostras ipse tulit [6 1Kb] .«

 Perlecta passione, orationes pro omnibus dicuntur, quia licet persecutiones patiamur ab inimicis, tamen semper ad orationes reuerti debemus; uel quia Christus pro omnibus crucifigitur, pro omnibus se ad aram crucis obtulit; uel quia stans ad aram pro cunctis orauit, iuxta illud: »Stetit angelus iuxta aram templi, habens thuribulum aureum in manu sua [7 1Kb] .« Hodie pro nobis ad aram stetit, et orationis thuribulum adoleuit. Orauit enim pro se dicens: »Pater, clarifica Filium tuum [8 1Kb] ;« et pro [28 1Kb]  suis dicens: »Pro his rogo, quos dedisti mihi 9 1Kb] ;« et pro his qui credituri erant in eum, dicens: »Non tantum pro his rogo, sed pro illis qui credituri sunt in me [10 1Kb] .« Recte ergo licet omni tempore pro omni statu Ecclesie fideliter orare debeamus, precipue tamen hac die solemni pro notis, et pro cunctis etiam alienis, ut gentilibus et Iudeis, schismaticis et hereticis orationes offerimus, iuxta illud: »Et data sunt ei incensa multa [11 1Kb] ,« sed et quia Dominus in cruce pendens orauit decantans hunc psalmum: »Deus, Deus meus, respice in me [12 1Kb] ,« et a quibusdam creditur, usque ad: »In te, Domine, speraui,« et cum uentum esset ad hunc uersum [13 1Kb] : »In manus tuas, Domine, commendo spiritum meum, emisit spiritum [14 1Kb] .«

 Ideo et nos in solite more post passionem oramus: Habet enim usus ut in aliis diebus ante euangelium orationes dicamus, hodie uero post passionem euangelicam orationes multiplicamus. Item, usus habet Ecclesie, ut ante orationes dicatur, Dominus uobiscum, que est propria uox et sacerdotis officium; sed his orationibus, ideo non premittitur, quia Sacerdos et Dominus noster occiditur. Ad singulas orationes genua flectimus, quia nationes omnes Christo genua curuare monstramus, uel ut per habitum corporis ostendamus deuotionem mentis. Pro Iudeis uero non flectimus genua, ut uitemus illorum illusionem, quoniam irrisorie sua Deo flectebant [15 1Kb] , uel quia cecitas, que contigit in Isrel [16 1Kb] , nulla potest oratione depelli, donec plenitudo gentium subintrauerit  [17 1Kb] , ideo non est pro eis uehementer orandum, ideoque nec genua flectimus. Est tamen orandum utrumque, quoniam futurum est, ut qui est exaltatus in cruce, omnia trahat ad se [18 1Kb] . Et caue quod non sunt orationes, que premittuntur genuflexionibus, sed sunt prefationes, et exhortationes, que omnes incipiunt ab Oremus, in quibus ostenditur pro quibus in sequentibus orationibus orare ualemus. Unde in fine duntaxat orationum sequentium respondetur. Amen.

Tres accusationes Iudei contra Dominum proposuere, scilicet quod tributum negasset [19 1Kb] ; quod se regem fecisset [20 1Kb] , et quod se Filium Dei dixisset [21 1Kb] . Contra has tres accusationes, tres Saluator eis obiicit  accusationes que de Michea sumuntur, scilicet: Popule meus; Quia eduxi; Quid ultra debui [22 1Kb] ? Ubi exprobrat eis beneficia sua, scilicet liberationem de Aegypto, regimen in deserto, introductionem in terram optimam. Ac si dicat: Accusas me de negatione tributi, potius deberes agere gratias; quia te liberaui de seruitute Aegypti. Accusas quod me regem feci, potius deberes agere gratias; quia te in deserto regaliter paui. Accusas quia dixi me Filium Dei, potius deberes agere gratias, quia terram lacte et  melle manantem contuli tibi. Tres quoque illusiones ei fecere. Prima fuit quando uelata facie colaphis eum cedebant [23 1Kb] ; secunda, quando milites flexis genibus eum adorabant, dicentes: »Aue, rex Iudeorum [24 1Kb] ,« quod Iudeis ascribitur, quia curam dedere; tertia, quando pendenti in cruce dicebant: »uah qui destruis templum Dei [25 1Kb] .« Contra has tres illusiones tres premittimus adorationes; Agios, Sanctus, et hec in duabus linguis, Greca scilicet et Latina. Nam tertia silet Hebrea. uel tres antiphone: Popule meus, quia eduxi, quid ultra debui, sensibus parum, aut nichil differentes, uerbis et modulatione consimiles. Triplicem tituli Scripturam significant; qui scriptus fuit Hebraice, Grece et Latine: »iehsu Nazarenus rex Iudeorum [26 1Kb] .« Si principium  tituli tribus linguis scriptum fuerit ignoratur, sed de hac clausula constat, »rex Iudeorum.« Hebraice sic, Malchos Iudeorum; Grece basileos exomosoleon; Latine rex confitentium. Quod quia negauere Iudei, dicentes: »Noli scribere, rex Iudeorum; sed quia ipse dixit: Rex sum Iudeorum [27 1Kb] .« Idcirco istud in illis antiphonis astruitur ab effectu, scilicet quod tanquam rex eorum eduxit eos de Aegypto et deduxit eos per desertum, et introduxit in terram bonam. Quod in titulum scriptum fuit »iehsu,« in singulis concluditur antiphonis. Saluatori; quod ibi »Nazarenus,« ad singulas respondetur Agios, Sanctus; et quia titulus tribus linguis fuit scriptus, ideo duabus linguis respondetur, Greca scilicet, et Latina, que scriptum adorant. Hebraica  uero contradixit, et adhuc blasphemat.

Supradictas ergo diaconi uel presbyteri albis induti canentes antiphonas, crucem illo deferunt, ubi Grece ac Latine respondetur, ac deuote adoratur; quia Dominus crucifixus transiuit a perfidia Iudeorum ad confessionem et deuotionem gentium, portantibus illum innocentibus apostolis et cantantibus, id est totis uiribus opprobrium crucis confitentibus et predicantibus, interdum tamen persecutionum pondere fessis, aliquantulum quiescentibus. Unde: Qui crucem portant nunc eunt, nunc ut fessi subsistunt. Exinde uelamen auferunt leti clamantes: Ecce lignum crucis, hoc est uelamen quod fuit super faciem Moysi [29 1Kb] . Hoc est illud quo se  Dominus a Iudeis abscondit [30 1Kb] , quod reuelatum est, quando uelum templi scissum est [31 1Kb] ; quod etiam Dominus reuelauit quando in cruce pependit, ideoque dixit: »Consummatum [32 1Kb] ;« nam ante passionem omnia Christiane fidei sacramenta, et tota legis doctrina latebat sub littera, sed in passione sunt omnia reuelata. Tunc uexilla Regis prodeunt, que antea latuere, tunc et Dominus reuelauit, quando sensum Scripturarum aperuit [33 1Kb] . Hoc est lignum, quo aque dulcescunt amare [34 1Kb] , que legem significabant,  que hanc amaritudinem precipiebant, oculum pro oculo, et similia [35 1Kb] . Sed dulces efficiuntur, dum lignum Dominice passionis et dicta euangelica proponuntur: »Qui te percusserit in unam maxillam, prebe ei et alteram [36 1Kb] .« Crux denudata salutatur; quia per crucem salus hominibus reformatur, et sicut a Iudeis incredulis deridebatur, sic nunc a fidelibus adoratur. Sed cum Dominus in asina fuerit honoratus [37 1Kb] , et in cruce dehonestatus, quare crucem et non asinam adoramus? Respondeo: honor in asina terrenus erat, et salus non inde prodibat, sed opprobrium in cruce nostra salus erat. Hic est gladius Dauid, quo Goliam occidit [38 1Kb] , qui diu fuit seruatus, et in honore habitus. Ita crux qua diabolus occiditur [honoratur,] adoratur, [id est  cum reuerentia salutatur,] et osculatur, [et hec species adorationis, dulia uocatur, que debetur etiam creaturis. Est alia que latria nuncupatur, qua solus Deus est adorandus.] Dum autem crucem osculamus, nos ad terram prosternimus, ut humilitas mentis per habitum corporis demonstretur; et quia sicut Christus humiliatus est Patri pro nobis usque ad mortem [39 1Kb] , sic nos eius mortis imitatores humiliari oportet. De hoc cultu crucis ait Sedulius:

Neue quis ignoret speciem crucis esse colendam.
De modo prostrationis ait Augustinus: »Si quis sic humiliatur ut genua figat, adhuc habet quo amplius humilietur. Quisquis sic humiliatur, ut hereat uenter eius in terra, ultra quo humilietur, non habet.  Dum crucem adoramus, laudes eius et preconia decantamus, scilicet antiphonas et rhythmos: Crucem tuam. Crux fidelis, Pange, lingua.

His ita rite peractis sacerdos se casulam induat, ad altare accedat. Tuncque more solito subdiaconus, uel duo presbyteri deferant ad altare corpus Dominicum, quod pridie fuit reconditum. Rationabile uidetur ut hac die corpus Domini conficeretur, et inde usque in diem Sabbati, iugi silentio consopiti, a sacri altaris ministerio uacaremus. Hac enim die Christus immolatus, Sabbato quieuit in sepulcro, et discipuli totam noctem sequentem in tristitia transegere, donec, mulieribus diluculo referentibus que audierant et uiderant [40 1Kb] , in gaudium respirare ceperunt. Respondeo: Dominus noster pridie quam  pateretur, accipiens panem et calicem, benedixit, deditque discipulis suis, dicens: Hoc est corpus meum, Hic est calix meus. Tunc est immolatus in manibus suis, de qua immolatione subiunxit: Hoc facite in meam commemorationem [41 1Kb] . Ab hac igitur, que non est omittenda, cum sit firmiter iniuncta, sexta feria est dies secunda, qua uelut in monumento quiescat. Sabbatum uero tertia, qua uelut a morte resurgat. Preterea, quia Dominus in parte noctis, que lucescit in prima Sabbati resurrexit [42 1Kb] , idcirco illam a silentio, uel tristitia, quam exigebat. requies sepulcri  uehementer abstraxit, et eam gaudii iubar incorporabiliter illustrauit. Triduum ergo Dominice mortis, quod perfici nequiuit eo respectu, quo ipse est a Iudeis trucidatus, eo transponitur, quod ipse manibus est immolatus. Cuius quoque rei illud maximum est indicium, quod in nocte Cene luminaribus exstinctis uigilias celebramus, sicque fit, ut in quinta feria, quasi sexta in duplum manna colligatur [43 1Kb] , quoniam in hac die quasi Sabbato non inuenitur; uel hodie corpus Christi non conficitur; quia pro nobis hodie reuera immolatur, et, ueniente ueritate, debet figura cessare; uel quia sublatus est hodie uerus sacerdos. Descendit enim ad inferos: uel quia ablata est hostia de manibus Christi, et nostris. Non ergo sacrificent amici, dum trucidant inimici, uel  quia uelum templi scissum est [44 1Kb] , et altare destructum [45 1Kb] ; uel quia Moyses ait: »uos tacebitis, et alius pugnabit pro uobis [46 1Kb] ,« scilicet Christus; »torcular enim calcauit solus [47 1Kb] .«

Cum igitur hac die non sit corpus Domini conficiendum, ad hanc diem est causa triplici reseruandum: Prima est propter infirmos, ne aliquis decedat sine uiatico; secunda est propter religiosos, qui his tribus diebus communicant; tertia est propter officium adimplendum. Species autem uini causa triplici non reseruatur; prima est, quia de facili ex negligentia laberetur; secunda est, quia dixit Dominus in cena: »Amodo non bibam de hoc genimine uitis, donec bibam illud in regno Patris mei  [48 1Kb] ;« tertia est, quia per panem, Nouum intelligimus Testamentum; per uinum uetus, ad quod significandum cum bibisset Dominus, inquit: »Consummatum est [49 1Kb] ,« et calix finitur, et panis seruatur, eo quod lex finem [50 1Kb] , et euangelium habet initium [51 1Kb] : Nouis enim superuenientibus, uetera transierunt. Cum autem duo presbyteri corpus Dominicum ad altare detulerint, sacerdos assistens, eo super corporali deposito, et calice, sicut moris est, cum uino in calice collocato dicat: Oremus. Preceptis salutaribus. Constat hunc locum esse in canone, ubi eleuato calice cum corpore Domini dicitur: Per omnia secula seculorum et sequente hac prefatione: Preceptis salutaribus. Calix interim cooperitur, in quo nobis illud figuratur, quod de  cruce depositum corpus Domini sepelitur. Ideoque per duos presbyteros, qui corpus ad altare deferunt, representamus Ioseph ab Arimathea, et Nicodemum, qui tulerunt corpus ad sepeliendum [52 1Kb] . Tres canonis articuli super deposito corpore proferuntur, scilicet: Preceptis, Pater noster, et Libera nos, quesumus; quia tribus diebus, ut infra dicemus, sepultus Dominus occultatur. Ex premissis colligitur, quod sola oratio Dominica non sufficiat ad Eucaristiam consecrandam.

Si enim sufficeret, non esset necessarium corpus  Domini conseruari ad diem hodiernum. Tali modo missam apostoli celebrabant; prius enim missam celebraturi, ad conficiendum, hec uerba solummodo proferebant: Hoc est corpus meum, hic est sanguis meus. Sed postea orationem Dominicam addidere, et hec est apostolorum consuetudo, que hic representatur. Beatus uero Gregorius, Gelasius et Celestinus, alia superaddidere; cum uentum fuerit usque ad: Per omnia secula seculorum, more solito sacerdos hostiam frangat, qua fracta, non dicat Pax Domini sit semper uobiscum, eo quod oscula circumstantium non sequuntur. Similiter et tertiam portionem in calicem mittens, non dicat: Hec sacrosancta commistio corporis et sanguinis Domini; non enim sanguis adest. Unde queritur si ex contactu  uinum consecratur? Respondeo: Non consecrari, sed sanctificari. Est enim differentia inter consecratum et sanctificatum. Consecrare est consecrationem transubstantiare, similiter accipitur sanctificare, sed laxe; sanctificari est ex tactu sacre rei reuerendum effici. Exinde Agnus Dei pretermittatur; quia non uidetur inuocandus esse, qui cernitur in agone deficere. Cum silentio communicet presbyter, et omnes communicare debent. Unde communio non cantatur, sed nobis silentibus, sanguis ille quem sumimus, de ore nostro pro nobis clamat ad Dominum. Nos enim sumus illa terra, que aperuit os suum et bibit sanguinem Abel [53 1Kb] , id est Christi quem effudit Cain, id est Iudaicus populus.  Unde factus est uagus et profugus super terram [54 1Kb] , iuxta illud: »Disperge illos in uirtute tua [55 1Kb] ,« factus est maledictus illa maledictione: »Sanguis eius super nos [56 1Kb] .« Facta communione, Psalmi uespertini senario numero decantentur, et sub una collecta: Respice, Domine, totum officium, id est missa et uespere terminentur. Hoc facto, crux reponatur in suo loco. Alicubi est consuetudo, ut chorus dicat psalmos ante eam. Episcopus etiam, aut eius uicarius, usque ad illam horam, in qua Dominus resurrexit. Officio celebrato, uno duntaxat reficimur ferculo, eo quod hac die unum solum sibi Dominus incorporauit, latronem uidelicet cui dixit: Hodie mecum eris in paradiso [57 1Kb] .



CAPUT XIu. IN SABBATO SANCTO.


Induite nouum hominem, qui secundum Deum creatus est [58 1Kb] . Sicut Deus operibus creationis mundi sexta die completis, septima requieuit ab omni opere quod patrarat [59 1Kb] , sic in sexta etate recreationis operibus consummatis, iuxta quod Dominus dixit pendens in cruce: »Consummatum est [60 1Kb] ,« in septima requieuit etate. Cum enim anima eius passibilitatem corporis exiuit, quodammodo in requie fuit. Sicut etiam hominis creatione in sexta feria facta, in die proxima requieuit, sic eiusdem recreatione in eadem feria celebrata, Dominus in sepulcro  dormiuit. Ideoque dies ista Sabbatum appellatur, quod requies interpretatur, antonomasia Sabbatum sanctum, propter requiem Iesu Christi, in cuius morte sanctificati sumus, uel propter fontem baptismi, qui hodie benedicitur, ubi constat nouam prolem Ecclesie sanctificari. In quo circa uesperam noctis, que lucescit in prima Sabbati [61 1Kb] , officii solemnitas inchoatur, et quasi per totam noctem usque ad diei claritatem continuatur, ut illud adimpleatur: »Nox illuminatio mea in deliciis meis, et nox sicut dies illuminabitur [62 1Kb] .« Tribus enim de causis hec dies illuminata refulget in deliciis nostris. Propter redemptionem animarum, que licet sit in die Parasceues morte Domini reparata, eius tamen gaudium et letitia est ad hanc noctem premissa  ratione translata. Propter resurrectionem corporum, que, Domino resurgente, prima Sabbati speratur futura; ideoque uigilamus, et resurgenti uigilando concinimus. Propter baptismi sacramentum, quod hodie celebratur; quoniam ab illis causis sumpsit exordium, et illarum nobis tribuit fructum. Celebratur enim hac die catechumenorum officium, ut catechumeni Christo consepulti per baptismum in morte, cum eo resurgant [63 1Kb] , Hec ergo nox Pascha dicitur quod transitus interpretatur, quia transiuit Dominus de mundo ad Patrem, de morte ad uitam. Transimus et nos  [64 1Kb] de hoste ad Patrem, de tenebris ad lucem, de reatu ad gratiam, de pena ad  gloriam, de pugna ad uictoriam. Hec nox in plenilunio celebratur, luna iubar luminis a sole mutuatur. Luna est Ecclesia, sol Christus, qui, dum occidit, occiditur; sed eius occasu Ecclesia gratie plenitudine illustratur. Hec nox, equinoctio transacto, cum dies noctem superat, celebratur; quia post ignorantiam prolongatur de Deo scientia; et ubi abundauit iniquitas, superabundauit et gratia [65 1Kb] . Hec nox celebratur in uere, cum post hiemis asperitatem flores uernant, uolucres iubilant; quia, pulso perfidie gelu, mundus floruit pulchritudine uirtutum, et in omnem terram exiuit sonus [66 1Kb] apostolorum. Hec nox est utriusque diei communis: nam usque nunc dies naturaliter precedebat noctem; significans lapsum primi Ade, qui ad tenebras de  luce descendit; sed ex nunc artificialiter nox diem precedit, insinuans reparationem secundi Ade, qui nos ad lumen de tenebris reparauit. Hec nox quadragenarium terminat afflictionis et quinquagenarium inchoat absolutionis, quia per resurrectionem de seruitio captiuitatis ad iubileum transibimus libertatis. Hec nox mediat inter septimam et octauam alterius Testamenti alpha et omega; nunc officium, et eius ordinem, prosequamur. In principio igitur officii totus in Ecclesia debet ignis exstingui, et nouus de lapide, calybe percusso, uel crystallo soli obiecta debet elici et de sarmento foueri; ignis uetus  ueterem significat legem, cuius in morte Christi figure complete fuere, et ideo uelut exstincte cessare debuerunt, sed de lapide, id est Christo, qui est lapis angularis [67 1Kb] , qui uerbere crucis percussus, Spiritum sanctum nobis effudit; uel de crystallo inter solem et escam mediante, id est Christo qui fuit mediator inter Deum et nostram infirmitatem [68 1Kb] , qui, sicut testatur, ignem in terram mittere uenit [69 1Kb] . Nouus ignis elicitur, dum per eius passionem, resurrectionem Spiritus sanctus nobis infunditur, cui prebet alimenta idem Christus, qui est uitis uera [70 1Kb] . Non est uana religio solemni processione ad huius ignis benedictionem exire: »Eamus, inquit Apostolus, ad eum extra castra, improperium eius portantes [71 1Kb] .« Procedentes igitur ad illum ignem, meminisse  debemus, exeundum nobis ad illum, quem Iudei extra castra proiecerunt, et benedicimus illum cum cruce et aqua, ut nos ui passionis eius, per quem Spiritum sanctum accipimus, lotos esse significemus. Et attende quod sicut his singulis diebus, cena Domini Parasceue, et Sabbato sancto, ignis exstinguitur; sic, aiunt quidam, ut nouus ignis in memoriam passionis, ut prediximus, accendatur; cum igne solemniter benedicto, exeat diaconus ad fores Ecclesie dicens ter: Lumen Christi, cui respondet chorus: Deo gratias.

Exinde ueniens in chorum, cereum benedicat. Benedictionem cerei Zosimus, Ecclesie Romane pontifex uicesimus octauus instituit, ut Christus ad  memoriam uisibiliter reduceretur. Qui, sicut ait Augustinus, est in omnibus rebus ad memoriam reducendus, a cuius dulcedine benedictionis inchoantur preconia Dominice resurrectionis. Nam cereus renouatus et illuminatus Christum significat, qui in carne gloriosa resurrexit a mortuis, et uerus Deus apparuit, et uere in eo splendor exstitit diuinitatis, qui tristitiam discipulorum, imo totum mundum serenauit sua letitia caritatis, quem contristauerat exstinctio lampadum, id est prophetarum, et maioris lampadis, id est passio Saluatoris, cuius ceram apis sine concubitu mater eduxit; quia Christi carnem uirgo Maria concepit et peperit [72 1Kb] , et Deum in carne quasi mel in cera proferens inuiolata permansit. Cum itaque per cereum Christus significetur,  merito annus ab incarnatione Domini consequenter inscribitur; uel quia Christus est maximus annus antiquus et plenus dierum [73 1Kb] , in quo est plenitudo bonorum omnium [74 1Kb] . Sicut in anno fertilitas fructuum, cuius duodecim menses, apostoli, dies fideles, hore sunt pueri baptizati. Indictio quoque et epacta nichilominus inscribuntur; quoniam actiones hominum, et successiones temporum, Christo disponente, ordinantur. Et attende quod indictio spatium quindecim annorum, et singulus eorum uocatur era; era uero tributum, quod annis singulis soluebatur.

 Cereum diaconus benedicit, non sacerdos uel episcopus; quia Christi resurrectionis preconium, per minorem sexum fuit apostolis manifestatum, scilicet mulieres [75 1Kb] , non per apostolos mulieribus. Nam, quia mulier a diabolo missa uiro mortem obtulit [76 1Kb] , pulchre sexus idem a rediuiuo Christo missus, uirili sexui uitam euangelizauit. Accedens ad benedicendum frustula secum portat incensi, ut ea crucicule cereo insculpte offerendo infigat: ille namque mulieres emerunt aromata, ut uenientes Iesum ungerent crucifixum [77 1Kb] . Benedicens ait: Exsultet. Cum post salutat populum, eum reddit beneuolum et attentum, dicens: Dominus uobiscum.

In columne illuminatione, huius columne preconia nouimus, quam in honore Domini rutilans ignis  accendit; ubi quidem innuitur, quod idem per cereum presentatur, quod per columnam, que precedebat filios Isrel [78 1Kb] , prefigurabatur; columna quippe nubis figuram tenuit humanitatis; columna uero ignis, diuinitatis, columna filiis Isrel in tertia mansione, post esum agni, concessa, ut Hieronymus ait: Precessit populum ad mare Rubrum, et per desertum, quousque Iordanem transiret, et terram promissionis intraret. Inde est quod cereus tertia die post cenam Domini ante baptismum, est secundum quosdam, benedictus, ante neophytos, ad baptisterium, et in officiis usque in octauam solemnitatis, uel ante pontificem, qui est caput populi, deportatur. Columna tria populo faciebat, obumbrabat a sole, protegebat ab hoste, illuminabat  in nocte, sic Christus obumbrat contra estum uitiorum, protegit a suggestionibus demonum, illuminat omnem hominem uenientem in hunc mundum [79 1Kb] , donec eum perducat ad regnum celorum, offerens, etc. Quam rutilans ignis accendit, hec est diuinitas que humanitatem in sepulcro iacentem iterum animauit, id est animam corpori copulauit, uel nouam ignis nouam ipsius doctrinam, qui ait. »Mandatum nouum do uobis [80 1Kb] ,« aut nouam gloriam in resurrectione exhibitam figurauit. Sequitur: Qui licet diuisus in partes mutuati tamen luminis detrimenta non nouit; ex eodem igne cerei consecrati omnes, qui sunt in ecclesia, cereoli accenduntur, misit enim Dominus ignem in terram [81 1Kb] , et quid  uoluit nisi eum uehementer accendi? et de plenitudine eius omnes accepimus [82 1Kb] ; stans etiam in die, qua resurrexit in medio discipulorum, ait illis: »Accipite Spiritum sanctum [83 1Kb] ,« quos apostolos binos ad predicationis officium delegatos [84 1Kb] , duo minores cerei representant, uel prophetas et apostolos, uel omnes Ecclesie doctores, gemina caritate ardentes, aut etiam uerbo et opere prefulgentes.

Si autem non fuerit nisi unus cereus minor, significat ordinem apostolorum, quibus sicut de se dixerat: »Ego sum lux mundi [85 1Kb] , sic de eis adiunxit: »uos estis lux mundi [86 1Kb] .« Ambo catechumenos  precedunt, quia Christus per se et per apostolos Ecclesiam illuminauit. Offerens incensum dicit: Suscipe, sancte Pater, incensi huius sacrificium uespertinum; uespertinum legis sacrificium significabat in mundi uespera Dominum immolandum; cum ergo crux insculpitur, crucifixi statua designatur. Quam, etc.

Cereus benedictus in octaua Pasche secundum quorumdam consuetudinem ad fumigandas domos populo distribuitur, eo quod in ultima resurrectione Christus fidelibus in premio tribuetur, ad quod expressius significandum Romani agnos faciunt de cera oleo mista; in agno enim cereo, agnus prefiguratus, et in Pascha immolatus ad memoriam reducitur, cui sanctus Gregorius oleum infudit,  quando Paschalis agni mysteria reserauit. Sequitur de baptismo quem hodie celebramus; quoniam hac nocte fortem fortior superueniens alligauit [87 1Kb] et paradiso spolia reddidit. Item »quia quicunque baptizati sumus in Christo Iesu, in morte ipsius baptizati sumus, consepulti enim sumus cum illo per baptismum in morte, ut quomodo resurrexit Christus a mortuis per gloriam Patris, ita et nos in nouitate uite ambulemus [88 1Kb] .« Mors Christi nostre mortis fuit abolitio [89 1Kb] , sed mors Christi simpla, nostra uero dupla; nam per unam Christi mortem, eius mortis in baptismo nanciscimur abolitionem, que mortis Christi suscipit in baptismate similitudinem, hec est mors anime, quam statim saluatrix gratia  depellit; aliam uero, que corporis est, censure iustitie reseruauit, sed et hoc mortale absorbebitur. Et rationis erat ut sicut mors anime causa fuerat corporee mortis, sic etiam iustificatio spiritus causa fieret gloriose corporee mutationis. Baptismum Dominus instituit, cum de latere suo sanguinem et aquam produxit, quem postea edictali lege firmauit, dicens: »Nisi quis renatus fuerit ex aqua, et Spiritu sancto, non introibit in regnum celorum [90 1Kb] .« Baptizatus est Dominus in sua passione, unde: »Baptismo habeo baptizari [91 1Kb] .« et quomodo coarctor usque dum perficiatur, in quo fluuium sanguinis, et aque profudit, et totum corpus, quod est Ecclesia [92 1Kb] lauit, et super niuem dealbauit [93 1Kb] ; sic de latere Christi nascitur Ecclesia,  sicut de latere Ade fabricatur Eua [94 1Kb] . Ille ergo fuit baptismus Abrahe et aliorum uniuersalis et latronis in cruce pendentis [95 1Kb] . Paulum uero legimus baptizatum [96 1Kb] ; quia nondum erat in corpore uniuersalis Ecclesie, sed in synagoga Satane. De aliis apostolis utrum fuerint aqua baptizati, reperire non potuit Augustinus, sicut ait in epistola quam scribit ad Seleucianum; quidam aiunt eos fuisse aqua baptizatos, cum Dominus lauit pedes eorum [97 1Kb] . Alii non dubitant eos fuisse baptizatos aqua, forma Ioannis aut Christi [98 1Kb] , per quorum ministerium Christus alios baptizauit. Baptizauerunt enim alios  ante passionem, ut quidam arbitrantur, in forma Ioannis, post resurrectionem in forma Saluatoris, dicentis: »Euntes, docete omnes gentes, baptizantes eos, in nomine Patris, et Filii, et Spiritus sancti [99 1Kb] .« Hec est sacramenti forma substantialis; cetera uero solemnitatis, in quibus diabolus adiuratur, et quasi iudiciali sententia condemnatur. Que quo leguntur ordine prosequemur. Leguntur igitur in quibusdam ecclesiis uiginti quatuor lectiones. Duodecim Grece propter auctoritates Septuaginta Interpretum, quorum auctoritas floruit in Grecia; Latine propter auctoritatem Hieronymi, cuius translatio preualuit in Italia; unde, licet sint uiginti quatuor lectiones, non tamen sunt nisi duodecim in sententiis lectiones, que Grece et Latine  leguntur propter auditorum diuersitatem, ut prediximus, cum de Sabbatis quatuor temporum loqueremur. Duodecim autem leguntur, quia baptizandi catechumeni duodecim apostolorum doctrina imbuuntur; qui duorum dierum uarietatibus instruuntur, scilicet in quarta feria et hodie, ut si forte per obliuionem dilapsum est, quod in quarta feria post mediam Quadragesimam didicerunt, aut si aliqui abfuerunt, nunc perfectius et plenius instruantur; uel his duobus duorum dierum uarietatibus instruuntur, non ut doctrinam intelligant uariare; sed, secundum Bedam, uitam presentem sciant in fide et operatione consistere. In quibusdam uero ecclesiis sex tantum lectiones leguntur; quia  catechumeni ad opera misericordie inuitantur. Quotcunque legantur, tituli subticentur, uel quia Christus caput nostrum [100 1Kb] nondum nobis redditur; uel potius, quia baptizandi, ad quos pertinet officium, in Scripturarum ignorantia detinentur. Cum enim Scripturam non intelligant, non expedit eis auctores nominare. Tituli namque in lectionibus recitantur, ut auctores celestis doctrine, et ciues superne Hierusalem intelligantur, et sapientes, qui audiunt, amore dulcedinis nominis conciuium suorum auidius lectionem intelligant. Quia ergo neophyti ciues illius cantantes ignorant, ideo lectionis titulos non pronuntiant. Propterea quoque in nocte, et sine tono leguntur; quoniam in eis insipientes, et catechumeni simplices instruuntur, uel idcirco  duodecim lectionibus, que catechumenis leguntur, tituli subtrahuntur; quia neophyti nondum sunt inter duodecim millia signati [1 1Kb] . Lectiones typum gerunt Eliezer serui Abrahe, qui iussu domini sui, mortua Sara, Isaac Rebeccam duxit in uxorem, quam inuenit ad fontem, cui dedit armillas, et inaures ad ornandam faciem, nec mora relinquit patris domum, et hilariter festinat ad sponsum [2 1Kb] . Sacerdotes antiqui dierum legati Dei Patris uenientes ad fontem baptismi noue plebi, Christo nostro, risui uel gaudio coniungende porrigunt, legendo lectiones, in aures fidei et doctrine que armillas  induitur, dum obediens operatur. Isaac coniungitur, dum obliuiscens populum suum et domum patris sui [3 1Kb] per dilectionem Christo copulatur, et hec fiunt, mortua Sara; quia synagoga, que illum genuit, sanguine suffocata, cum dixit: »Sanguis eius super nos et super filios nostros [4 1Kb] ,« sponsa de gentibus accelerauit Ecclesia.

Prima lectio scilicet: In principio creauit Deus celum et terram, conuenit baptizandis, ex eo quod in ea dicitur: Spiritus Domini ferebatur super aquas, et infra: Faciamus hominem ad imaginem et similitudinem nostram [5 1Kb] . Ad imaginem est, in quantum rationalis est, ad similitudinem est in quantum bonus est, imago namque respicit naturalia sed similitudo gratuita, imagine homo carere non  potuit, sed similitudinem ob culpam amisit, quam, ut recuperaret, Spiritus Domini fertur super aquam baptismi, ergo ideo legitur, quia in ea Trinitatis mentio innuitur, et Spiritus sancti uirtus ostenditur, item conuenit baptizandis ex distinctione dierum et operibus eorumdem. Sicut in principio creauit Deus celum et terram, sic et nunc creat in Baptismo nouam Ecclesie prolem, et diuidit aquas ab aquis, spirituales a carnalibus, et ex aquis producit pisces et uolucres [6 1Kb] ; id est eos qui secularibus innatant curis et eos »quorum conuersatio est in celis [7 1Kb] .« terra quorum, id est caro, aliis producit herbam uirentem, et pomiferum, et ligna uirtutum, aliis germinabit spinas et tribulos uitiorum; omnibus tamen in firmamento Scripture, sol et luna, et cetera  luminaria presunt [8 1Kb] , doctores uidelicet maiores et minores, qui relucent super bonos et malos [9 1Kb] , sapientibus et insipientibus [10 1Kb] , et sicut postmodum hominem creauit, et denique requieuit [11 1Kb] , sic in baptismo recreat, et regenerat, et requiem dat hic a culpa, sed futuram exspectamus, que erit simul perfectius a culpa et pena.

Secunda lectio, scilicet: Ne cum quingentorum esset annorum [12 1Kb] , per hoc conuenit sacramento baptismi; quia loquitur de inundatione diluuii, in qua sicut peccatores pereunt et iusti saluantur; sic in baptismo peccata delentur, et anime liberantur.

Tertia scilicet tentauit Deus Abraham [13 1Kb] , per hoc accedit ad baptismum, quoniam Isaac denuntiat  immolandum. Hic est Christus, in cuius morte baptizati sumus [14 1Kb] , in quo benedictionem accipimus.

In quarta lectione factum, manifesta est figura baptismi; nam per sacerdotem Moysen [15 1Kb] representamus, per baptismum mare Rubrum; per cereum columnam, per catechumenos Aegyptios, per iam baptizatos, Hebreos, unde illorum uoce mox sequitur canticum uictorie: Cantemus, cantandum est enim quoniam in morte nostri agni Aegyptiorum primogenita moriuntur et in mari Rubro Aegyptii  submerguntur, peccata enim originalia et actualia in baptismo sanguine Christi rubenti penitus absorbentur.

Quinta quoque lectio scilicet: Hec est hereditas [16 1Kb] , manifeste baptisma pronuntiat, ubi dicitur: Omnes sitientes, uenite ad aquas [17 1Kb] .

Sexta, scilicet: Audi Isrel [18 1Kb] , indicat incarnationem, dicens: In terris uisus est, et cum hominibus conuersatus est [19 1Kb] .

Septima, scilicet: Facta est super me [20 1Kb] , nostram insinuat resurrectionem.

Octaua, scilicet: Apprehendent septem mulieres uirum unum [21 1Kb] , septem innuit dona, que in sacramento baptismatis conferuntur. Christi etiam, et Ecclesie continet coniunctionem, que facta in  Saluatoris incarnatione, plenius fiet in resurrectione. Ideoque ille due premittuntur lectiones, coniungitur etiam Ecclesia Christo in lauacri sacramento, unde et hic subditur: si abluerit sordes filiarum Sion [22 1Kb] , propterea, sequitur canticum: uinea facta est dilecto. uinea enim Domini Sabaoth, domus Isrel est [23 1Kb] .

Nona scilicet: Dixit Dominus ad Moysen [24 1Kb] , immolationem precipit agni Paschalis, id est Christi, cuius sanguine redimimur et aqua lauamur.

Decima, scilicet: Factum est uerbum [25 1Kb] , manifeste quoque declarat passionem Domini, que fuit origo baptismi.

Undecima quoque renatis congruit, scilicet: Scripsit Moyses [26 1Kb] , ubi legem Dei renatis preponit,  et in cantico superna promittit [27 1Kb] . Ideoque sequitur canticum: Attende.

Duodecima, scilicet: Nabuchodonosor, etiam baptisma declarat, in quo Spiritus sanctus peccata consumit, sicut angelus flammam fornacis exstinxit [28 1Kb] . Unde catechumeni canticum: Sicut ceruus [29 1Kb] , cum gaudio resonant; quia fontem uite desiderant. Qui quatuor legunt lectiones, istis utuntur. In principio, Factum est in uigilia, Apprehendent septem mulieres, Hec est hereditas, uel scripsit Moyses, que quatuor hodie leguntur, quia quatuor fidelium genera, scilicet simplices, intelligentes, prouecti et sapientes, quatuor modis uidelicet per historiam, allegoriam, tropologiam, anagogen erudiuntur.  Hodie namque neophytis nostris quadruplex mensa proponitur. Nam prima lectio simplices de sua formatione erudit, ubi dicitur: Faciamus hominem ad imaginem et similitudinem nostram [30 1Kb] , et item masculum et feminam creauit eos. Unde sacerdos orat ut imaginem catechumenis, quam in hominibus creauit, restituat. Secunda lectio, intelligentes, de modo restitutionis per allegoriam instituit, dicens: Aegyptios in mari submersos [31 1Kb] , Hebreos liberatos, significans demones et peccata  submergi, et animas in baptismate liberari. In persona igitur Hebreorum, et eorum, qui a uitiis liberantur in fonte, sequitur canticum uictorie: Cantemus. Postea sacerdos orat, ut sicut illi ab Aegyptiis, sic isti a demonibus liberentur. Tertia lectio prouectos, per tropologiam edocet, ubi dicitur quod sordes filiarum Sion lauentur in spiritu iudicii et sanguis Hierusalem in spiritu ardoris [32 1Kb] ; quia quod leue est, lauant lacryme, quod graue asperitas penitentie, que omnia per septiformem Spiritum lauantur in fonte. Hec sunt septem mulieres, que apprehenderunt uirum unum. Hanc canticum sequitur: uinea; quia bonos mores letitia comitatur eterna, et pertinet hoc canticum ad Synagogam, que coniungetur uiro, cum intrauerit gentium plenitudo  [33 1Kb] . Postmodum sacerdos orat, ut post presentia, eterna bona percipiant. Quarta lectio sapientes per anagogen erigit ad celestia, dum hereditatem promittit eternam [34 1Kb] ; hanc duo cantica sequuntur, quoniam in illa hereditate baptizati corpore, et anima gratulabuntur, uel quia in lectione, duo coniunguntur, scilicet mores presentis uite et hereditas future, de quibus Propheta: »Anima eius in bonis demorabitur, et semen eius hereditabit terram [35 1Kb] .« Ideoque uerba lectionis et canticorum conueniunt. Ibi dicitur: Omnes sitientes, hic uero: Sitiuit anima [36 1Kb] , ibi: Dauid fidelis [37 1Kb] : hic: Deus fidelis [38 1Kb] , ibi: Descendit imber [39 1Kb] , hic, »Descendit sicut ros« uerba mea [40 1Kb] , sed post canticum:  Attende celum, sacerdos orat, ut firma sit hereditatis promissio. Post aliud canticum: Sicut ceruus, iterum orat, ut fontem uite catechumeni sitiant; lectiones autem cantica subsequuntur in persona catechumenorum, quia catechumeni futuri sunt de numero centum quadraginta quatuor millium, qui cantant canticum nouum [41 1Kb] , uel quod potius est, exsultant, quoniam ab Aegyptiorum oneribus liberantur. Sed quia quandiu sumus in corpore, hec exsultatio debet esse in tremore et laboriosa carnis mortificatione, ideo cantus efferimus in tractus, qui sunt lugentium, et significant presens exsilium. Item prima lectio lapsum narrat humanum, unde nullum sequitur canticum: quia lapsus homo ignarus Deo gratias non cantauit, sed  obmutuit et obsurduit. Ideo baptizando dicitur: ephpheta, quod est adaperire [42 1Kb] . Tres sequentes tria tempora mundi respiciunt, ante legem, sub lege, sub gratia, quibus ad restitutionem lapsi, proponitur esse necessarium sacramentum baptismi. Unde in secunda lectione, de his quibus nondum erat lex data, dicitur: Omnes in Moyse baptizati sunt in nube et in mari [43 1Kb] . In tertia de his qui erant sub lege, dicitur: Si lauerit Dominus sordes filiarum Sion [44 1Kb] . In quarta: Omnes sitientes [45 1Kb] , inuitat ad bibendum aquas de fontibus Saluatoris, qui dixit  Samaritane: »Qui biberit aquam quam ego dedero, fiet in eo fons aque uiue salientis in uitam eternam [46 1Kb] .« Quia igitur in singulis temporibus remedium agnouere baptismatis, ideo tribus lectionibus singula cantica succinuntur, et quartum sine precedenti lectione concluditur, ut taciturnitati prime uicem rependant neophyti, ut qui de lapsu siluerant, certificati de restitutione gaudia geminent; uel doctrinam ulterius non exspectant, quoniam gaudentes festinant ad lauacrum: Sicut ceruus desiderat ad fontes aquarum [47 1Kb] . Illud sciendum est quod quisquis fuerit ordo, quatuor sunt cantica per quatuor pedes, ut de lectionibus supradiximus; et dicuntur cantica, quia cantantur, uel quia in libris authenticis cantica nominantur. Nam de primo dicitur:  Cecinit Moyses carmen Domino [48 1Kb] , de secundo: Cantabo dilecto meo canticum patruelis mei [49 1Kb] , de tertio: Scripsit Moyses canticum [50 1Kb] , de quarto dicitur in prefatione cantici. Illud notabile est quotcunque fuerint lectiones, quod semper orationes sequentes ad lectiones, et tractus respiciunt precedentes, et est preposterus ordo; alias primo sacerdos orat, secundo legit lector, exinde succinit cantor. At hic primo legitur, ut neophytis doctrina fidei proponatur. Secundo cantatur in persona illorum, ut cognoscatur quanta sit deuotio, et hilaritas baptizandorum, qua cognita, sacerdos orat confidenter ut eorum deuotio non deficiat, sed incrementa suscipiat; et sicut lectionibus tituli supprimuntur,  sic eadem ratione orationibus Dominus uobiscum subtrahitur. Dum lectiones leguntur, duodenarius adimpletur numerus litaniarum, per tres quaternarios clericorum, quibus oratur, ut in baptizandis doctrina capiat apostolorum fide Trinitatis et quatuor uirtutibus preditorum; uel septene fiunt ad impetrandam septiformem gratiam, et quine ad obtinendam quinque sensuum custodiam, et quia per nos ad hoc impetrandum non sufficimus, sanctorum suffragia postulamus. At illud non est silentio pretereundum, quia in lectionibus et litaniis, senes precedunt, et iuuenes subsequuntur, uel quia senex seruus adduxit Rebeccam, ut Isaac iuuenis apprehenderet eam [51 1Kb] , uel quia in baptismate iuuenescit Ecclesia, et renouatur,  ut aquile iuuentus nostra [52 1Kb] .

His rite completis solemniter, ut in processionibus, ad fontes accedimus cantantes hos uersus: Rex sanctorum, et non debent esse fontes nisi in Ecclesia quia mater est, ex qua noua progenies generatur, baptismus dicitur unctio, uel lotio. Baptismum Ne in diluuio [53 1Kb] , Moyses in mari Rubro [54 1Kb] . Salomon in mari Aeneo [55 1Kb] prefigurauit. Ioannes officio demonstrauit [56 1Kb] , Dominus baptismo confirmauit, passione consecrauit, mandato precepit [57 1Kb] . Episcopus uel sacerdos Deum Patrem orat, et per  Iesum Christum, Spiritum sanctum implorat. Ideoque prius legit in modum orationis, sed postmodum gaudens Spiritum sanctum aduenisse, gratias agens, cantat in modum prefationis. Fontis consecratio, in nomine sancte Trinitatis, et maxime in sancti Spiritus inuocatione perficitur; sancta namque Trinitas sic opera sua diuisit, ut Pater hominem conderet, Filius redimeret, Spiritus sanctus illuminans regeneraret, et regenerans illuminaret; et tamen indiuisibilia sunt opera Trinitatis; spiritum adoptionis sacerdos implorat ut aquam sanctificet et fecundet: cum in modum crucis manu diuidit aquam, recolit quod Moyses aquam tactu ligni dulcorauit [58 1Kb] , et aqua illa baptismum, lignum uero crucem prefigurauit.

 Per insufflationem in transuersum, immundi spiritus expulsionem insinuat. Ideoque dicitur: Spiritus immundus abscedat, in quo adimpletur uerbum Domini: »Princeps mundi huius eiicietur foras [59 1Kb] ;« per trinam in altum eam fieri in sancte Trinitatis inuocatione demonstrat. Egresso diabolo, aqua munitur crucis signaculo cum dicitur: Sit hec sancta, ut sit libera ab impugnatoris incursu, ne ulterius locum habeat redeundi; et rursus ad idem, per inuocationem sancte Trinitatis munitur, cum subditur, sit fons uiuus. Per trinam, etenim manufactam diuisionem trinam sancte Trinitatis accipimus operationem, quod ex ipsis adiectiuis in oratione conuincitur; quia fons uiuus ad Patrem; aqua regenerans ad Filium, unda purificans refertur  ad Spiritum sanctum; sicut enim in baptismo Christi [60 1Kb] Trinitas adfuit ut Pater in uoce, Filius in persona, Spiritus sanctus in columba, sic et nostra benedictio per inuocationem debuit fieri Trinitatis; cum ergo dicitur: Per Deum uiuum, Pater innuitur, deinde Filius cum subditur Per Iesum Christum; exinde Spiritus sanctus cum additur uirtus Spiritus tui. Et attende quod in huius serie benedictionis miracula facta in aqua ponuntur, scilicet quod in creationis primordio »spiritus super aquas ferebatur [61 1Kb] ,« quod in diluuio [62 1Kb] , per aquam nocentis mundi crimina purgabantur, quod in principio ab arida separatur [63 1Kb] , quod in conuiuio in uinum conuertitur [64 1Kb] ; ut sicut tunc miraculose Domini  iussis aque paruerunt, ita nunc preter naturalem mundationem, quam lauandis possunt adhibere corporibus, sint etiam miraculose purificandis mentibus efficaces. uocis mutatio est sancti Spiritus aduentatio, uel potius mentis quedam humilis preparatio ad impetrandum aduentum Spiritus sancti in aquam. Quem post alta uoce, et hilari sacerdos inuitat, dicens: Descendat in hanc. Unde cum protinus cereos in aquam mittimus, Spiritum sanctum in aquam descendere non dubitamus, et secundum hoc unum duntaxat immittimus; una enim fuit columna in nocte fulgida, in die nubecula  [65 1Kb] ; hic est Christus, qui uenit, ut qui non uident uideant, et qui uident ceci fiant [66 1Kb] ; sed quasi duo leguntur; sicut enim cereus illuminatus columnam rememorat ignis, et personam significat Filii, sic cereus exstinctus columnam nubis et personam Spiritus sancti. Unde secundum quosdam rationabiliter in aquam duo cerei deponuntur. Cereus cum a cereo illuminatur, significat apostolos, columnas Isreliticas Spiritu sancto repletos, a Christo fuisse illuminatos. Quidam uero differunt utrumque cereum neophytorum illuminare, quousque lampades illuminentur ecclesie. uel duo cerei dilectionem significant Dei et proximi: qui uertitur ad dexteram dilectionem Dei, qui uero ad sinistram dilectionem proximi; per chrismatis et aque commistionem,  significamus Christi et Ecclesie coniunctionem; exinde pueri baptizentur, ita prius interrogentur de fide, et si abrenuntient Satane, et operibus eius, et pompis eius, ut eis oris confessio fiat ad salutem [67 1Kb] .

Et uide quod hoc officium prelibatum est in scrutinio, sed forsitan ideo repetitur; quoniam aliqui abfuerant, uel quia per negligentiam quod acceperant amiserunt, et quod per abrenuntiationem primus hospes expellitur, per confessionem, secundus ingreditur. Propter hanc abrenuntiationis et confessionis repetitionem, titulatur in sacramentario, In sabbato Pasche ad reddentes; reddunt enim quod in scrutiniis acceperunt. Deinde in pectore et inter scapulas oleo liniuntur, ut ad fidem  et operationem roborentur: per pectus fidem, per scapulas operationem; per hec duo saluatur homo. uel ut mente et corpore tuti abrenuntient operibus diaboli, spiritualibus et carnalibus; uel in pectore ut capaces sint ad intelligendum uerbum Dei, in scapulis, ut robusti sint ad portandum iugum Domini [68 1Kb] . Postea baptizantur his uerbis: Baptizo te in nomine Patris et Filii et Spiritus sancti; et quia in nomine Trinitatis baptizantur, ideo tertio immerguntur, uel, ut per fidem sancte Trinitatis a tribus mortibus eripiantur, scilicet, cogitationis, locutionis et operationis, uel ut a tribus preuaricationibus liberentur, scilicet legis naturalis, Mosaice et Euangelii, uel ut trine morti Christi conformentur,  quoniam in morte ipsius baptizati sumus [69 1Kb] . Est autem in hunc modum mersio facienda. Primo recta facie uersus aquam, et uerso capite ad orientem. Secundo uerso capite ad aquilonem. Tertio uerso capite ad meridiem, ut crux in mersione formetur; quia qui baptizatur, mundo crucifigitur, et cruci Christo configitur [70 1Kb] . Quod uero pueris nomen imponitur in baptismo, inde est quia baptismus est uicarius circumcisionis, in qua nomina pueris imponunt Hebrei, eo quod tempore circumcisionis Abrahe nomen fuerit immutatum: cum enim prius diceretur Abram [71 1Kb] , postea dictus est Abraham. Cum puerum  de fonte sacerdos extraxerit, illum patrini suscipiant, quibus eum in manu tenentibus, eum in uertice chrismate sacerdos inungat, in quo quasi desponsatur, et ei Spiritus sanctus pro arrhabone tribuitur, quod papa Siluester instituit [72 1Kb] . Cum enim gremium dilataretur Ecclesie, nec omnibus episcopi ualerent per confirmationem occurrere, ne sine chrismatis unctione perirent, instituit ut a sacerdotibus in uertice supra cerebrum, ubi est sedes sapientie ungerentur, et quod hic datur spiritus pro Arrhabone, in confirmatione uero sequenti, que fit per episcopum, datur ad robur et augmentum gratie, si decesserit pro rata gratia, dat augmentum et glorie. uerumtamen et sine unctione credimus solo baptismo saluari, sed stella differt a  stella in claritate [73 1Kb] . Sacerdos inungens his uerbis utitur: Deus omnipotens, Pater Domini nostri Iesu Christi, qui te regenerauit ex aqua et Spiritu sancto, quique dedit tibi remissionem omnium peccatorum, ipse te liniat chrismate salutis in uitam eternam; episcopus uero confirmans similibus utitur uerbis dicens: Omnipotens sempiterne Deus, qui regenerare dignatus es hunc famulum, uel hanc famulam tuam ex aqua et Spiritu sancto, quique dedisti ei remissionem peccatorum omnium, emitte in eum septiformem Spiritum tuum Paracletum de celis. Orat episcopus pro confirmandis, quod sumptum est de Actibus apostolorum, ubi dicitur: Cum audissent apostoli, qui erant Hierosolymis, quod recepit  Samaria uerbum Dei, miserunt ad eos Petrum et Ioannem, qui, cum uenissent, orauerunt pro eis ut acciperent Spiritum sanctum. Tunc imponebant manus super illos et accipiebant Spiritum sanctum [74 1Kb] . Ex quo colligitur quod illuc ire debent episcopi, ubi sunt, quibus necesse sit manus imponi. Cumque illuc uenerint, orent pro eis, dicentes: Emitte in eos Spiritum septiformem, Spiritum sanctum tuum Paracletum de celis. Nullus enim discipulorum, ut ait Augustinus, dedit illis Spiritum sanctum, sed orabant ut ueniret in eos, quibus manus imponebant. Quare septiformem Spiritum dixerit subdit: spiritum sapientie et intellectus, spiritum consilii et fortitudinis, spiritum scientie et pietatis, et adimpleuit eum spiritu timoris Domini [75 1Kb] . Propheta,  sicut ait Gregorius, de Christo loquebatur, qui de celestibus ad ima descendit; nos autem qui a terrenis ad celestia tendimus, hos gradus ascendendo numerare debemus, ut a timore ad sapientiam perueniamus: »Initium ergo sapientie est timor Domini [76 1Kb] .« Hic est primus ascensionis gradus. Sed timor ante Omnipotentis oculos nullus est, qui non subleuatur ad pietatem, qui proximo non miseretur, qui eius tribulationibus non compatitur; ideoque secundus gradus est pietatis. Sed quia pietas, quandoque per inordinatam uel dissolutam misericordiam erat, si forte parcit que parcenda non  sunt, parcit temporalem penam, sed edificat ad gehennam, ideo tertius gradus est scientia que docet quid ex iustitia puniat, quid ex misericordia dimittat. Sed quid, si sciat quid agere debeat, sed uirtutem recte agendi non habeat? Crescat itaque scientia in quartum fortitudinis gradum, ne timore trepidet, sed defendat bona que sentit. Sed si fortitudo prouida non fuerit, et minus circa uitia circumspecta, ipsa presumptione in casum ruit; ascendat igitur ad quintum gradum scilicet ad consilium, ut prouideat, quo se premuniat. Sed consilium non adest, ubi intellectus deest; ascendamus igitur ad sextum gradum, scilicet intellectum. Sed quid si intellectus magno acumine uigilet? Ascendamus ad septimum gradum scilicet sapientiam,  ut que acute intellectus inuenerit, mature sapientia moderetur. Sapientia namque pertinet ad uitam, sicut scientia pertinet ad doctrinam.

Sequitur: Consigno eum signo crucis in uitam propitiatus eternam. Consigno, inquam, ut Spiritum non amittat. Hac oratione completa, ut dicit Romanus libellus, faciat crucem episcopus cum pollice et chrismate in frontibus singulorum, ita dicens: Signo te signo crucis, confirmo te chrismate salutis, in nomine Patris, et Filii, et Spiritus Sancti. Amen. Tam sacerdos quam episcopus ungit signaculo crucis, ad ostendendum signum quo redempti sumus; illud enim exterminatori ostendimus in presenti, ut domos nostras pertranseat [77 1Kb] , et ostendemus Domino  in futuro, ut nos inter redemptos enumeret. Ideoque in frontibus hoc signum ponitur ab episcopis, tum quia tutius uidetur, quod in fronte figitur, tum quia ibi aurea lamina cum ineffabili nomine a pontifice portabatur [78 1Kb] . Chrismalis unctio ad uitam pertinet, et doctrinam que duo connexa in septem donis, ut prediximus, inueniuntur. Cum pollice fit unctio, quia in consecratione pontificis est ad hoc spiritualiter consecratus, uel quia omne datum optimum descendit a Patre luminum [79 1Kb] . Ut hec manus impositio a solis fiat episcopis, Beda super Actus apostolorum [80 1Kb] ab eis probat assumptum sic: Philippus fuit unus de septem diaconis; si enim apostolus fuisset, manum imponere potuisset, ut acciperent  Spiritum sanctum; hoc enim solis pontificibus debetur. Inunctum salutat episcopus, dicens: Pax tibi. Hic enim modus salutationis ad nouum pertinet hominem, qui secundum Deum creatus est, in sanctitate et ueritate [81 1Kb] . Septem diebus hec unctio conseruetur, et non lauetur; quia Spiritus sanctus per hanc unctionem in septem donis uenit ad hospitem; nam et ad hospites primitiuos eius aduentus diebus totidem obseruatur. uel quia per septenarium presentis uite curriculum intelligimus. In septem diebus unctio non lauetur, ut in nobis adimpleatur, quod Salomon ait: Omni tempore  sint uestimenta tua candida, et oleum de capite tuo non deficiat [82 1Kb] .« Baptizatus, mitra coronatur et alba ueste induitur; quia Christi regis et sacerdotis membrum efficitur, nam per mitram regis coronam, per albam sacerdotalem accipimus dignitatem. uel per albam, significamus innocentie stolam, quam in primo parente perdidimus, sed per Christum in baptismo recipimus. »Amicti stolis albis,« ut dicit Apocalypsis [83 1Kb] , et item: »Beati qui lauant stolas suas, ut sit potestas eorum in libro uite. [84 1Kb] .« Est autem hec alba uestis de lino ad similitudinem cappe facta, cui secundum quosdam fimbria supersuitur rubricata, que representat funem, quam Raab per fenestram dimisit [85 1Kb] , ad cuius signum saluata est, et domus eius tota, et significat  passionem Domini, que est saluantis origo baptismi.

Secundum quosdam, baptizandis dantur et calceamenta, que sunt Dominice mortis insignia, ut exemplo eius, qui propter nos mortuus est, carnem suam uitiis et concupiscentiis mortificet baptizatus [86 1Kb] . Ecce minor filius, scilicet gentilis populus, qui substantiam suam uiuendo luxuriose consumpserat, et porcos in longinqua regione pauerat alienos, nunc reuertitur, cui pater uitulum saginatum occidit; annulum, id est fidei signaculum, tribuit [87 1Kb] , quam, dum profitetur se credere, constat in tabulis cordis scriptam habere. Primam quoque stolam Pater induit, iuxta illud: Omnes qui in Christo baptizati estis, Christum induistis [88 1Kb] . He sunt uestes sine quibus, qui conuiuium regis ingreditur, audiet  uocem terribilem: »Amice, quomodo huc intrasti, non habens uestem nuptialem [89 1Kb] ?« Illud notandum est quod cum sacerdos omnes de baptismate leuat, omnium pater est et omnes docere tenetur: sic dicitur Marcus fuisse filius Petri. Sed quia non posset omnibus uacare, et debita iura persoluere, ideo cure patrinorum, uel competentium illos commendat, qui dicuntur competentes, quasi cum puero baptismum, uel fidem petentes, qui pro eis spondeant, eosque Symbolum et Orationem Dominicam doceant, que omnes Christiani, aut lingua Latina, aut paterna scire tenentur, et qui hec ignorat, Christianus non esse conuincitur. Cumque illos illa docuerint, eos pro suo posse custodire debent,  ne a fide uel iustitia deuient, utpote fideiussores illorum fidei, responsuri de omni excessu eorum in die iudicii. Nec dubitandum est alterum in alterius fide saluari, et per confessionem fidelium catechumenos a demonibus liberari; quia legimus filiam Syrophenisse per confessionem maternam, ab immundo spiritu liberatam [90 1Kb] ; cuius rei causam Augustinus ostendit, dicens: »Ut quis regeneretur per officium alterius, facit hoc unus spiritus, ex quo regeneratur oblatus; non enim scriptum est: Nisi  quis renatus fuerit ex uoluntate parentum aut fide offerentium, sed ex aqua et Spiritu sancto [91 1Kb] , ergo aque fortis sacramentum, et Spiritus intus operatur gratie beneficium.« Numerus patrinorum hic est: unus ad omnia sacramenta sufficere potest; sed quia in ore duorum uel trium testium stat omne uerbum [92 1Kb] , ideo tres ad plus debent esse, ut carnalis copula per spiritualem impediatur [93 1Kb] . Et aiunt quidam quatuor genera hominum a patrinatu esse prohibenda, scilicet monachos uel monachas, item infideles, item semifideles, ut qui non sunt confirmati. Item simul uir et uxor nisi uoto prestito castitatis, sed et cognati a quibusdam prohibentur [94 1Kb] , quoniam expedit, ut per baptismum caritatis dilectio propagetur.

 Et attende quod bis in anno canonice baptizatur, scilicet duntaxat in Sabbato quod requies interpretatur; quoniam eterna requies per baptisma tribuitur [95 1Kb] . Igitur in Sabbato paschali baptisma celebremus, ut Christo mortuo consepeliamur, et Sabbato Pentecostes, ut Spiritum sanctum in baptismo recipere mereamur. Sed nullus nisi sacerdos baptizare presumat; quia canones contradicunt. uerum frequens est aliquid extra canones inueniri, nam qui necessitate egritudinis, persecutionis, obsidionis et naufragii coarctantur, omni tempore, et a quouis etiam laico, dummodo in nomine Patris, et Filii, et Spiritus sancti, et aqua simplici baptizentur; et si superuixerint, ut uolunt quidam, post hec a  sacerdote catechizentur. Quidquid tamen sit de catechismo, in fronte chrismentur ab episcopo. Nam et in hac simplicitate baptizabant apostoli, scilicet in stagnis et fontibus, et duntaxat in nomine Trinitatis explicito uel implicito, utpote in nomine Christi, sed Clemens ex doctrina Petri addidit unctionem chrismatis et olei. Leo, Damasus et Ambrosius solemnitates alias addiderunt, ut exorcismos, et similia, et queritur non otiose si in ceruisia uel medone, oleo, uino, aut alio liquore liceat baptizare? Respondent quidam, non nisi in aqua pura licere. Preterea si esset aqua turbida, uel lixiuium, dicunt quidam quod potest baptizari. Quando autem alius liquor scilicet, uinum, uel oleum, uel alius humor blaue uel gomi mistus aqua, ipsi aque predominatur,  non potest baptizari, et si non immergitur cum uerbis, non fit, id est si prius uel ante dicantur uerba, quando mergatur. In aqua baptizatur, quia copiosius inuenitur, et hanc Spiritum in principio fouisse legitur [96 1Kb] , et quia sordes abluit, sitim comprimit, imaginem reddit, ignem exstinguit; sic in baptismate a peccatorum sorde lauamur, a fonte uite potamur, in imaginem perditam restauramur, unde ignis penarum exstinguitur. Quod autem in Euangelio legitur: »Ille uos baptizabit Spiritu sancto  et igne [97 1Kb] ,« sic intelligitur spiritu sanctificationis et igne tribulationis in presenti, uel purgationis in futuro, uel igne ardoris, quo accensi sunt apostoli in die Pentecostes [98 1Kb] ; et nos accendimur in manus impositione, qui consumit lignum, fenum et stipulam [99 1Kb] ; quia Deus noster ignis consumens est [100 1Kb] , et calorem prestat uite eterne, et lumen, uidendi ea, que sunt mortalibus oculis clausa. Hec quam diximus, canonica baptismi solemnitas in hora nona celebratur, quoniam in eadem Christus exspirasse legitur [1 1Kb] , in cuius morte baptizati sumus [2 1Kb] ; hac etiam hora uenit angelus ad Cornelium nuntians ei baptismum [3 1Kb] ; hac hora linteum Petro apparuit, animalibus plenum. Neophytis baptizatis lampades ecclesie, et eorum cerei protinus  accendantur, ut bonorum operum lampadibus Christo reuerenter occurrant filii Ecclesie per Christum illuminate; nec debuerunt cerei neophytorum antea illuminari quam Spiritus sanctus eorum corda purgauerit. Solemus hanc illuminationem differre usque ad officium misse, siue ut credamus per impositionem manus episcopi eos illuminari, siue quia in nocte celebratur, que sicut illustrata est gloria resurrectionis, sic illuminetur cereorum luminibus. Solemnitate baptismi completa, campane pulsantur secundum quosdam, et ad fontes itur cum triplici litania. Et uide quod ante baptismum, et post litanie circa baptisterium peraguntur, quia legitur in Apocalypsi: »Iris erat in circuitu  sedis [4 1Kb] .« Iris significat intercessiones sanctorum, sedes Ecclesiam, pro qua precedentes aduentum Christi, et sequentes sancti deuotissime orauerunt, et orant. Fit autem hec litania circa fontes usque ad Sancte Ioannes, ora pro nobis, eo quod primus fuit baptista. Deinde similiter cum terna litania reditur usque ad Omnes sancti, orate pro nobis, ad ostendendum quod omnes sancti orant pro Filio baptizato, qui mortuus fuerat, et reuixit, perierat et inuentus est [5 1Kb] , ut in uera fide Trinitatis participet sacramento baptismatis, uel ut Dominum quem confessus est, diligat toto corde, tota mente, totis uiribus [6 1Kb] . Baptismo celebrato possunt presbyteri missam celebrare, quia statim conuiuium sacrificii uespertini construitur [7 1Kb] , et pro filio inuento uitulus  saginatus adiicitur [8 1Kb] . Hic est Christus qui dicitur uitulus, quia pro nobis est immolatus; et ideo saginatus, quia plenitudine diuinitatis [9 1Kb] impletus; cui conuiuio senior Filius, id est Iudaicus populus non uult interesse, sed stans foris detrahit; exibit autem Pater ad eum, et ut ingrediatur ad epulas suadebit, quando reliquie Isrel conuertentur et salue fient [10 1Kb] . Interim non est plenum paterne domus, id est presentis Ecclesie, gaudium, quia licet Iudaicus populus semper oderit salutem gentium, Ecclesia tamen Christianorum dolet quod sua salus fratri pariat scandalum, ideoque nonnulla ornamenta  in tam festiuo subtrahuntur officio, ut introitus, gradualis, offertorium et Agnus Dei, et communio; uel ideo introitus subticetur, quia caput nostrum adhuc est apud inferos, et nondum nobis redditur; uel antiquus mos representatur, quando misse non habebant introitus, igitur hoc officium per Kyrie eleison inchoatur, ut de uenatis letitia declaretur; et memento quia fuit hec, ante Celestinum papam, incipiendi missam consuetudo. Gloria in excelsis Deo subiungitur, quia pax hominibus bone uoluntatis [11 1Kb] in baptismo tribuitur; unde gaudent angeli, quoniam de ipsis ordo angelorum decimus restaurabitur. Quod enim Gloria in excelsis, canticum sit angelorum nulli dubium est, cum quibus chorus exsultat, personant symphonie, et signa  concrepant, que hactenus secundum quosdam fuerunt muta.

Sequitur: Dominus uobiscum, non Pax uobis, et ita dicitur oratio: Deus, qui hanc sacratissimam noctem; hic constat quod hec missa, uel in nocte, uel saltem in solis occasu debet celebrari, nec ut Hieronymus ait: Usque ad noctis medium licet dimittere populum exspectantem aduentum Christi, ut infra dicetur: »Et celebrantem diem festum in condensis usque ad cornu altaris [12 1Kb] .« Sed nec in hac die Sabbati, sicut nec in precedenti missa fuit celebranda; quia constat apostolos his diebus siluisse et in tristitia fuisse. Simile est in Sabbatis ordinationum; quoniam tam in hac die quam in illis missa non  est de Sabbato, sed pertinet ad diem Dominicam. Exinde renatos Paulus alloquitur, dicens: »Si consurrexistis cum Christo [13 1Kb] ,« qui baptizantur, id est ad similitudinem mortis eius, simul etiam in Christo resurgunt, in quo est eorum uita abscondita, cum quo apparebunt in gloria, ad quam representandam ministri altaris solemnes uestes induunt, uel ut renatorum stolam innocentie demonstrarent; graduale non canitur, quia baptizati per opera nondum in uirtutibus gradum fecerunt; uel quia data est per Cyrum licentia reuertendi [14 1Kb] , idcirco sine mora prorumpunt in uocem confessionis et laudis dicentes: Alleluia, Alleluia, quod a Septuagesima conticetur, modo redditur; quia sicut spes libertatis fuit per Cyrum exhibita captiuatis, sic in baptismo  et in resurrectione Christi nobis iucunditas future uite promittitur, et est hic alleluia, angelorum de baptizatis exsultatio, qui misericordiam Domini consecuti sunt.

Unde sequitur: Confitemini Domino quoniam bonus, quoniam in seculum misericordia eius [15 1Kb] ; quod enim alleluia, canticum sit angelorum, Ioannes in Apocalypsi [16 1Kb] demonstrat, dicens: »Audiui quasi uocem tubarum multarum in celo dicentium: Alleluia.« uel est communis resurrectionis gratulatio: hic enim psalmus proprie ad diem pertinet resurrectionis, unde ibi dicitur: Hec est dies quam  fecit Dominus. Sed quoniam reuocatis a captiuitate Babylonica magna superfuit sollicitudo, et renatis, qui resurrexerunt in resurrectione prima, grandis superest labor bonorum operum [17 1Kb] , ut partem habeant in resurrectione secunda, in quo labore super est metus et fletus, propter periculum gehenne, et presentis excessus, et desiderium uite eterne, ideo post alleluia, quod significat letitiam de spe, tractus sequitur, quod significat luctum de excessibus et incolatu a regno. Sicut enim homo de gaudiis paradisi transiuit ad tristitiam mundi, de quiete ad sudorem, sic renati de letitia remissionis ad solitudinem laboris, et ad lacrymas irrigui superioris et inferioris; non enim expedit hic sine fletu gaudere, et est hic ordo preposterus, et inconsuetus.  Non enim consueuimus alleluia cantare cum tractibus, sed cum gradualibus, sed et tunc gradualia preponimus, et postea succinimus alleluia, ut in die crastina; sed hic alleluia precedit tractum propter gaudium reuertentium; in aliis precedit graduale, propter profectum proficientium; uel preponitur alleluia, in memoriam prioris status Ade, subsequitur tractus in memoriam sequentis status; uel alleluia neophythorum significat precedentem purificationem, tractus sequentem coinquinationem; uel alleluia uerbum Hebreum erudiendis dignitate precedit, quoniam hec lingua primo Deum laudauit. Hucusque fuit sacrificium neophytorum, et ad eos fuere uoces officialium; sed dehinc resurrectio ad memoriam reuocatur, nam in Euangelio  legitur [18 1Kb] de sollicitudine mulierum querentium Dominum, ante quod Euangelium lumen non portatur; quia nondum uenit hora, qua Dominus resurrexerat, sed apud inferni tenebras latitabat; uel quia mulieres, solummodo mortalem esse credebant, et occulte ad tumulum ibant; uel pro cecitate ignorantium posse resurgere. Portatur autem incensum; quia mulieres emerunt aromata, ut uenientes ungerent Iesum: Credo in unum Deum subiungitur, et per totam sequentem hebdomadam frequentatur, quo renati asseuerant, se in Deum tendere, et ea que de Christo dicta sunt in Euangelio, firmissime credere. Offertorium uero non cantatur, quia mulieres offerentes aromata propter legis mandatum  silenter et latenter uenerunt ad monumentum [19 1Kb] . Prefationem: Te quidem omni tempore, constat ad resurrectionem Domini pertinere, ideoque tam in hac missa, quam in diebus sequentibus usque ad Ascensionem cantatur, excepto quod hic dicitur: In hac potissimum nocte, cras, et infra octauam dicetur: In hac potissimum die, transacta octaua dicatur: Te quidem omni tempore, sed in hoc potis simum gloriosius predicare.

Sanctus, sanctus, sanctus non omittitur, quoniam angeli resurgentis laudes non omiserunt, sed resurrectionem mulieribus annuntiauerunt. In canone  quoque cum dicitur: Communicantes, additur: Et hanc noctem sacratissimam celebrantes, ubi similiter fit supradicta mutatio, in quo etiam fit mentio de renatis, cum dicitur: Hanc igitur oblationem seruitutis nostre, sed et cuncte familie tue quam tibi offerimus, pro his quoque quos regenerare dignatus es ex aqua et Spiritu sancto.

Agnus Dei non cantatur, quoniam apostoli uel mulieres conticebant, et non esse Agnum qui tolleret peccata mundi credebant. Quidam uero ter dicunt: Agnus Dei, cum miserere nobis: Non enim dicendum, Dona nobis pacem, nec pax est tribuenda, uel propter uitandum osculum proditoris, uel quia Christus qui est uera pax nostra [20 1Kb] nondum pacem annuntiauit, quia nondum resurrexit, quare  in die resurrectionis apostolis ait: »Pax uobis [21 1Kb] .« Unde forte hic modus salutationis ab episcopo in principio misse huius differtur, ut nouam salutationem in die sue originis populus affectuosius amplectatur; nostre tamen consuetudinis est ut pax detur ea ratione, qua Gloria in excelsis Deo cantatur, secundum quosdam. Hic cerei accenduntur, quia per Agnum qui tollit peccata [22 1Kb] , quasi tenebras mundi, lumen accipiunt baptizati. Communio quoque non cantatur, forte quia baptizati non communicant usque in diem crastinum, uel quia uicem eius supplent uespere que sequuntur. Tacentibus tamen cantoribus nichilominus sacerdos suum implet officium, quia mulieribus et apostolis timentibus et dubitantibus de resurrectione, Dominus operatus  est nostram salutem [23 1Kb] . Facta communicatione, uice communionis uespere decantantur ita: Antiphona, alleluia cum unico et breuissimo psalmo: Laudate Dominum omnes gentes [24 1Kb] , et antiphona uespere autem, cum hymno euangelico: Magnificat [25 1Kb] : ambo sine Gloria Patri et Filio; quia nondum est Filius gloriosus. Ideo tam breues uespere decantantur, ne neophyti, qui nondum consueuerunt audire officium, tedio afficiantur, demum cum oratione missa concluditur. uespere ante misse orationem cantantur, ne finita missa populus abeundi licentiam habere uideretur, uel totum officium in una oratione completur, quoniam in Christi passione sacramentum baptismatis consummatur,  uel dies hic in missam non in uesperam terminatur, ut Christus qui nos morte redemit, sine fine laudetur, qui est in secula benedictus.



CAPUT Xu. DE PASCHALI SOLEMNITATE.

Resurrexi, et adhuc tecum sum [26 1Kb] . Hodierna solemnitas, resurrectio Domini, uel Pascha uocatur. Resurrectio dicitur, quoniam hac die Dominus resurrexit. Sed queritur utrum in nocte, uel qua hora Dominus resurrexerit? Respondeo, secundum Hieronymum, Ambrosium et Grecum sermonem, quod noctis tempus elegit. Hic est enim Samson, qui ab  inimicis obsessus, nocte portas tulit et in uerticem montis ascendit [27 1Kb] . Samson interpretatur sol eorum, hic est Christus, sol iustitie [28 1Kb] , qui custodibus obsessus, et armis, media nocte, a somno mortis exsurgens portas inferni ius mortis auferens, ad dextram Patris ascendit, nocte quoque resurgens nobis innuit quod in secundo aduentu ita ut fur in nocte ueniet [29 1Kb] , quemadmodum factum est in diebus Ne et Lot [30 1Kb] , quando uendentibus cunctis, et ementibus, et plantantibus, et edificantibus, repentinus superuenit interitus; hoc ergo nobis tempore significauit, quod semper debemus esse parati; quia sicut hominibus quiescentibus resurrexit, ita »qua hora non putatis Filius hominis ueniet [31 1Kb] .« Et hec causa quare ut supradiximus,  usque ad noctis medium non licet dimittere populum, ut Dominus uenturus uigilantes inueniat: sicut enim mulieres somnum oculis non dederunt, sed noctem pro die, desiderium pro luce, lunam habuere pro sole, et a uespere iter accipientes, diluculo, dum adhuc essent tenebre, ad monumentum uenerunt et aromata portauerunt [32 1Kb] ; sic anime fideles mente uigiles cum odoribus uirtutum festinant ad illum, qui sicut fur ueniet ad iudicium. Aiunt tamen quidam, quod per quadraginta horas mortuus exstitit, ut quatuor partes mundi in legis Decalogo mortuos uiuificaret. Due namque sunt noctes mortis illius, qui nostras duas mortes fugauit, et unus est dies qui tenebras illuminauit. His  Augustinus consentire uidetur, qui dicit: »Dominum diluculo surrexisse.« His etiam consentit Ecclesia, que pro resurrectione matutinas eadem celebrat hora. Sunt autem quadraginta hore, quatuor uespertine parasceues, et triginta sex duarum noctium, et unius diei. uerum, quacunque resurrexerit hora, constat quod hac die, que est per synecdochen a die mortis tertia, resurrexit. Triduana mors exstitit, ut trium temporum peccata deleret, pro singulis temporibus, singulos dies mortis expendens; uel ut nobis propitiationem Trinitatis indiuidue obtineret. Inde est quod sub trina immersione in Trinitatis nomine baptizamur. Hoc est triduum Hebreorum, de quo: »Ibimus uiam trium dierum, et sacrificabimus Deo nostro [33 1Kb] .« Abraham  quoque proficiscens ad immolandum Isaac peruenit in locum, quem dixerat ei Deus [34 1Kb] , in die tertio; hoc est triduum de quo Dominus ait: »Hodie, et cras demonia eiicio, sanitates perficio, tertia die consummor [35 1Kb] .«

Primus dies est penitentie, in quo passus est; secundus iustitie, in quo dormiuit; tertius retributionis, in quo resurrexit. Penitentia cruciat, iustitia tranquillat, retributio letificat; hi tres dies significantur per tres quinquagesimas psalmorum; ideoque prima terminat in penitentiam: »Miserere  mei, Deus [36 1Kb] ;« secunda in iustitiam: »Misericordiam, et iudicium cantabo tibi, Domine [37 1Kb] ;« tertia uero in laudem: »Omnis spiritus laudet Dominum [38 1Kb] ;« hos tres dies Ecclesia representat per uigilias et festiuitates, et octauas sanctorum. Dominus etiam triginta tribus annis super terram ambulauit, in quibus ternarium duplicauit, unum decem, et alterum limitis singularis. Si ergo ternarius apud philosophos est insignis, pro eo quod preter unitatem primus est eorum, qui non recipiunt sectionem; apud theologos insignior, tum propter indiuiduam Trinitatem, tum propter Christi conuersationem, tum propter mortem, quietem et resurrectionem. Hac die surrexit, que est mundi prima, et rediens ad caput, octaua, de qua dicitur in  Paralipomenon [39 1Kb] , et in titulis psalmorum. Quam octauam, sicut septem mundi precedunt etates, quarum sex sunt uiantium, et una dormientium; sic septem dies nostre recreationis hanc diem precedunt. Sicut quoque septem dominice a Circumdederunt, usque ad Letare, Hierusalem precesserunt, quasi interposita Dominice passionis memoria; hec Dominica octaue etatis sequitur representatiua. In qua sicut octaua est eadem prime, sic restituetur homo in idipsum, ad quod fuerat conditus, imo supra prime originis reparabitur dignitatem, et consequetur corporis et anime felicissimam immortalitatem. Hoc forte significat octaua beatitudo, que redit ad caput, id est ad primam;  quoniam utriusque premium est regnum celorum [40 1Kb] . Hanc etiam octauam circumcisio significabat, quam lex octauo die precipiebat [41 1Kb] , ad idem respiciunt sanctorum octaue, quorum natalitia colimus, quoniam egressos a corporibus primam recipere stolam non dubitamus, scilicet beatitudinem sempiternam. Addimus et octauas; quia recepti sunt in immortalitatem gloriosam. Hac die resurrexit, que fuit mensis primi decima septima. Mensis primus est apud Hebreos, Nisan, id est Aprilis, qui menses computant secundum lune cursum duodecies, uel terdecies repetitum. Duo namque sunt anni: communis et embolismalis; communis habet duodecim lunationes, embolismalis uero tredecim. In mense primo resurrexit die crescente;  quia per eius resurrectionem, tenebre mortis cepere minui, et dies uite cepit augeri, et quia ipse est lumen de lumine, per quem uenitur ad diem lucis eterne. In luna decima septima resurrexit, ut per obseruantiam Decalogi perduceret nos ad eterni requiem Sabbatismi. Ergo tunc surrexit, cum luna petit alta, ad significandum quod Ecclesia debet petere alta ui tutum, et scandere templa celorum. In tertia hebdomada lune resurrexit, per quod tertium tempus aduenisse, scilicet gratie, significauit. Inde est quod cum semper in lunatione Aprilis  hanc solemnitatem, et in plenilunio ex mandato Domini celebremus, quandoque in nostro Aprili, quandoque in Martio solemnizamus. Sed cum eam post lunationes duodecim constituimus, innuitur quod per decem precepta legis et duo precepta caritatis, ad resurrectionis gloriam perueniemus; si uero eam post lunationes tredecim obseruamus, innuitur quod per Decalogum, et fidem Trinitatis perueniemus ad gloriam eternitatis. Illud attende quod cum Iudei fixum habeant Paschalem terminum in decimam quartam lunam, nos in sequenti Dominica diem Domini celebramus, tum, sicut ait Augustinus, ut nostra festiuitas a Iudeorum discrepet festiuitate, tum quia ex iussione angeli monemur hoc festum in Dominica celebrare. Solemnitas ista  Pascha uocatur, et est hoc nomen prime declinationis, et neutri generis, quod in tribus solis Grecis nominibus inuenitur, scilicet Pascha, manna et mammona, uel est tertie declinationis, ut dicatur, Pascha, paschatis, sicut dicitur phantasma, phantasmatis. Phase, Hebraice; Pascha, Grece, transitus Latine. In nominatione huius solemnitatis Greca utimur lingua, non Hebrea, licet sit dignior, ne iudaizare uideamur. Item Greca utimur non Latina propter auctoritatem, Greca tante fuit auctoritatis antiquitus in Italia, ut festiuitates et dignitates Grecis uocarentur nominibus, ut Pascha, Pentecoste, Epiphania Hypopantis; dignitates, ut episcopus, archiepiscopus, apostolicus; uel secundum Augustinum, hoc nomen Pascha diuina dispositione compositum  est a Greco Paschin, quod pati sonat, et Hebreo phase, quod transitus interpretatur. Bene hec duo in hoc nomine conueniunt, quoniam in passione Domini fuit transitus eius, unde ab eo die, quo Agnus ad immolandum includebatur, id est a Ramis palmarum usque ad octauas Pasche, Pascha uocatur; uerumtamen secundum consuetudinem uulgi, Dominica de Ramis palmarum, dicitur Pascha floridum, sexta feria Phase, hodie uero Pascha. Et dicitur Pascha historice, allegorice, tropologice, anagogice: historice, quia quando Pascha legitur celebratum, angelus exterminator Aegyptum pertransit, et primogenita interfecit per illas, domos, quarum postes agni sanguine in forma Tau oblutas  non inuenit [42 1Kb] . Tunc etiam populus Isrel de Aegypto transiuit, id est exiuit, tertiaque die mare Rubrum pertransiit [43 1Kb] . Allegorice transit Ecclesia per baptismum ab infidelitate ad fidem. Tropologice transire debet anima per confessionem et contritionem de uitio ad uirtutem. Anagogice, transiuit Christus de mortalitate ad immortalitatem, de morte ad uitam, de claustris inferni ad gaudia paradisi, ut nos transire faciat de hac mundi miseria ad eterna gaudia.

Hec solemnitas, quocunque uocabulo nominetur, est solemnitas solemnitatum: sicut dicuntur Sancta sanctorum et Cantica canticorum, eo quod excedunt  alia cantica, sic dicitur solemnitas solemnitatum, eo quod solemnitates ceteras huius solemnitatis antecedit nobilitas. Ideoque omnia letitie proponuntur insignia; nam templum emundatur et ornatur, in parietibus, in choro, in altari et ministris: in parietibus enim cortine; pallia oloserica extenduntur, in choro dorsalia tapeta, banchalia disponuntur; uelamen quod erat ante crucem, uel in altum erigitur, uel remouetur, uel retro altare ponitur; quia prius occulta modo sunt manifesta. Altare quoque suis ornamentis decoratur, ut uexillis, crucibus que secundum quosdam, significant uictoriam Iesu Christi; textis euangelicis, phylacteriis, id est uasculis de argento, uel auro, uel ebore, uel quouis metallo, aut lapide pretioso, ubi reliquie reconduntur,  quod statutum fuit contra Heluidium, qui fideles deridebat, eo quod sanctorum cineres obseruabant, contra quem statuit Ecclesia, ut honorifice seruarentur, quasi decem precepta, scilicet in uasculis pretiosis, et simili uocabulo nuncupatis. Nam phylacterium phylacterii est chartula, in qua decem precepta Pharisei portabant, et dicitur a Phylaxe quod est seruare, et Thorath quod est lex, unde in Euangelio: »Dilatant phylacteria, et magnificant fimbrias [44 1Kb] ;« phylacteria est uasculum, ubi sanctorum reliquie reponuntur, et dicitur a Phylaxe quod est seruare, et teron quod est extremitas: quia aliquid de extremitatibus, ut dens, uel digitus, uel aliquid tale seruatur.

uestitur altare palliis pretiosis, in quo trium  colorum uelamina ponuntur in quibusdam ecclesiis scilicet nigrum, subalbidum et rubeum, ad tria tempora significandum: nigrum significat tempus ante legem, quod remouetur, finita prima lectione cum responsorio suo. Subalbidum quod significat tempus sub lege, remouetur ad secundam; rubeum quod Christi significat passionem, ad tertiam. Hic templi talis et tantus ornatus spiritualiter nostri templi designat ornatum; ministri quoque ad decorem huius solemnitatis se balneis prelauant, barbas et plantas, id est coronas, radunt, et capillos deponunt, uestes nigras exuunt et albas induunt; que, licet ad decorem fiant, ad spiritualem quoque hominem referuntur. Non enim lauamur  ad uoluptatem, sed ad significationem. Nam per extrinsecam ablutionem significamus in animo emundationem: rasio pilorum, qui sunt stomachi superfluitates, depositio est superfluorum; capillos super aures tondere, est quinque sensus corporis ad seruiendum Domino expedire. Plantam nudare est medium inter nos, et Deum remouere; nigram uestem exuere, est asperitatem penitentie deponere; albas induere, est stolam immortalitatis firmiter exspectare; uel per albas uestes significamus stolam innocentie renatorum, uel representamus hodiernam apparitionem angelorum [45 1Kb] . Ecce in templo tam gloriose decorato, ministri tam de  center ornati accedunt ad officium, qui nocturnale celebrantes officium, tribus psalmis utuntur ad representandum ea trium dierum opera, que Dominus repromisit [46 1Kb] , scilicet, demones eiicere, sanitates perficere, et die tertia consummari; de primo prima dicit antiphona: Consilium meum non est cum impiis, et psalmus: Beatus uir qui non abiit in consilio impiorum [47 1Kb] ; de secundo, secunda: Dedit mihi gentes, et psalmus: Dabo tibi gentes [48 1Kb] ; de tertio, tertia cum psalmo suo: Ego dormiui [49 1Kb] . Primum disiungit ab impiis, secundum coniungit capiti, tertium facit nos resurgere per iustificationem. Primum in exorcizatis expellit diabolum per abrenuntiationem, secundum in eis sanitatem perficit per fidem, tertium eos iustificat per manus  impositionem; his ergo tribus psalmis utimur ad significandum hec tria nobis exhibita, diaboli abrenuntiationem, capitis coniunctionem, mentium iustificationem; uel ad figurandum quod per opera fidei, spei et caritatis repellantur a nobis opera tenebrarum, scilicet suggestio diaboli, delectatio carnis, et consensus animi; uel ad representandum sepulturam triduanam, que precessit resurrectionem diurnam; uel potius per tres psalmos, tria tempora significantur; tres antiphone cantantur in quibus patriarche, prophete et apostoli significantur; tres lectiones leguntur, quia lex, psalmi, prophetie, resurrectionem Domini profitentur; tria responsoria subsequuntur, quia tres ordines,  Ne, Iob, Daniel Christi resurrectione saluantur. Singulis responsoriis, Gloria Patri subiungitur in quibusdam ecclesiis, quia Trinitas ab omnibus ordinibus collaudatur; in quibusdam uero non nisi unum Gloria, tribus responsoriis, secundum generalem consuetudinem, continuatur; uel ternarium in omnibus frequentamus propter sacramentum baptismi, in trium personarum nomine celebrati; uel paucitate utimur lectionum propter paucitatem, que tunc aderat, predicatorum. Nam apostoli numero pauci, metu Iudeorum muti, de morte Domini mesti, de audita resurrectione quasi deliri [50 1Kb] ; qua paucitate uolunt quidam uti usque in Pentecosten, quando facti sunt predicatores numero plures, et sancto Spiritu feruentiores [51 1Kb] ; alii solemnitatem  potius attendentes, integrum et solemnem seruant numerum; quia etsi apostoli muti fuerunt, tamen alloquium angelorum et frequens Domini uisitatio non defuerunt.

Tertio responsorio cum Gloria decantato, cum cereis et solemnitate de choro ad aliquem locum tendimus, ubi sepulcrum imaginarium coaptamus, et ibi introducuntur persone, sub personis mulierum et duorum discipulorum Ioannis et Petri, qui ad sepulcrum Domini querentes eum, uenerunt, et quedam alie persone in personis angelorum, qui Christum a mortuis resurrexisse dixerunt [52 1Kb] ;  in personis quorum recte cantari potest, illa secundi responsorii particula: Nolite timere, et cetera usque ad finem responsorii. Tunc redeunt ad chorum, quasi fratribus referentes que uiderunt et audierunt: in personis quorum conuenienter cantatur illud responsorium: Congratulamini, sine uersu; si quis autem habet uersus de hac representatione compositos, licet non authenticos, non improbamus. Tunc chorus, audita Christi resurrectione, prorumpit in uocem altisone cantans: Te Deum laudamus. Quidam hanc representationem faciunt, antequam inchent matutinas, sed hic est locus proprius eo quod Te Deum laudamus exprimit horam, qua Dominus resurrexit: Noster autem sacerdos crucem ante matutinum  incensat, et aspergit aqua benedicta, et ter alta uoce dicit ante altare: Christus Dominus noster resurrexit a mortuis, et chorus respondet: Deo gratias. Postea sequitur antiphona: Christus resurgens, uersiculus: Dicite in nationibus, oratio: Respice.

Postea crux ponatur in loco suo, et interim cantetur antiphona: Super omnia; deinde laudes matutine cantentur. Quod psalmi, qui cantantur ad laudes matutinas ad resurrectionem pertineant, superior stylus aperuit. Ad primam uero quidam dicunt totum psalmum: Confitemini Domino [53 1Kb] , quia precipue ad resurrectionem pertinet; alii solum uersum: Hec dies: quo etiam in hac et aliis  horis utimur pro capitulo, quia uitam illam figuramus, qua doctrina nullis erit necessaria [54 1Kb] , sed omnes docti gratulabimur et exsultabimus. Quicunque uult non dicitur; quia hoc tempus significat octauam, ubi non erit fides, que euacuabitur sed res, que comprehendetur. Ob eamdem causam paruum Symbolum subticetur in prima, scilicet Credo in Deum, quoniam »cum uenerit quod perfectum est, euacuabitur quod ex parte est [55 1Kb] .« Preces etiam pretermittuntur, quia ubi non erit miseria, non erit petenda misericordia; ubi non erit tentatio, non erit dicendum: Libera nos a malo. Ut hac die processio celebretur, ex Euangelii auctoritate contrahitur, ex eo quod dicunt angeli mulieribus: Ite, dicite discipulis, quia precedet  uos in Galileam [56 1Kb] ; et Dominus ad eas: Nuntiate fratribus meis, ut eant in Galileam, ibi me uidebunt [57 1Kb] . Galilea transmigratio dicitur; in Galileam ire, fuit de Iudeis ad gentes transire, de qua transmigratione postea dixit: »Euntes docete omnes gentes baptizantes eos in nomine Patris, et Filii, et Spiritus sancti [58 1Kb] .« In significationem huius transmigrationis, hodie solemnem processionem agimus, et in significationem baptismi, nos et loca aqua benedicta conspergimus; non tamen hodie benedicitur, nec in Pentecoste; quoniam de fonte ad reseruandum sumitur, antequam  chrisma infundatur, et antequam aliquis immergatur, nec aspergimus, ut rebaptizemur, sed ut gratiam diuini nominis cum memoria baptismatis inuocemus. Aqua etiam munditiam uite significat, et luminaria que in processione precedunt, opera bona, ut illud euangelicum in nobis impleatur: »Sint lumbi uestri precincti, et lucerne ardentes in manibus uestris [59 1Kb] .« Crux quoque precedit, ut carnem crucifigamus cum uitiis et concupiscentiis [60 1Kb] . Inter aspergendum cantamus uidi aquam, quod sumitur de Ezechiele [61 1Kb] , cui Dominus ciuitatem ostendit edificatam super montem et uergentem austrum, in qua erat mirabile templum. Ciuitas est Ecclesia, de qua dicitur: »Non potest abscondi ciuitas supra montem posita [62 1Kb] .« Templum  est corpus Christi de quo: »Soluite templum hoc, et post triduum excitabo illud [63 1Kb] .« Aqua de templo egrediens est fons baptismatis de latere Christi procedens [64 1Kb] .

Sed cum fuerit lanceatus leuo, cur hic dicitur a latere dextro? Respondeo: Duo sunt latera Christi, dextrum et leuum. Dextrum est diuinitas, leuum humanitas; a latere igitur dextro exiuit; quia de diuina Christi natura, Spiritus sanctus, aqua inuisibilis procedit, qui aque uisibili, que de latere leuo, id est de humanitate lanceata profluxit, saluandi uirtutem tribuit. Recte igitur hoc in hac processione cantamus in laudem fluminis huius, cuius inundatione per mortem Christi reuiximus; que  processio hoc ordine celebratur: cruces precedunt, et uexilla que sunt insignia uictorie Iesu Christi. Deinde sacerdotes dealbati, exsultantes in laudes resurrectionis precedunt, cum tanta populi sequentis exspectatione, per distinctas et morosas stationes, ut corporaliter illud propheticum impleri uideatur: »Cum iucunditate exibitis, et cum gaudio deducemini [65 1Kb] .« Nam montes et colles exsilient exspectantes uos cum gaudio. In hac processione nichil resonet quod sit ueteris historie, sed ea solum cantentur, que gloriam personent Euangelii, inter que illud presertim admittitur: uirtute magna reddebant apostoli testimonium resurrectionis Iesu [66 1Kb] ; quia, sicut diximus, in Galileam transmigratis, est apostolorum predicatio. Cum uentum est ad medium  templi, utriusque sexus populo circumstante, totis uiribus chorus in uocem exsultationis erumpat cantans antiphonam: Sedit angelus, que exprimit quid apostoli docuerunt, scilicet Christum uiuere; et est totis uiribus concinendum, et in auditum circumstantium offerendum; quia, »in omnem terram exiuit sonus eorum [67 1Kb] ;« uel hodierna processio illud nobis recolit, quod rex glorie cum exercitu redemptorum de infernalibus claustris ad celestia regna migrauit. Et attende quod in hac die apostolico procedente, stuppa super caput eius accenditur, que uelociter incineratur, ut reminiscatur  quod ipse in cinerem debeat redigi, et ornatus eius in fauillam conuerti, sed et in momento sic sit transitura gloria mundi. Ab hodierna processione omnes Dominicales processiones originem contraxerunt in quibus etiam caput membra sequuntur in quibus duntaxat de Nouo Testamento cantetur; sed inter aspergendum post Pentecosten dicatur antiphona: Asperges me, Domine; quod de fide passionis et humilitate baptismatis propheta predixit [68 1Kb] ; et scias quod aspersio salis et aque sumpsit ab Eliseo principium, qui salem aqua miscens sterilitatis uitium emundauit [69 1Kb] , qua memores, etiam legalis aspersionis, que fiebat sanguine agni, aspergimur, ut per fidem ueri sanguinis liberemur, et fortiores in bonis operibus efficiamur [70 1Kb] . In huiusmodi  processionibus, que fiunt per anni circulum in Dominicis, frequentius uirginem salutare, et aliquid, quod eam proprie pertineat cantare debemus. Unde consuetudo inoleuit, ut in claustris habeatur oratorium uirginis, quam in statione prima ex primaria consuetudine salutamus. Licet enim dicatur: quod Magdalene resurgens primum apparuit [71 1Kb] , tamen uerius creditur quod Matri ante omnes apparuit; sed ad euangelistas hoc dicere non pertinuit quorum fuit officium testes resurrectionis inducere, sed non decuit ad testificandum pro Filio, Matrem adducere; si enim uerba extranearum feminarum uisa sunt deliramenta [72 1Kb] , quomodo non magis matrem pro Filii amore crederent delirare?  uerius ergo creditur quod Filius matri primo resurgens apparuit, sed illa ut ab initio ceperat, conseruabat omnia uerba hec conferens in corde suo [73 1Kb] , quod si ideo non crederetur, quia nullis hoc euangelistarum testimoniis attestatur, consequens est quod post resurrectionem matri non apparuerit; quia ubi uel quando, nullus edisserit; sed absit, ut matrem tam dura negligentia talis filius inhonorauerit! Non sic Romana sentit Ecclesia que prima die Pasche apud beatam uirginem celebrat stationem quasi proponens Hierusalem, id est uirginem, que uidit pacem pre aliis in principio letitie sue [74 1Kb] , quo circa sicut prima die ad sanctam Mariam prescribitur, sic ad eius honorem, in Dominicalibus processionibus prima statio deputatur, ut  eam laudibus extollentes, et ad eius oratorium festinantes, cum sponso dicere uideamur: »uadam ad montem myrrhe et ad collem thuris [75 1Kb] .« Mons est beata uirgo Maria, de quo sine manibus lapis exciditur [76 1Kb] , qui mortificationis et orationis plantis inseritur; ad quam Filius uadit apparendo, et nos uadimus adorando; quod uero de choro ad aliquod imus altare, ibique stationem facimus, significat quod anime ibunt ad Christum, et concinent in consortiis angelorum.

Nunc misse prosequamur officium, quod in illum eternitatis diem intendit, cuius aditum Deus per  Unigenitum suum, deuicta morte, reserauit, ubi qui Patri dicenti: Exsurge gloria mea, exsurge psalterium et cithara, respondit: Exsurgam diluculo [77 1Kb] ; quia primus resurrexit primitie dormientium [78 1Kb] ; precentor primam uocem per ora prophetarum emittit dicens ad Patrem: Resurrexi, et adhuc tecum sum [79 1Kb] . Per huius capitis resurrectionem patet aditus paradisi, ut oratio prima demonstrat, licet sit festum laudis, tamen inter laudandum adiicitur oratio sacerdotis. Laus habet letitiam, oratio gemitum, promissum est nobis aliquid, nondum habemus; quia uerax est, qui promisit, gaudemus; quia non habemus, gemimus, et ut habeamus oramus, et ad huius cantici nouitatem neophytos Paulus inuitat et instruit [80 1Kb] , ut expurgato in baptismo  ueteri fermento, sic custodiant nouitatem conspersionis ut perueniant ad nouitatem resurrectionis. Gradualis: Hec dies [81 1Kb] , cum sit luctus liberantium non uidetur in illa die recte cantari, in qua representatur eternum gaudium; sed quare per hanc cantetur hebdomadam, superius exposuimus, cum de Septuagesima tractauimus; hic quoque adiicimus, propter baptizatos graduale cantari, quoniam arripuerunt laborem militie, ut peruenirent ad Alleluia eterne letitie. Grandis enim labor et grauis superest, ut partem habeant in resurrectione secunda, et cantatur graduale sex diebus, propter senarium operum. Exinde continuabitur, Alleluia, sed quia in hoc labore spem habemus future letitie,  et gaudium presentis iustitie, ideo licet cantus sit grauis, tamen uerbis dicitur exsultandum, tam in ipso quam in uersibus eius, qui per totam dispertiuntur hebdomadam. Et dies temporis, unde: »Hodie si uocem eius audieritis [82 1Kb] ,« id est si in tempore quo uiuitis; et est dies eternitatis. Unde: »Melior est dies una in atriis tuis super millia [83 1Kb] .« Hanc diem hodierna festiuitas inchoat, ideoque recte demonstratiue dicitur: Hec dies, et hodie resurrexit Dominus, sed hec dies dum est in aurora, uel in ascensu uocatur dies salutis et gratie. Cum fuerit in meridie, uocabitur eternitatis et glorie. Hec decliuum non sentiet, ideoque solemnitas ista uesperam non habet, Alleluia. Pascha nostrum, quasi dicat Laudate Dominum; quia Pascha nostrum  immolatus est Christus [84 1Kb] . Euangelium secundum Marcum legitur [85 1Kb] , tum quia figuram Leonis tenet, ut rugitum Leonis resurgentis euangelizaret, tum quoniam angelum iuuenem describit coopertum stola candida, ubi iuuentus baptizatorum innuitur, que renouabitur ut aquile [86 1Kb] , et erit sine macula et ruga [87 1Kb] . Offerenda: Terra tremuit [88 1Kb] , uel dicitur de terre motu, qui fuit cum Dominus resurrexit, uel de illa die, quando faciet auditum iudicium, hoc scilicet: »uenite, benedicti, et ite, maledicti [89 1Kb] ,« tunc enim terra tremuit, id est impii terrebuntur;  quia etiam »uirtutes celorum mouebuntur [90 1Kb] ,« et terra quiescet, id est impii nocere desinent. Communio sicut Alleluia sumitur de epistola [91 1Kb] ; aiunt quidam quod resurrexi uox sit Sponsi ad sponsam, eam de morte sua in presenti tempore consolantis, cui sponsa: Posuisti. Cetera sunt concentus angelorum et hominum de Christi resurrectione gaudentium, uel uox est generis humani, quod in Adam cecidit et per Christum resurrexit. Et attende quod duplex est huius diei sacrificium, uespertinum, scilicet, et matutinum. uespertinum celebratum est in nocte, matutinum in die; quia duplex est causa hodierne solemnitatis, redemptio animarum, que Parasceue in uespera, Christi morte parata est, et resurrectio corporum, que prima  Sabbati, Christo resurgente confirmata est. Et uide quod hac die benedicitur Agnus, qui, secundum Romanum ordinem, non ad altare sed ad mensam est benedicendus. In regularibus autem horis ab hodie usque ad octauam Pentecostes semper ad responsoria, et eorum uersus dicimus Alleluia. Demum cum omnes regulares hore supradicte nouitatis preferunt insignia, uespertina synaxis, scilicet congregatio est huius festiuitatis claritate pre ceteris illustrata: non enim eam per Deus in adiutorium inchoamus, quoniam in illa uita non sicut hic adiutorio indigebimus; sed per Kyrie eleison inchoatur, quia uespertina hora Sabbati Paschalis baptisma fuit per Kyrie eleison inchoatum, et in Trinitatis  nomine celebratum, propterea in eadem hora et in eisdem uerbis per totam hanc hebdomadam in festiue regenerationis iucunditatem sancta Trinitas adoratur. uel per Kyrie eleison incipitur, ut quasi non existens per se officium, misse officio continetur; nam, ut diximus; hec dies uesperam non habet, quia decliuum eternitas non agnouit. Tres psalmi sub uno Alleluia dicuntur; quia per fidem Trinitatis ad eternum Alleluia, id est gaudium peruenitur; uel hi tres psalmi resurrectioni, que tertia die facta est, conueniunt Iesu Christi. pro capitulo sequitur: Hec dies sicut in aliis, quia ibi non erit necessaria doctrina, sed exsultatio; uel ut notetur, sollicitudo baptizatorum adhuc peregrinantium et laborantium; quia nondum habent  gaudium, nisi spei, quo peruenient ad Alleluia rei; pro hymno sequitur Alleluia, quod est proprium illorum ciuium hymnus.

Post Magnificat cum antiphona, dicta oratione, proceditur ad salutandum crucem, per quam et in qua nacti sumus animarum redemptionem.

Exinde cum iubilis ad fontem procedunt, ubi duo psalmi cantantur; quia per geminam dilectionem ad fontem uite pertingitur, qui etiam psalmi baptizatis, et baptismo conueniunt. Baptizatis ut Laudate, pueri, Dominum [92 1Kb] , qui circa fontes cantantur,  et est admonitio laudis ad neophytos, qui facti sunt pueri, id est a uitiis puri, pro quibus mater Ecclesia iubilat ad fontes in laudem eius gratie, per quem meruit esse, quod in cantico amoris audiuit: »Fons hortorum, puteus aquarum uiuentium [93 1Kb] .« Postea transitur ad oratorium Sancti Andree cum psalmo: In exitu Isrel [94 1Kb] , qui conuenit baptismo cum dicitur: Quid est tibi, mare, quod fugisti? [95 1Kb] . Ad Sanctum Andream itur; quia mons sicut aries exsultauit [96 1Kb] , cui Gregorius spiritualiter deuotus exstitit, unde Ecclesiam illi fabricauit. Quod cum processione ad fontem solemniter imus per septem dies, ad memoriam reducimus transitum Isrel per mare Rubrum [97 1Kb] , qui moratus est iuxta littus septem diebus, et singulis ueniebat ad  littus, cantans Domino canticum Moysi; uel transitum per Iordanem in ordine factum, uel processiones uespertinales huius hebdomade reuersionem significant captiuitatis Babylonie [98 1Kb] . Hec est enim hebdomada reuertentium, qui in fine sue captiuitatis reuertentur ad Dominum; et sic uespere trina statione complentur, sicut hic baptismus in Trinitatis nomine celebratur; qui uero fontes non habent, non exeant, sed quinque psalmos continue dicant, et post collectam diei, de cruce collectam adiungant. He eedem uespere quotidie repetuntur; quia pro una et eadem die tota hebdomada reputatur. Illud quoque notabile est quod a Pascha usque post Pentecosten, non flectimus genua, sed stantes oramus, ut libertatem, quam resurgendo nobis acquisiuit Dominus,  profiteamur. Nam et mulieres ad uisionem angelicam non corruerunt, sed uultum solummodo inclinauerunt [99 1Kb] ; sed et preces omittimus, quia non erit deprecatio miserorum, sed duntaxat laudatio beatorum, similiter et in Dominicis et in festiuis, in quibus representatur nostra resurrectio et societas angelorum. Sed hec apud canonicos, nam apud quosdam monachos aliter in precibus obseruatur, sicut in lectionibus et stationibus. Nam neque se coarctant ad ternarum numerum lectionum, nec cum fontes non habeant, fontium uacant solemnitatibus, nec in uespertinis delectantur stationibus: he namque sunt pontificales traditiones, et ad pastores plebium pertinentes.

 Ad supradicta hodierna officia omnes Christiani debent libere conuenire ad applaudendum glorie resurrectionis que reuelabitur in nobis [100 1Kb] . Hec solemnitas igitur est iubileus Christianorum, in qua discordes pacificentur, offensa remittantur, qui deliquerant reconcilientur, debita non exigantur. Ergasteria non aperiantur, uenalia non exponantur, exceptis illis sine quibus cena duci non potest, captiui relaxentur, pastores et serui ad seruitia non arctentur, ut libertate ualeant perfrui, et in festiuitate future letitie delectari. Inde est quod in claustris quarumdam ecclesiarum etiam episcopi  cum suis clericis Decembrica libertate utuntur, descendentes etiam ad ludum choree, uel pile, quamuis non ludere laudabilius sit, et dicitur hec Decembrica libertas, eo quod mense Decembris pastores, serui et ancille quadam libertate apud gentiles a dominis donarentur, et collectis mensis cum eis conuiuarentur. Et attende quod gentilitas ad plausum idolorum choreas instituit, ut deos suos, et uoce laudarent, et eis toto corpore seruirent, uolentes etiam in eis, aliquid more suo figurare mysterii; nam per circuitionem intelligebant firmamenti reuolutionem, per manuum complexionem celorum connexionem, per melodias cantantium harmonias planetarum; per corporum gesticulationes, signorum uel planetarum motiones; per plausum  manuum et strepitum pedum, crepitationes tonitruorum; sed quod illi suis idolis exhibuerunt, cultores unius Dei ad ipsius preconia conuerterunt. Nam populus de mari Rubro egressus, choream duxisse, et Maria cum tympano legitur precinuisse, [1 1Kb] et Dauid ante arcam totis uiribus saltauit et cum cithara psalmos cecinit [2 1Kb] , et Salomon circa altare cantores instituit, qui uoce, tuba, cymbalis, organis et aliis musicis instrumentis cantica persoluisse leguntur [3 1Kb] .

Cum autem hec solemnitas illam octauam significet, que sequitur septenarium huius uite, cur habet octauas, cum etiam eius celebritas protendatur non tantum per octo dies, sed et usque ad diem Pentecostes? Respondetur quia resurrectio futura  significata est per circumcisionem, que octaua die mandata est [4 1Kb] , cui uere circumcisioni octo sunt beatitudines [5 1Kb] , quarum octaua redit ad primam, ut quasi in cithara Domini, de qua dicitur: Exsurge, gloria mea, exsurge psalterium et cithara [6 1Kb] , personet eeleste diapason; et ideo ad representandum has beatitudines solemnibus octo dierum officiis celebremus octauas Dominice resurrectionis, que causa est et signum nostre future circumcisionis. Quas beatitudines coaptat Augustinus in libro De doctrina Christiana septem spiritibus, omittens ultimam; quia redit ad primum: Timor, inquit, efficit paupertatem, id est humilitatem: dum enim mortem timemus eternam, superbie motus ligno crucis  affigimus; pietas, mansuetudinem: dum enim Deum colimus, quod est officium theosebie, mitescimus, et nos diuine Scripture subiicimus; scientia, luctum: nam qui apponit scientiam, apponit dolorem [7 1Kb] ; fortitudo, tolerantiam in aduersis, ut semper esuriamus iustitiam et sitiamus [8 1Kb] . Consilium efficit misericordiam, dum alterius miseretur, qui sui uellet alterum misereri. Intellectus purgat oculum mentis, ut mundi corde Deum uideant [9 1Kb] ; sapientia facit pacem pectoris, ut perueniatur ad pacem eternitatis. Ecce quod per gradus a timore peruenitur ad sapientiam. Unde: »Initium sapientie timor  Domini [10 1Kb] .« Septem ergo diebus baptismalia celebrantur officia, uel quia baptizati Spiritu septiformi ditantur, uel quia ipsorum temporis uniuersitas dierum septenario uoluitur, quibus quia precipue fides, spes, caritas, sunt necessaria, ideo tribus psalmis utimur in matutinis; sed exinde multiplicantur, ut boni mores diuersorum operum accumulentur, uel per septem dies unius coloris officium celebramus, ut totius nostre uite curriculum, ad mortem et resurrectionem Domini referamus; sicut enim dies resurrectionem, sic nox mortem Domini representat; una die resurrexit Dominus, sed tamen per septem dies dicimus: In hac potissimum die gloriosius predicare, et: Hec est dies. Una fuit Christi mors, tribus continuata diebus,  sed tamen per septem noctes, tres psalmos dicimus, et tres lectiones. Ille ergo tres cantat psalmos in nocte, qui mente se tenet consepultum Christo, et mortuum esse peccato, qui non operatur peccatum [11 1Kb] . Ille cantat, hec dies, per septem dies, qui in iustificatione perseuerat. Nunc his spiritibus et beatitudinibus, singulorum dierum officia coaptemus. Superius igitur officium ipsius Dominice Resurrectionis pertinet ad timorem, qua timemus terribilem sententiam Iudicis. Cum enim dicet Patri Rex et Iudex omnium, Resurrexi, et adhuc tecum sum [12 1Kb] , in suggillationem inimicorum dicentium: »quando morietur, et peribit nomen eius [13 1Kb] ; tunc magnus erit timor et tremor, unde et in offerenda: Terra tremuit [14 1Kb] , hic spiritus timoris et fundamentum ponitur,  super quo firmiter edificatur; est enim primus septem graduum, per quos iuxta Ezechielem [15 1Kb] ad portam orientalem ascenditur. Sed mouere potest cur a timore incipientes in sapientia terminemus, cum Isaias [16 1Kb] ceperit a sapientia, et descenderit ad timorem? Sed Isaias hec dicens, Saluatorem descripsit, et a summo descendit. Nos uero de terrenis ad celestia tendere conamur, et ideo gradus ascendendo connumerare debemus, ut a timore ad sapientiam peruenire possimus. Et quia hic spiritus, ut diximus, efficit humilitatem, ideo statio est ad Sanctam Mariam, que fuit regina humilium, unde inquit: »Respexit humilitatem ancille sue [17 1Kb] .«

 Secunda feria, legitur euangelium [18 1Kb] de duobus discipulis euntibus in Emmaus, quibus Dominus Scripturas aperuit Moysi et omnium prophetarum, cui congruit lectio Actuum apostolorum, ubi dicitur: Huic omnes prophete testimonium perhibent [19 1Kb] . In hoc euangelio probat Dominus suam passionem humano generi necessariam, et fingens se longius ire, talem se illis exhibuit in corpore, qualis apud illos erat in mente, et hoc argumento peregrinos esse cogendos; et panem in Ecclesia benedicendum. Nam quem in expositione Scripture non cognouerunt,  in fractione panis agnouerunt; quia non auditores, sed factores legis iustificabuntur [20 1Kb] , et ueritas melius operando quam audiendo intelligitur. Et attende quod hoc hodie, licet legatur euangelium de apparitione Domini, non tamen hodie, sed heri hec apparitio fuit; decem etenim apparitiones Christi post resurrectionem in euangeliis inueniuntur, quinque in ipsa die, quinque postea, sed et in Apostolo dicitur [21 1Kb] quod apparuit Iacobo, et quingentis fratribus simul. Aiunt quidam quod et ipsa die primo apparuit matri, sed et Iacobo, qui uotum uouerat non comedere, sed et Ioseph qui pro eo tenebatur in carcere. Ex Euangelio sumitur Alleluia, Mane, et offerenda: Angelus, ex eo quod ibi dicitur mulieres uisiones uidisse angelorum, qui dicunt  eum uiuere, similiter et communio: Surrexit, ex eo quod ibi dicitur: »Surrexit Dominus uere et apparuit Simoni.« Ad pietatem ergo pertinet hoc officium, in quo continetur rememoratio Scripturarum, et per pietatem accedit ad mansuetudinem. Mansuetis autem terra promittitur illa de qua dicitur: »Beati mites, quoniam ipsi possidebunt terram [22 1Kb] ,« scilicet fluentem lac, et mel, unde et in introitu: Introduxit uos Dominus in terram fluentem lac et mel [23 1Kb] , et sunt hec uerba Moysi, populum post esum agni de Aegypto ducentis; introduxit, inquam, spe; sed et in illam introduxit re, quam Caleph dedit Asee filie sue [24 1Kb] , irrigatam irriguo superiori et inferiori. Irriguum inferius timor est; superius, amor. Caleph etenim, qui quasi cor interpretatur, dat  anime deuotionem cum timore pariter, et amore. Hodierna statio est ad Sanctum Petrum, uel quia sicut uirgo humilibus, sic fuit Petrus mitibus in exemplum, uel quia largiori gratia utrumque dedit ei Deus irriguum inferius, cum post trinam negationem fleuit amare [25 1Kb] : superius cum Dominus resurgens apparuit Simoni, sicut legitur in Euangelio [26 1Kb] , et canitur in communione.

Feria tertia legitur euangelium: Stetit iehsu [27 1Kb] . ubi dicitur quod hac uoce: Pax uobis, apostolos Dominus salutauit, et subauditur; sit, uel est: quia fuit prima uox eius ad discipulos post resurrectionem. Ideo uicarius eius utitur ea, cum primo se uertit ad populum; sed ut ostendat se unum ex nobis,  postea dicit: Dominus uobiscum. Ubi quoque multifario suam resurrectionem probauit, scilicet, per uisum, per tactum, cum se palpabilem demonstrauit, et cicatrices ostendit, quas tribus de causis precipue reseruauit, ad probationem resurrectionis, ad intercedendum pro nobis, ad improperandum perfidis. Rursus per gustum; quia cum discipulis manducauit, in quo cibus assumptus creditur, sicut aqua per ignem uel radium solis absumitur, resolutus. Manducauit autem partem piscis assi, et fauum mellis. Ipse quidem est piscis captus  in aquis humani generis laqueo mortis. Ipse fauus, scilicet mel in cera, id est diuinitas in humana natura: comedimus cum talem credimus. Ipse quoque piscem assum comedit et fauum, cum nos pro Christo in camino tribulationis assatos, ab amore interne dulcedinis non recedentes, sibi ad eternam quietem incorporat, ubi sociabimur uera dulcedine. Rursus eamdem per auditum probat, cum Scripturas exponit, quod pertinet ad scientiam, unde, in introitu, aqua sapientie, beati uiri potati referuntur [28 1Kb] , intonante de celo Domino. In offerenda: Et Altissimo dante uocem suam [29 1Kb] , fontes aquarum apparuisse memorantur. In communione qui cum Christo surrexerunt, que sursum sunt, querere et sapere iubentur [30 1Kb] . Preterea in  Euangelio sensus ad intelligendum Scripturas discipulis aperitur. Scripturarum quippe intelligentia lamentorum et luctus est causa effectiua. Sicut enim per medium occisorum gradiens, saltem aliquantulum represso risu compungitur, sic qui legit in Scripturis prophetas occisos, et Dominum prophetarum, saltem aliquantulum dolore mordetur, et quanto quis sua peccata intelligit, tanto in luctum, et penitentie lamenta prorumpit; hic luctus quem scientia efficit, non est luctus mortuorum, qui fit communi lege nature, sed est penitentia. Unde: cum Dominus discipulis sensum aperuit Scripturarum, addidit: Oportuit predicari penitentiam et remissionem peccatorum in omnes gentes  [31 1Kb] . Licet igitur his diebus sit gaudiis uacandum, tamen ineptam letitiam remoueamus, nec carnes agni sine lactucis agrestibus comedimus [32 1Kb] ; quia: »Beati qui lugent [33 1Kb] .«

Illud notabile est quod, cum omnes graduales uersus huius hebdomade sumantur de psalmo CXuII, hodiernus sumitur de CuI, eo quod iste psalmus exhortatur fideles ad laudes Dei, qui per scientiam sui redemit et liberauit eos a quadruplici tentatione; quia liberauit eos de necessitatibus eorum, id est ab infidelitate, et quia liberauit eos de necessitatibus eorum, id est a praua consuetudine, et liberauit eos a tedio bone actionis, et eduxit eos a uersutiis heretice impugnationis. Alleluia, Oportebat, sumitur de Euangelio. Hodierna statio est ad Sanctum Paulum,  uel quia singulari gratia Dominus ei aperuit intelligentiam Scripturarum, ut ipse testatur: Non a me, nec ab homine accepi Euangelium meum, sed per reuelationem Domini nostri Iesu Christi [34 1Kb] ; uel per eum maxime adimpletum est, quod in hodierno legitur Euangelio, scilicet, oportuit predicari penitentiam in omnes gentes. Ideoque et eius predicatio legitur in hodierna lectione Actuum Apostolorum [35 1Kb] ; et uide quia per hos tres dies est solemnius feriandum, in sequentibus autem licet uiris ruralia opera exercere, non tamen feminis nere; quia ruralia magis sunt necessaria; nunquam uero choreas ducere;  quia dicit Gregorius: »Melius fodere et arare, quam choreas ducere.« Inde est quod illi singuli dies habent responsoria propria, ceteri mutuata: secundum quosdam quidam habent usque in quintam feriam appropriata. Illud quoque, licet risum moueat, non tamen a mysterio uacat quod in quibusdam regionibus in feria secunda mulieres uiros uerberant, uiri uero mulieres in hac tertia. Per quod notatur quoniam se inuicem corrigere debent, ne alter ab altero his diebus tori debitum exigat; Iulianus enim papa saltem tribus diebus ante communionem, et tribus post ab amplexibus uacare precepit, quod sumptum est a Dauide, qui cum pueris suis accepturus panes propositionis, ait ad Abimelech: »Continuimus ab heri, et nudiustertius [36 1Kb] .«

 Feria quarta legitur euangelium, ubi dicitur quod Mane facto stetit in littore maris, dicens discipulis piscantibus: Mittite in dexteram nauigii rete, miserunt et traxerunt pisces CLIII. Deinde septem illos discipulos, qui piscabantur, ad conuiuium inuitauit, dicens: uenite, prandete: et dedit eis panem et piscem assum [37 1Kb] . Mare dies est iudicii, in quo transacta nocte seculi non apparebit Dominus ulterius in fluctibus seculi, sed stabilis erit in eternitatis soliditate. CLIII pisces in dextera nauigii reperti et ad littus tracti sunt in fide Trinitatis perfecti, in dextera, in fine seculi congregandi. Septem discipuli cum Domino discumbentes, est Ecclesia Spiritu septiformi illustrata, que receptis corporibus ad epulas, cum Domino discumbet eternas, ubi  epulabitur non in fermento ueteri, sed in azymis sinceritatis et ueritatis [38 1Kb] , et comedet non serpentem pro pisce, nec lapidem pro pane [39 1Kb] sed panem uerum et piscem assum, id est cognoscet Christum esse Deum et hominem passum. Hec est illa saturitas, qua »beati qui esuriunt et sitiunt iustitiam, quoniam ipsi saturabuntur [40 1Kb] . »Quod ergo dicitur in Euangelio: uenite, prandete, hoc est quod cantatur in introitu: uenite, benedicti Patris mei, percipite regnum [41 1Kb] : hoc etenim regnum est prandium eternum, ubi erunt pisces magni, sed unus super prunas, non passionis sed amoris, de quo Isaias [42 1Kb] dicit; »Dominus cuius ignis in Sion, et canimus in Hierusalem.« Et uide quia rationabiliter in feria  quarta nobis regnum a Christo promittitur, quia in quarta etate regnauerunt Dauid et Salomon, in quorum manibus Christi regnum specialius et plenius significatur. Et quia Petrus supradictum rete traxit in terram; ipsi enim commissa est Ecclesia, ipsi specialiter dictum est: »Pasce oues meas [43 1Kb] .« Ideo pro epistola sumitur eius predicatio de Actibus apostolorum [44 1Kb] . Ad saturitatem quoque pertinet offerenda: Portas celi aperuit [45 1Kb] , scilicet prophetas qui predixerunt, angelos qui annuntiauerunt Mariam que genuit, apostolos qui predicauerunt, doctores qui exposuerunt. Per hos omnes pluit  Dominus manna in ora egentium animarum, id est Dei uerbum uel corporis sacramentum, ut non deficerent in uia tendentes ad patriam, ubi comedent panem angelorum. uersus gradualis: Dextera Domini [46 1Kb] , congruit uerbo Euangelii: Mittite in dexteram nauigii rete, uel potius uox est hominis in littore stantis, id est in eternitate, et dicentis: Dextera Domini fecit uirtutem [47 1Kb] , quia potentia uerbi mihi uniti fecit me uincere mortem. Ideoque Dextera Domini exaltauit me [48 1Kb] , id est laudabilem fecit me. Itaque repetit: Dextera Domini fecit uirtutem; ut ostendat resurrectionis qualitatem, scilicet eternam. Unde sequitur: Non moriar sed uiuam [49 1Kb] . Iuxta quem sensum canimus cum Apostolo in alleluia et communione Christi resurrectionem [50 1Kb] , et  pertinent hec ad fortitudinem, et quia Laurentius fuit piscis assus, fortis in esurie, et esuriens in fortitudine, ideo statio fit hodie ad Sanctum Laurentium.

Feria quinta legitur in euangelio quod Maria, que fuerat in ciuitate peccatrix, que lauit pedes Domini, Phariseo murmurante [51 1Kb] , stabat ad monumentum foris plorans, et post allocutionem angelorum conuersa retrorsum uidit Iesum, et prius uocata uocauit magistrum. Cui iehsu: Noli me tangere, nondum enim ascendi ad Patrem meum et Patrem uestrum, Deum meum et Deum uestrum [52 1Kb] . Hec est ecclesia de gentibus, que deserens errores cucurrit ad fontem gratie, Iudaico populo inuidente. Foris stetit; quia legis et prophetarum scientiam non introiuit,  sicut centurio [53 1Kb] , et eunuchus, qui cum legeret Isaiam, non intelligebat; sic et multi alii quesierunt, et tamen foris steterunt [54 1Kb] : ut legimus quosdam Philippo dixisse: »uolumus Iesum uidere [55 1Kb] ,« sed non illuxit eis ueritas ante ascensionem. Unde subditur Noli me tangere; nondum enim ascendi ad Patrem meum, sed uade ad fratres meos, et dic eis: Ascendo, etc. Ac si dicat Ecclesie. Non tanges me per fidem ante ascensionem, sed postea uenies ad me fide per fratrum meorum predicationem. Tunc adimplebitur illud Osee: »uocabo non plebem meam, plebem meam, et non misericordiam consecutam, misericordiam consecutam [56 1Kb] .« De mystico huius euangelii sensu hodiernum procedit officium. Gentilis enim Ecclesia est ille mutus, et  illi infantes Deum loqui nescientes, de quibus cantatur in introitu: uictricem manum [57 1Kb] , etc. Unde in collecta: Deus qui diuersitatem gentium, etc. [58 1Kb] , quod in euangelio per peccatricem significatur, in epistola per Aethiopem [59 1Kb] : uterque enim significauit gentilem Ecclesiam iustificandam, que coniuncta est Iudaico populo per lapidem angularem de quo in uersu gradualis dicitur: Hic lapis lucidus est, et illuxit nobis [60 1Kb] , ut canitur in alleluia. Ideoque dies  solemnitatis in offerenda uocatur; Hic est dies magnus et preclarus, dies de die, lumen de lumine, in quo exiuimus de terra Aegypti, et ducti sumus in terram fluentem lac et mel [61 1Kb] . In quo Aethiops exuit nigredinem [62 1Kb] , et Maria sue accidie cecitatem [63 1Kb] ; cuius uirtutes nos populus acquisitionis in communione annuntiare iubemur; »quia de tenebris uocauit nos in admirabile lumen [64 1Kb] .« Pertinet igitur hoc officium ad consilium et misericordiam. Magnum enim fuit consilium peccatricis, pedes lauare lacrymis, ut misericordiam consequeretur; et quia fratres Domini, de quibus agitur in euangelio sunt apostoli, per quos hec omnia sunt adimpleta, scilicet os muti apertum, diserte lingue infantium, ideo statio fit ad sanctos apostolos.

 Feria sexta legitur in euangelio [65 1Kb] quod discipuli abierunt in Galileam, et uiderunt Dominum, et formam acceperunt baptismi, scilicet, in nomine Patris et Filii, et Spiritus Sancti, quem Dominus his uerbis iniunxit: Euntes docete omnes gentes, baptizantes eos, in nomine Patris, et Filii et Spiritus Sancti.

Docentes eos seruare omnia quecunque mandaui uobis. Ubi notandum est quod auditor prius est catechizandus, id est de fide docendus. Secundo baptizandus, tertio in mandatis Dominicis instruendus. Ideoque scrutinia precedunt baptisma. Galilea transmigratio interpretatur, quod bene congruit baptizatis, qui de uetustate uite transeunt ad nouitatem [66 1Kb] , que transmigratio representata est in transitu maris Rubri [67 1Kb] . Ideoque cantatur  in introitu: Eduxit eos Dominus, etc. [68 1Kb] , et in offerenda: Erit uobis hic dies memoriale, scilicet, in quo mare transitis [69 1Kb] . Representata est etiam in Ne [70 1Kb] . Ideo legitur de eo in Epistola Petri: Christus semel [71 1Kb] . Sicut namque Ne, qui requies dicitur, rexit arcam super undas cataclysmi, sic Christus requies uera gubernat Ecclesiam super unda baptismi. uersus gradualis, seruato ordine: Lapidem quem reprobauerunt edificantes, hic factus est in caput anguli [72 1Kb] , cum communione, gloriam exprimit, et honorem quo per passionem coronatus est Dominus, dicens in Euangelio: »Data est mihi omnis potestas in celo et in terra [73 1Kb] ;« pertinet igitur hoc officium ad munditiam cordis; in baptismo  namque lauantur corpus et anima. Et quia mundis cordibus uisio Dei promittitur, ut ibi: »Beati mundo corde, quoniam ipsi Deum uidebunt [74 1Kb] ;« et per munditiam ad intellectum peruenitur, ideo recte in Euangelio dicitur quod transmigrantes Deum uiderunt, et uidentes adorauerunt, quod quia fuit in monte, scilicet in Nazareth, et ut Hieronymus ait, in domo Marie. Ideo hodierna statio est ad Sanctam Mariam.

Sabbato legitur in euangelio [75 1Kb] quod Petrus et  Ioannes accurrerunt ad monumentum. Et licet Ioannes precucurrerit, tamen Petrus sequens prius introiuit, et postea Ioannes. Hi sunt duo populi: Petrus significat gentes que posterius uenerunt ad notitiam passionis, sed tamen ex primis crediderunt. Ioannes Synagogam que in lege et prophetis prius audiuit Domini passionem, sed nondum credere in mortuum uoluit. Credet autem, cum reliquie Isrel salue fient [76 1Kb] . De his duobus populis, scilicet credentibus et non credentibus, Petrus loquitur in epistola hodierna: Deponentes [77 1Kb] ; de credenti dicitur in introitu: Eduxit Dominus populum suum [78 1Kb] , eduxit Dominus Isrel de Aegypto cum auro et argento, sed eis in deserto murmurantibus, et ideo pereuntibus [79 1Kb] , eduxit eos qui non murmurauerunt  de deserto in terram promissionis [80 1Kb] , in uoce exsultationis. Propter eosdem omittimus graduale, et duplicatur alleluia: quia qui neophyti laborabant, nunc Deum uoce et opere laudant. Ad eosdem pertinet alleluia: Laudate, pueri, Dominum [81 1Kb] : totus enim ille psalmus ad electionem dirigitur gentium quod ex eius illo fine probatur: »Qui habitare facit sterilem in domo [81* 1Kb] .« Eiusdem pueris conuenit quod canitur in offerenda: Benedictus qui uenit in nomine Domini [82 1Kb] . Hunc enim uersiculum cantauerunt pueri occurrentes Domino ad passionem uenienti [83 1Kb] . Quod sequitur: Benediximus uobis de domo Domini [84 1Kb] , adiecit mater Ecclesia, dicens pueris suis: Benediximus uobis, id est signauimus uos baptismate, nos qui sumus familia Domini; quia Deus  Dominus illuxit nobis [85 1Kb] . Sequens uersus: Hec est dies, ad gaudium spectat credentium. Ille alius lapidem, quem reprobauerunt, ad suggillationem Pertinet Iudeorum. Ad eosdem credentes pertinet communio: Omnes qui in Christo [86 1Kb] , etc. Pertinet igitur officium istud ad pacificos, qui filii Dei uocabuntur [87 1Kb] ; »dedit« enim Dominus »his, qui credunt in nomine eius,« »potestatem filios Dei fieri [88 1Kb] ,« quibus datur sapientia perfrui. Maternum exigit priuilegium Lateranensis ecclesie, ut cum in ea ceptum sit baptismum in die Sabbati Pasche, in eadem hodie concludatur, que est sedes apostolica, in honore sancti Saluatoris, et Ioannis Baptiste a Constantino constructa. [Et uide quia nomen  ad lateranas antiqua probra spurci Neronis accusat, qui maleficis potionibus usus, illic latens ranas euomuit; sed ubi abundauit iniquitas, illic superabundauit et gratia [89 1Kb] . Nunc enim illic Romani imperii mater est Ecclesia]. Que illos quos in Sabbato sancto genuit, hac octaua die spirituali petra circumcidit; que non credentibus est lapis offensionis et petra scandali, sed credentibus est honor, et caput anguli [90 1Kb] . Hec circumcisio non est carnalis, sed spiritualis, de qua Petrus in hodierna dicit epistola: Deponentes omnem malitiam  etc. [91 1Kb] . Hec est Sephora uxor Moysi, que filios circumcidit, dicens ad Moysen: »Sponsus sanguinum tu mihi [92 1Kb] ;« Moyses Christus est. Sephora alienigena, mater Ecclesia de gentibus sumpta, que ne Moyses occidatur in filiis, filios circumcidit, quorum sanguis Moysi pedes, id est uestigia tangit. Christus enim passus est pro nobis, uobis relinquens exemplum, ut sequamini uestigia eius [93 1Kb] , cui Ecclesia: Sponsus sanguinum tu mihi es, quasi dicat: Tu mihi te, uel me tibi despondens, sanguinem tuum in dotem fudisti. Ideoque et ego meam carnem crucifigam uitiis et concupiscentiis [94 1Kb] , et si articulus exegerit, sanguinis mei uicem rependam. Et attende quod hec septimana uocatur In albis, eo quod baptizati olim his diebus candidis uestibus  utebantur a die baptismi usque in hodiernum diem, ad significandum, ut prediximus, innocentie stolam, et debet per dies octo portari, ut in presenti septenario corporum munditiam conseruemus, quibus in octaua glorificationem in requie adipiscemur; his enim uestibus innuimus quales in presenti uita esse debemus, scilicet mundi, et qualia corpora sumus denique recepturi. Et solent hec uestimenta esse duplicia; quia sancti duplicia possidebunt [95 1Kb] , uidelicet beatitudinem et glorificationem.

Quod et in Sabbato deponunt ea, significat quia requiem in exitu uite inuenient, et cum rursus lote fuerint eas non alii, sed iidem residuunt; quia anime corpora non aliena recipient, sed ea, que in hac uita rexerunt. Hac tota septimana baptizati ad  ecclesiam deferuntur, ut corpore Saluatoris alantur, ad instar filiorum Isrel, qui, post transitum maris, manna sunt educati ante ingressum terre promissionis: quos sicut columna precessit [96 1Kb] , sic istos cereus antecedit. Attende quod ii octo dies totam uitam representant Christianam; dies baptismi introitum fidei, in quo baptizati unum concinunt alleluia; quia stolam suam lauant in sanguine Agni [97 1Kb] ; sed tractus sequitur, quoniam adhuc peregrinantur. Ille tractus tamen est laudationis; quia »cantabiles sunt ei iustificationes Domini in loco peregrinationis [98 1Kb] « uel representat uitam ueteris Ade, qui fuit in statu letitie, ideoque alleluia cantatur; sed hec letitia non fuit sempiterna, ideoque  tractus sequitur. Sequentes sex dies, in quibus graduale et alleluia cantantur, totam uitam presentem, uel propter sex opera, uel propter sex etates hominis, representant, in quibus in actione et contemplatione laboratur, in sudore uultus sui homo pane uescitur [99 1Kb] ; sed alleluia post graduale cantatur; quia labor et tristitia in gaudium conuertentur [100 1Kb] . Omnes pene uersus, graduales de psalmo Confitemini [1 1Kb] assumuntur, quoniam hic psalmus de eterna loquitur letitia. Hoc autem Sabbatum futuram uitam significat, in qua geminatur alleluia propter  Christi, et nostram resurrectionem, uel propter binas stolas, quas induent corpus et anima, uel quia tunc erit letitia sempiterna [2 1Kb] ; quia letitia, unum alleluia; quia sempiterna, secundum concinitur alleluia. Hodie terminatur Septuagesima, quam superius captiuitati Babylonice [3 1Kb] comparauimus, quam etiam comparare possumus filiis Isrel, qui cum essent in Aegyptiaca seruitute [4 1Kb] , fleuerunt dicentes: Circumdederunt [5 1Kb] : Exsurge [6 1Kb] : Esto [7 1Kb] .

Officium quarte ferie, id est capitis ieiunii, ita est, ac si dicatur Moysi, Solue calceamentum de pedibus tuis. Officium quadragesime, est quasi contentio Pharaonis et Moysi, ut liberaretur populus Dei [8 1Kb] . Baptismus mare Rubrum [9 1Kb] . Transitus per desertum sub ducibus, est deportatio neophytorum  per hanc hebdomadam sub presbyteris et patrinis, et sic peruenitur tandem in hoc Sabbato ad terram promissionis, ideoque frequentatur alleluia, que frequentatio fit ab hoc Sabbato usque ad Sabbatum post Pentecosten. Hi sunt quinquaginta dies annuum iubileum, id est iubilatione plenum, scilicet futuram uitam significantes in qua per omnes uicos Hierusalem ab uniuersis cantabitur alleluia. Sicut enim  in precedenti presens uita, sic in ista futura exsultatio significatur. Unde in illa ieiuniis et orationibus intendimus, in ista ieiunia relaxamus et laudibus indulgemus. Primam figurauit Christi passio, secundam resurrectio; uel ut in precedenti actio, in ista intelligitur contemplatio; de anno tamen quinquagenario in Pentecoste latius prosequemur. In uesperis hodiernis feriales psalmi cum alleluia dicuntur. Attende quod in antiquis libris annotinum Pascha notatur, quod anniuersarium dicitur: olim etenim qui in precedenti pascha baptizati fuerunt, in sequenti anno diem sue regenerationis solemniter recolebant, reducentes ad memoriam secundam natiuitatem, de qua dixit Dominus Nicodemo: »Nisi quis renatus fuerit ex aqua, et Spiritu  sancto [10 1Kb] , etc.« Nicodemus figuram tenet eorum qui credunt, aut fidem acceperunt, sed nondum fideliter operantur: tales sunt neophyti, qui per hoc Euangelium solemnizant. Quod forte sumitur a gentili populo miseriam nascebatur, natalitium obseruabat  . Multo magis, ille celebrandus est, in quo regeneramur ad gratiam, ut regnemus in gloria.



LIBER SEPTIMUS.



PROLOGUS.


uetus Adam precepti preuaricator a uia iustitie declinauit [11 1Kb] , sed misericors Dominus, qui non obliuiscitur misereri [12 1Kb] , errabundum per nuntios reuocauit. Domum filio reuertenti, Pater occidit uitulum saginatum, stolam dedit, et annulum [13 1Kb] , et licet gratie date consumpserat portionem, tamen ad eternam eum reconciliat hereditatem. Quam reconciliationem in sequenti periocha celebrat solemnizans Ecclesia



CAPUT PRIMUM. DOMINICA IN OCTAuA PASCHAE.

Quasi modo geniti infantes, rationabile sine dolo lac concupiscite [14 1Kb] . Hodierne diei officium ad octauam pertinet quidem beatitudinem, que est: »Beati  qui persecutionem patiuntur propter iustitiam, quoniam ipsorum est regnum celorum [15 1Kb] , que, quia redit ad caput primum, eadem est, que prima, ideo idem fere cantatur officium. uerumtamen et paululum differt, eo quod eiusdem beatitudinis alia in prima, alia in hac ultima causa notatur; ibi enim humilitas cum dicitur: »Beati pauperes spiritu [16 1Kb] ;« hic uero martyrium cum dicitur: »Beati qui persecutionem patiuntur [17 1Kb] .« De quo martyrio dicitur in Euangelio [18 1Kb] Cum esset, quod foribus clausis, discipulis intus manentibus propter metum Iudeorum,  Dominus in medio illorum stetit, et pacem illis annuntiauit. Per discipulos clausos omnes illos accipimus, qui persecutionem patiuntur propter iustitiam [19 1Kb] , qui non audent uenire in publicum ob rabiem persecutorum, sicut nec discipuli propter metum Iudeorum. De eodem martyrio loquitur Ioannes in Epistola [20 1Kb] , Omne quod natum est, dicens: »Tres sunt qui testimonium dant in terra, spiritus, aqua, et sanguis.« His tribus testibus, scilicet Spiritu sancto, aqua baptismi, martyrio sanguinis Christi, confirmatur fides nostra, et adiudicatur his regnum, qui persecutionem patiuntur propter iustitiam. Ad idem martyrium pertinet alleluia. Post dies octo. Introitus uero, Quasi modo geniti, per sequentes dies hebdomade cantandus  est; quod etiam congruit Euangelio per aliam sententiam, quam Dominus de futuris fidelibus proferens in Euangelio: Beati, inquit, qui non uiderunt et crediderunt [21 1Kb] , ubi fides a Domino commendatur, sed ne solam fidem nobis sufficere putaremus, prelibatur nobis in introitu regula uiuendi, ut hauriamus lac doctrine de uberibus Saluatoris [22 1Kb] , uel matris Ecclesie, sine qua fides mortua est [23 1Kb] . Huic sententie consonat extrema particula precedentis Epistole, scilicet: »Qui credit in Filium Dei habet testimonium Dei in se [24 1Kb] .« Similiter et communio:  Mitte manum, etc., cuius plana littera fidem nostram edificat, sed si intus perspicimus, per Thomam reliquias Isrel accipimus, que non credent nisi cum res apparuerit, precedentibus Enoch et Elia. Nos autem laudabilioris fidei sumus; quia in auditu auris obediuimus [25 1Kb] . Sic ergo credamus, et credentes uiuamus, ut beatitudinem consequamur.



CAPUT II. DOMINICA PRIMA POST OCTAuAM PASCHAE.

Misericordia Domini plena est terra [26 1Kb] . In hac Dominica celebrantur concilia, in quibus est forma quam sequi debeant, animarum pastoribus proponenda. Ideoque per hodiernum officium eis forma proponitur, et exemplum. Forma ut sint misericordes,  unde in introitu: Misericordia Domini plena est terra, et sint constantes in uerbo Dei, unde sequitur: uerbo Domini celi firmati sunt. Exemplum, ut Christus qui passus est pro nobis, uobis relinquens exemplum, ut sequamini uestigia eius, sicut legitur in epistola [27 1Kb] ; qui fuit pastor bonus, cognoscens oues suas, et ponens animam suam pro ouibus suis, sicut legitur in Euangelio [28 1Kb] , de quo cetere partes officii pendent, ut: Alleluia. Ego sum Pastor bonus; similiter et communio; offerenda uero, que est: Deus, Deus meus, ad te de luce uigilo [29 1Kb] ; sic congruit Euangelio; quia psalmus iste sic intitulatur: Psalmus Dauid, cum esset in deserto Idumee. Desertum sunt Iudei Deum deserentes et a Deo deserti.  Iidem sunt Idumei, id est terreni uel sanguinei, qui fuderunt sanguinem prophetarum [30 1Kb] , et Domini. In hoc deserto Christus bonus Pastor posuit animam pro ouibus suis, dans nobis exemplum ut pro custodia gregis ad Deum, non ad mercedem uigilemus, manus leuemus, et ueniente lupo non fugiamus, sed animam pro ouibus ponamus, ne fures aut mercenarii deputemur. Attende quod ante resurrectionem lex et prophete legebantur; post resurrectionem uero, Apocalypsis, et Epistole canonice, que sunt apostolorum, leguntur, et cantibus iubilantur; lex etenim, et prophete Christi passionem et resurrectionem predixerunt, sed apostoli iam factam annuntiauerunt et testificati sunt. Ideoque responsorium illud cantatur: uirtute magna  reddebant apostoli testimonium resurrectionis [31 1Kb] . Et uide quia secundum Romanum ordinem semper in Dominicis nouem lectiones leguntur; licet Maguntinum concilium a Pascha usque ad Pentecosten, tres tantum instituerint esse legendas, ut seruitium in die cantetur; quia in futuro Trinitas comprehendetur, et a sanctis in luce Domino seruietur. Rationabiliter quoque legitur Apocalypsis et canitur, eo quod in ea uisio Christi, et angelorum collocutio memoratur. In illa enim uita, quam Paschale significat tempus, anime uisione Trinitatis et angelorum  consortio gratulabuntur. Legitur autem Apocalypsis cum historia, Dignus, quindecim diebus, postea legantur epistole cum historia, Si oblitus, usque ad Ascensionem, adiunctis quoque sermonibus et homeliis. Quod autem in quodam responsorio dicitur: Decantabat populus in Isrel alleluia, et canit uniuersa multitudo Iacob legitime, et ipse Dauid [32 1Kb] cum cantoribus citharam percutiebat in domo Domini, illud respicit quod regno Saul destructo, id est mortis imperio, arca, id est humanitas Saluatoris, in qua sunt manna, id est uerbum, et tabule testimonii, id est thesauri sapientie et scientie Dei absconditi [33 1Kb] , in Hierusalem ducitur et in tabernaculo collocatur, ut eterna pacis uisione fruatur et ad Patris equalitatem gloriosus exaltetur. Cum superius  temporibus infantie Domini Paulum dixerimus esse legendum, nunc uero Scriptura ceterorum apostolorum, patet quod toto tempore siue ante passionem, siue postea, qua Domini presentia memoratur, congrue precones Noui Testamenti loquuntur, ut quasi ab uberibus sponsi filii consolationis lacte potentur; he namque Scripture sunt ubera [34 1Kb] , de quibus dicitur: »Meliora sunt ubera tua uino [35 1Kb] .« De quibus sic nos reficiat Dominus, cuius misericordia plena est terra [36 1Kb] , ut omnes de plenitudine eius accipiamus [37 1Kb] .



CAPUT III. DOMINICA SECUNDA POST OCTAuAM PASCHAE.

Iubilate Deo, omnis terra [38 1Kb] . Hec et cetere que  sequuntur Dominice usque ad Ascensionem pertinent ad gaudium resurrectionis, quod Dominus in cena promiserat futurum post tristitiam passionis. Que duo, scilicet tristitiam et gaudium, Dominus in Euangelio [39 1Kb] , Modicum etc., per similitudinem mulieris parturientis ostendit, que quoque Petrus innuit in Epistola [40 1Kb] , Obsecro, per abstinentiam et glorificationem. In abstinentia enim labor est, ut parturientis, in glorificatione qua Deus glorificatur in operibus nostris, est gaudium, ut nati hominis in mundo. Sicut enim cum mulier peperit, non meminit pressure propter gaudium, quia natus est homo in mundo, sic qui detrahebant nobis, ex nostris operibus glorificant Deum in die uisitationis. Quod prefiguratum est in Thamar [41 1Kb] , que cum de  Iuda concepisset et de fornicatione apud Iudam accusata fuisset, illa perferens annulum, armillam et baculum: De uiro inquit, cuius hec sunt concepi. Thamar operiens uultum est Ecclesia de preteritis erubescens erroribus, sedit in itinere, quo Iudas ibat ad lauacrum ad tondendas oues, id est occurrit Christo ad baptismum uenienti, quemadmodum desiderat ceruus ad fontes aquarum [42 1Kb] . Que cum de Christo fidem concepit, et eamdem fidem pro annulo, opera fidei pro armilla, iustificationem pro uirga suscepit, accusatur a gentibus et Iudeis,  quod sit mendacio fornicata et errore polluta. At illa per predicta pignora probat quod ex uero Deo concepit, cum quo glorificabitur in die uisitationis. Ad hoc gaudium pertinet introitus: Iubilate Deo. Nam et huic psalmo titulus prescribitur: In finem canticum resurrectionis. Ad idem pertinet offerenda: Lauda, anima mea, Domiuum; nam et hic psalmus intitulatur ab Alleluia, quodque in ipsius uersu dicitur: »Dominus erigit elisos, Dominus soluit compeditos [43 1Kb] ,« congratulatio est illorum, quorum tristitia est conuersa in gaudium.



CAPUT Iu. DOMINICA TERTIA POST OCTAuAM PASCHAE.

Cantate Domino canticum nouum, quia mirabilia fecit [44 1Kb] . In hac Dominica legitur Euangelium: uado  ad eum qui me misit, et nemo ex uobis interrogat me: Quo uadis? sed quia hec locutus sum uobis, tristitia impleuit cor uestrum; sed expedit uobis ut uadam, quia si non abiero, Paracletus non ueniet ad uos; si autem abiero, mittam eum ad uos [45 1Kb] . Multi hec uerba referunt ad Ascensionem, putantes eum tunc primum abiisse, sed oberrant; quia, ut ait Lucas [46 1Kb] , quando ascendit reuersi sunt discipuli in Hierusalem cum gaudio magno, hic autem dicitur: Tristitia impleuit cor uestrum, et infra: mundus autem gaudebit, uos uero contristabimini. Item oberrant, quoniam ea die qua resurrexit, insufflauit apostolis, dicens: »Accipite Spiritum sanctum, quorum remiseritis peccata, remittuntur eis [47 1Kb] ;«  hic autem dicitur, si non abiero, Paracletus non ueniet ad uos. Non ergo de itinere Ascensionis, sed Passionis hic accipitur. In morte namque de mundo transiuit ad Patrem, nam et hec uerba dixit ea nocte qua tradendus erat; unde pascha transitus interpretatur de hoc: de hoc ergo transitu, ait uado ad eum qui me misit, et nemo ex uobis interrogat me, Quo uadis? Quibus uerbis equipollent et illa: »Torcular calcaui solus; circumspexi, et non erat auxiliator [48 1Kb] .« Post hunc transitum constat datum esse Paracletum, Spiritum uidelicet sanctum, consolatorem, in remissionem omnium peccatorum. Quod non fieret nisi unus pro omnibus debitum Ade solueret. Nam Ioanne testante [49 1Kb] , nondum erat spiritus datus; quia nondum Christus glorificatus,  nec alio modo nisi per sanguinem accepimus reconciliationem, iuxta Apostolum dicentem: »Sine sanguinis effusione, non fit remissio [50 1Kb] .« Ergo si non abiero, id est si mortuus non fuero, non ueniet Paracletus, id est non fiet peccatorum remissio. Cui equipollet illud: »Nisi granum frumenti mortuum fuerit [51 1Kb] ,« etc. Item quod ait: »Rogabo Patrem meum, et alium Paracletum dabit uobis [52 1Kb] ;« non melius accipitur, quam quod in cruce rogauit, ubi exauditus est pro sua reuerentia [53 1Kb] . uerumtamen quoniam ex ascensione certificati apostoli de  potentia Domini exspectauerunt spiritum in monte promissum, recte iuxta eam canimus et legimus, quomodo moriturus illum promisit, et celum ascensurus repromisit, ut mortem eius causam donationis sciamus effectiuam. Quod in Euangelio sequitur: Cum uenerit, arguet mundum de peccato, de iustitia et de iudicio, sic intellige; de peccato infidelitatis, quod habent; de iustitia, quam non habent; de iudicio, quod non timent; huic Euangelio recte premittitur lectio: Omne datum optimum [54 1Kb] ; Paracletus enim promissus est, datum optimum donumque perfectum. Per hoc donum ueterem hominem exuimus, nouum induimus. Quod est cantare canticum nouum [55 1Kb] . Et ideo in introitu: Cantate, cantamus; et in offerenda: Iubilate [56 1Kb] , iubilamus;  quia donum hoc causa est iubilationis eterne. De Euangelio sumitur alleluia, expedit ut ego uadam, et communio: Dum uenerit Paracletus consolator noster.



CAPUT u. DOMINICA QUARTA POST OCTAuAM PASCHAE.

uocem iucunditatis annuntiate, et audiatur [57 1Kb] . In hac Dominica legitur euangelium: Si quid petieritis Patrem in nomine meo, dabit uobis; Petite et accipietis, ut gaudium uestrum plenum sit [58 1Kb] . Hec in fine sermonis sui locutus est Dominus de gloria ascensionis, in qua discipuli certificati sunt de omnipotentia Saluatoris; quia scilicet, ut ait Ioannes, »habemus aduocatum apud Patrem Iesum Christum, et ipse est propitiatio pro peccatis [59 1Kb] .«  Ideoque iuxta ascensionem hoc premittitur euangelium, sed quia ne petamus inhonesta, lingua est refrenanda, ideo legitur Epistola: Estote factores, ubi subditur: Si quis putat se religiosum non refrenans linguam suam, huius uana est religio [60 1Kb] . His autem, qui sicut in fine legitur, immaculatos se custodiunt ab hoc seculo, dicitur: Petite, et accipietis, sicut dixit Elias ad Eliseum: »Postula a me quod uis, ut faciam tibi ante quam tollar a te. At ille. Obsecro ut spiritus tuus duplex fiat in me [61 1Kb] .« Elias enim, currus Isrel et auriga eius Christus est, qui ut auriga doctrine uerbo Ecclesiam regit, et ut currus diuinitatis uehiculo in celum subuehit. Eliseus hic quilibet uir apostolicus, in quo duplex  efficitur spiritus Christi, Christus enim mitis inter homines ambulauit, unde Spiritus sanctus super eum in specie columbe apparuit [62 1Kb] . Sed idem spiritus facit apostolicos uiros, prout causa, uel tempus exigit, modo mites, modo zelo feruentes. Ad subditos namque nunc in uirga, nunc in spiritu ueniunt mansuetudinis [63 1Kb] . Quod autem dicitur: Petite et accipietis, intellige quod petitio debet esse pia et perseuerans; pia quidem ut expediat, perseuerans ut non deficiat. Gaudium quod in Euangelio promittitur, est iucunditas, quam usque  ad extremum terre in introitu nuntiare monemur. Est et beneficium pro quo in offerenda benedicere gentes [64 1Kb] inuitantur. Est et illud salutare [65 1Kb] , quod etiam annuntiare in communione iubentur, per quod plenum gaudium accipere merebuntur.



CAPUT uI. IN LITANIIS.

Exaudiuit de templo sancto tuo uocem meam [66 1Kb] . Illius euangelice promissionis, scilicet »Petite et accipietis [67 1Kb] ,« memor sanctus Mamertus uiennensis episcopus, in ea firmam spem ponens, in hac hebdomada litanias instituit, de quibus ut latius prosequamur, sciendum est quod litania Grece, Latine dicitur supplicatio, eo quod in litaniis Domino supplicamus, ut nos ab omni aduersitate, et  subitanea morte defendat, et sanctos rogamus, ut pro nobis ad Dominum intercedant. Sunt autem due litanie, maior et minor: maior celebratur in festo Beati Marci, et dicitur maior tum auctoritate instituentis, tum auctoritate loci; apostolicus enim eam instituit Rome, cuius institutionis causas, Paulus, montis Cassine monachus, Longobardorum historiographus, ita describit, dicens, quod tempore Pelagii pape tanta fuit aquarum inundatio per Italiam, quod aque ascendebant usque ad superiores fenestras templi Neronis, quod erat miraculum. Tunc per Tiberim affluit multitudo serpentium, inter quos fuit maximus draco, ex quorum flatibus er est corruptus, et inde emersit pestis  inguinaria qua homines passim, et subito moriebantur; qua cum pene totus Romanus populus deleretur, Pelagius papa omnibus ieiunium et processionem indixit, sed in ipsa processione, cum septuaginta aliis exspirauit, cui substitutus Gregorius primus, qui et Magnus dictus est, hanc litaniam ubique terrarum obseruari precepit, ideoque dicitur hec litania Gregoriana, uel Romana. Minor litania dicitur in respectu superioris a minori auctoritate instituentis et loci. Beatus namque Mamertus eam uienne instituit: temporibus etenim eius circa uiennam terre motus crebro fiebant, et domus et ecclesie corruebant. Sabbato quoque Paschali, dum ipse Mamertus diuinum celebraret officium, igne celitus misso combustum est ciuitatis  illius palatium. Preterea bestie, ut lupi et apri, non solum in uillis, sed etiam in ciuitatibus turmatim contra homines confligentes, eos deuorabant.

Propter has pestes sanctus Mamertus triduanam processionem et triduanum indixit ieiunium. Ad similitudinem Niniuitarum [68 1Kb] triduanum consueto more ieiunium indicitur; aut propter tres mnudi partes, que sunt Asia, Africa et Europa, uel propter tres ordines Ecclesie, scilicet Ne, Iob, et Daniel, qui omnes indigent penitentia. Et illud triduum elegit, quod est inter premissam sponsionem: »Petite et accipietis,« et Dominicam ascensionem,  ut sicut Niniuitas ab urbis subuersione liberauit, sic nos a cladibus eripiat, et quasi celum ascensurus memorate sponsionis petitionem exaudiat nobisque demum celum ascendere tribuat [69 1Kb] . Tempus etiam uernale tam apostolicus in sua quam episcopus in suis litaniis elegit, eo quod tunc fructus terre sunt in flore et teneritate, et ideo facile corrumpuntur per temporis incommoditatem. Quod ut Deus auertat, preces facimus et litanias. Unde per panem et piscem et ouum, de quibus legitur in Euangelio [70 1Kb] , hec tria quidam exponunt, scilicet fructum terre, fructum aquarum, fructum animalium. Moraliter uero per piscem fidem, per ouum spem, per panem intellige caritatem, que hoc tempore sunt petenda, ut a uitiis resurgentes his  uirtutibus roborati celum cum Domino scandere ualeamus. Rursus bellicosum tempus elegit, in quo rogat Ecclesia, ut qui destruxit consilium Achitophelis [71 1Kb] , destruat eorum consilia, qui tota die constituunt prelia [72 1Kb] , et pacem uiolant in Ecclesia. Cumque ex institutione Beati Mamerti laudabilis triduani ieiunii consuetudo in Gallicana duntaxat Ecclesia seruaretur; denique fuit Rome canonizata, et sic particularis facta est uniuersalis. Illud notabile est quod he triduane litanie sunt antiquiores litania maiori; he namque tempore Zenonis imperatoris institute fuere, illa uero tempore Mauritii; quis quem precesserit chronographia describit. In omnibus litaniis hic esset ordo seruandus,  et olim seruabatur. In primo loco processionis clerici; in secundo claustrales, ut monachi et canonici; in tertio moniales; in quarto pueri; in quinto laici; in sexto uidue; in septimo coniugate. Sed Rome ex instituto Gregorii sic ordo notatur, scilicet clerici uiri, monachi et monache, coniugate, uidue, pueri, illi de illa procedant ecclesia. Sed quod nequimus in numero personarum, supplemus in numero litaniarum; septies enim litaniam dicere debemus, antequam insignia deponamus. In omnibus litaniis hec insignia deferuntur, cruces et uexilla. Quorum usum a Constantino sumpsit Ecclesia, qui cum in somnis crucis signum uidisset, eique dictum fuisset: uince in hoc, iussit crucem in uexillis bellicis insigniri. Quod autem crux maior  a baiulo crucis de altari tollitur, recolit quia de Christi humeris tulit eam Simon Cyreneus [73 1Kb] . Quarumdam Ecclesiarum consuetudinis est etiam draconem deferre primis duobus diebus ante crucem et uexillum, cum longa et inflata cauda; tertio uero die post crucem, et uexilla cum cauda depressa. Hic est diabolus, qui nos per tria tempora ante legem, sub lege, sub gratia fallit, aut fallere cupit. In primis duobus erat quasi dominus orbis, ideoque princeps, uel deus mundi uocatur, inde est quod in primis duobus diebus cum inflata cauda precedit; in tempore uero gratie per Christum  uictus fuit, nec audet regnare patenter, sed homines seducit latenter, inde est quod in ultimo die sequitur cum cauda depressa. Ex his modo leo, modo uero draco uocatur. Leo fuit ad Christum crucifigendum, draco ad tentandum, leo quoque erit tempore Antichristi, de quo Ioannes dicit in Apocalypsi [74 1Kb] : »uidi Satan de celo cadentem uelut fulgur, et traxit secum tertiam partem stellarum.« Per has stellas homines intelligimus, quorum prima pars perfecti, secunda imperfecti, tertia reprobi, qui sunt cauda diaboli. In omnibus litaniis ieiunandum est cibo Quadragesimali, non diuina auctoritate Scripture, sed institutis maiorum, que sunt tenenda pro lege; in omnibus est etiam ambulandum in penitentiali et flebili habitu, quasi ad representandum  mulieres, que plangentes, sequebantur Dominum [75 1Kb] . Pro imminentibus enim periculis iuxta mandatum Domini plangendum nobis est super nos et super filios nostros. In omnibus etiam omnes debent a seruilibus operibus uacare uiri et mulieres, etiam serui et ancille, et donec processio terminetur, processioni adesse: ut sicut omnes peccauerunt, sic et omnes pro uenia supplicent, omnes ad Deum corda cum manibus eleuent, id est studium orationis erigant cum merito bone operationis. Denique omnes litanie eodem celebrantur officio. Quo commonemur per euangelicam similitudinem perseuerare, pulsantes ad ostium amici scilicet Christi, cuius pueri secum sunt in cubili; quia post laborem passionis quiescit in lecto glorie  consummate cum suis. Ab hoc amico tres panes petimus, id est intelligentiam Sancte Trinitatis, ut alius amicus, id est noster amicus qui ad temporalia deuiauerat appetenda, et redit ad uiam que ducit ad patriam, superna meditando celesti alimonia reficiatur; ut autem ad intelligentiam Trinitatis peruenire possimus, instantia triplici postulamus, dum petimus orando, querimus recte uiuendo, pulsamus perseuerando; et tria petimus, scilicet fidem, spem et caritatem, que per piscem, ouum et panem accipimus. Quibus tria Dominus opponit, scilicet Serpentem, Scorpionem et Lapidem, que sunt infidelitas, retro aspicere et reminisci preteritorum, duritia cordis, rigor scilicet  odiorum.

Epistola [76 1Kb] quoque pulsantis ad amici ianuam competenter animat ad perseuerantiam, proferens exemplum de Elia, ut argumentemur a simili, amicum posse uinci improbitate pulsandi. Nec te moueat quod de Iusto proponatur exemplum, unde ibi dicitur: Multum ualet deprecatio iusti assidua. Peccatoribus enim Iacobus loquebatur apostolus ita dicens: Confitemini alterutrum peccata uestra [77 1Kb] . Confiteri peccata est principium iustitie: »Iustus enim in principio accusator est sui [78 1Kb] ,« id est ab  accusatione sua incipit iustificari. Iacobus ergo uocat iustum peccatorem accusatione sua iustificatum. Quidquid petere debeat, prima docet oratio, scilicet, ut contra aduersa omnia muniamur; qui quasi certificatus de precibus exauditis cantat in introitu: Exaudiuit [79 1Kb] , et in offerenda: Confitetur Domino nimis [80 1Kb] , id est per improbitatem, propter quam surgit euangelicus amicus, qui dat amico suo panes quotquot habet necessarios, et ad camdem confessionem ceteros inuitat in Alleluia: Confitemini [81 1Kb] ; communio: Petite, et accipietis sumpta est de Euangelio. Illud demum de processionibus est generaliter aduertendum, quod sicut in missa, Christi pro nobis in mundum legatio figuratur, sic in processionibus nostris ad patriam nostram reuersio  denotatur, et nostrarum processionum solemnitas egressum populi de Aegypto pene in omnibus comitatur. Sicut enim ille per Moysen ereptus est de manibus Pharaonis [82 1Kb] , sic populus Dei per Christum liberatur de ore leonis. Sicut tabule testamenti de monte accipiuntur [83 1Kb] , sic liber Euangelii sumitur de altari. Eos columna ignis precedebat [84 1Kb] , et nos lumen candele precedit. Pre turmis illorum signa ferebantur, et ante nos cruces et uexilla portantur. Leuite portabant tabernaculum federis [85 1Kb] , et nostri subdiacones et diacones plenaria portant et capsas. Arca federis a sacerdotibus portabatur, et apud nos scrinium, aut feretrum cum reliquiis a presbyteris deportatur. Aaron summus sacerdos sequebatur ornatus, et apud nos episcopus infulatus.  Apud eos Moyses cum uirga, apud nos rex cum sceptro, uel episcopus cum sambuca. Ibi clangor tubarum, hic strepitus campanarum. Ibi populus armatus, hic uirtutibus adornatus. Ibi populus aspergebatur sanguine [86 1Kb] , hic aqua benedicta cum sale. Illis obuiat Amalech sitiens [87 1Kb] , nobis turba demonum nostre uite semper insidians. Iosue uictor existit [88 1Kb] , et noster iehsu uictoriam nobis obtinuit. Cum ad aliquam ecclesiam tendimus, tunc quasi ad terram promissionis accedimus. Cum ecclesiam cantantes introimus, quasi gaudentes ad patriam peruenimus. Cum circa ecclesias feretrum campanarum compulsione portamus, quasi cum arca, cum sono tubarum, cum clangore populi  Iericho circuimus. Iericho uero corruit et destruitur, cum in nobis concupiscentia uincitur; Dauid etiam et Salomon nos ad processiones informauerunt, cum Arcam Domini Dauid in tabernaculum [89 1Kb] , Salomon in templum [90 1Kb] , cum hymnis et canticis portauerunt, et sub alis cherubin locauerunt, sic humanitas Christi ascendens celum ingreditur et ab angelis perenniter adoratur.



CAPUT uII. IN uIGILIA ASCENSIONIS.

Omnes gentes plaudite manibus [91 1Kb] . In uigilia Ascensionis  Domini euangelium legitur: Subleuatis oculis in celum dixit iehsu: Pater, uenit hora, et nunc est, clarifica Filium tuum ut Filius tuus clarificet te [92 1Kb] . Quod nunc ideo legitur, quia quod passurus orauit, hominibus innotuit cum ascendit, uel quia in fine concluditur: Ego ad te uenio, in quo rogat pro his quos dedit ei Pater, ut sint in Patre unum, id est in corde uniti uicissim unde precedit epistola: Multitudinis credentium [93 1Kb] . De hac unione, scilicet hominum ad Deum, et inter se in introitu premitti non potuit. Nam in manibus operatio, in plausu letitia, in manuum coniunctione caritatis intelligitur communicatio. Sic ergo manibus plaudere iubemur, ut quecunque operamur, omnia in hilaritate et caritate fiant. uel pertinet introitus iste  cum alleluia: Ascendit, et cum offerenda: Portas celi aperuit [94 1Kb] , ad futuram ascensionis solemnitatem. Communio sumitur de Euangelio. Quidam non incongrue supradicta officia Paschalis hebdomade, per septem dona Spiritus sancti, ad eos referunt, qui sunt baptismo renati, ut renatus afflatu spiritus sapientie dicat: Resurrexi [95 1Kb] , qui per Adam cecideram, nunc a morte anime resurrexi; per quid resurrexerit Euangelium [96 1Kb] declarat, scilicet per resurrectionem Domini; quid inde acquisierit, spiritus instruit intellectus, dicens: Introduxit uos in terra [97 1Kb] , scilicet Ecclesia, et adhuc addit spiritus consilii, aqua sapientie potauit eos [98 1Kb] ; quid inde quoque acquirere debeat spiritus indicat  fortitudinis dicens: »uenite, benedicti Patris mei [99 1Kb] .« Quod ex his collatis beneficiis Deum laudare debeat, spiritus scientie docet, dicens: »uictricem [100 1Kb] .« Quid resurrectio renatis attulerit, spiritus pietatis indicat dicens: »Eduxit eos Dominus in spe [1 1Kb] ,« et adhuc spiritus timoris adiungit, dicens: »Eduxit Dominus populum suum [2 1Kb] .« Pro his omnibus beneficiis in baptismo collatis hominibus angeli gratulantur, homines Domino confitentur, et ad Christi preconia se inuicem exhortantur, gratias agunt, iubilant, beneficia et beneficiorum causas rememorant, et ad maiora confidenter aspirant, et circa hec cetere partes officiorum suprascripte septimane uersantur. Et uide quia hic mutatur ordo donorum. Et attende quod per officia huius septimane  ad quatuor introitus quater, et ad tres ter ponitur alleluia; quia sancta Trinitas a quatuor mundi partibus collaudatur, et de Christi resurrectione et de hominum receptione.

In prima Dominica: Quasi modo geniti [3 1Kb] baptizati monentur a matre, ut infantes innocenter uiuere, et lac sancte Scripture concupiscere, ut Paschale sacramentum per Christi resurrectionem acquisitum moribus et uita teneant, mundum uincant, et cum Christo triumphent, et letitiam in  corpore et anima simul obtineant, propter quam Alleluia duplicatur, uel quia mortem euaserunt, et spem uite habere meruerunt, uel propter actionem et contemplationem, uel propter gaudium predicatorum et conuersorum.

In secunda uero Dominica, scilicet: Misericordia Domini [4 1Kb] , baptizati iam instructi Christi misericordiam intonant, et Trinitatem predicant. Nam in misericordia Spiritum, in uerbo Filium, in Dei, Patrem annuntiant. Preponunt uero Spiritum, per quem sunt sanctificati, deinde Filium per quem redempti, deinde Patrem cui reconciliati, et quia Trinitatem concinunt, ideo ter iubilant alleluia.

In tertia Dominica: Iubilate [5 1Kb] , baptizati ad laudem Dei totum mundum inuitant, et Trinitatem personant,  cum in Deo Patrem, in nomine Filium, in laude Spiritum sanctum accipiunt. Et quia per duo precepta caritatis firmantur in fide Trinitatis, ideo prius bis, deinde ter concinunt alleluia.

In quarta Dominica: Cantate [6 1Kb] , rursus baptizati ad Dei laudem gentes conuersas inuitant, et Trinitatem commemorant. Dum in Domino Patrem, per mirabilia Filium, per iustitiam intelligunt Spiritum sanctum. Et quia fidem Trinitatis gentes a quatuor mundi partibus acceperunt; ideo Trinitatem sub quarto alleluia concludunt.

In quinta Dominica: uocem iucunditatis [7 1Kb] , rursus baptizati liberatorem suum gentibus annuntiant, qui Trinitatem per ter positum concinunt  Alleluia; et sicut hic continetur instantia predicantium, sic in offertorio: Exaudiuit [8 1Kb] , sollicitudo se ab errore conuertentium, et in offertorio: Omnes gentes [9 1Kb] , applausus in celum intelligitur ascensurorum.



CAPUT uIII. DE ASCENSIONE DOMINI.

Ubicunque fuerit corpus, illic congregabuntur et aquile [10 1Kb] . Dum Redemptorem nostrum celos ascendisse credimus, spem nostram uacillantem erigimus, et mente in celestibus habitamus: spei namque certitudine iam rem possidemus, ad quam illum peruenisse gaudemus, et quod nunc spe, Deo propitio sumus possessuri in re; inde est quod eorum, que in ascensione cantantur, quedam sunt  ascensionis peracta narratio, ut illud: Post passionem [11 1Kb] , et illud: Omnis pulchritudo, et illud: Ascendens [12 1Kb] , et illud: Ascendit Deus [13 1Kb] ; quedam sunt consolatio sponsi ad sponsam, ut »Non turbetur cor uestrum neque formidet [14 1Kb] ;« et illud: Tempus est, ut reuertar [15 1Kb] , et illud: Si non abiero [16 1Kb] . Quedam sunt aggratulatio sponse ad sponsum, ut illud responsorium: Exaltare, Domine [17 1Kb] , et illud: Ponis nubem [18 1Kb] . In narratione spes concipitur, in consolatione erigitur, in aggratulatione certificatur,  uel delectatur. Similiter in officio diurno narratur ascensio in epistola [19 1Kb] , et euangelio, ubi dicitur quod Dominus assumptus est in celum, et sedet ad dexteram Dei [20 1Kb] , id est in equalitate Patris, et in alleluia, Dominus in Sina [21 1Kb] . Consolatur sponsus in alio alleluia: Non uos relinquam [22 1Kb] . Aggratulatur sponsa in communione, dicens: Psallite Deo qui ascendit super celum celi ad orientem [23 1Kb] , hoc est, usque ad uerbum sibi rationaliter unitum, quod non dicitur ortum, uel oriturum, sed oriens [24 1Kb] : quia semper Filius a Patre procedit [25 1Kb] . uel super celum celi ad orientem, hoc est super firmamentum celi ad orientalem plagam. Quod cantatur in introitu, et offerenda: uiri Galilei [26 1Kb] , sumitur de epistola, in qua clausula percutitur ab angelis eorum  superbia, qui transfixerunt [27 1Kb] , et eorum mundana sapientia, qui non cognouerunt [28 1Kb] , et eorum pigritia qui talenta sibi commissa cum lucro debito non reportauerunt, et sollicitatur eorum desiderium, qui aduentum Domini diutius exspectauerunt [29 1Kb] ; hoc enim officium totum consistit in sollicitudine et gaudio.

Et attende quod hac die non est processio negligenda, per quam Dominum cum discipulis de Hierusalem in montem Oliueti processisse commemoramus [30 1Kb] , uel nos eum sequi debere figuramus, quo uidelicet introiuit [31 1Kb] , et eadem uia scilicet per uiam obedientie, propter quam exaltauit illum Deus, et dedit illi nomen quod est super omne  nomen [32 1Kb] . Quod representauit cum duxit eos foras in Bethaniam [33 1Kb] , que interpretatur obedientia. Unde in processione cantant quidam responsoria ad ipsam eductionem pertinentia, ut eduxit Dominus; cum igitur hac die processionem rationabiliter agamus, nichilominus et hoc rationabilius est, quod non sicut in die Pasche, uel ceteris Dominicis antequam tertia dicitur, sed ea cantata celebratur. In Paschali et Dominicalibus aqua benedicitur in memoriam baptismatis, et uenerationem; ideoque precedunt tertiam, in qua Spiritus sanctus super discipulos descendit [34 1Kb] , ut sicut prius baptizamur, et postea Spiritum sanctum accipimus, sic aqua benedicta prius nos, et nostra loca respergimus, et post modum aduentus sancti Spiritus memoriale,  id est tertiam decantamus. Cur autem in Dominicis diebus baptismatis memoria renouetur, superius enodatur. At in hac die tertia cantata, processio celebratur similiter et omnes alie, que non sine aque benedictione solemniter celebrantur, tum ut misse coniungantur officio, tum quia nullus eum sequitur, nisi sanctificatus Spiritu sancto. Et uide quod primitiua Ecclesia quintam feriam obseruabat in memoriam ascensionis, sicut et Dominicam in memoriam resurrectionis, et tunc in quinta feria  fiebat processio, processionis hodierne rememoratiua, sed multiplicatis sanctorum solemnitatibus. sublata est quinte ferie solemnitas de medio, et translata est processio ad Dominicam. Ecclesiam ingredientes et ad ecclesiam redeuntes recolimus apostolos regressos in Hierusalem [35 1Kb] , sed licet illi sine Christo, nos tamen cum cruce crucifixi; quia dixit: »uobiscum ero usque ad consummationem seculi [36 1Kb] .«



CAPUT IX. DOMINICA POST ASCENSIONEM.

Exaudi, Domine, uocem meam, qua clamaui ad te [37 1Kb] . Apostoli post primam unctionem, quam in Christi morte susceperant, insufflante illo et dicente: »Accipite Spiritum sanctum [38 1Kb] ,« secundam exspectabant  quam promiserat Dominus dicens: »Si abiero mittam Paracletum ad uos [39 1Kb] .« Exspectantes ergo decantant in introitu: Exaudi; qui rursus de psalmo uicesimo sexto, Dominus illuminatio, assumitur, cuius titulus est, in finem psalmus Dauid, priusquam liniretur; agitur enim ibi de unctione Dauid que fuit triplex [40 1Kb] . Primo namque unctus est in signum regis futuri, secundo in regem super tribum Iuda [41 1Kb] , tertio super totum Isrel [42 1Kb] . Nos quoque idem cantamus, quia unctionem tertiam exspectamus. Prima enim unctio est in baptismo, secunda in confirmatione, aut in penitentie confessione; tertia erit in resurrectione. uel prima fuit in apostolis, secunda in Iudeis, tertia in  gentibus. Unguentum enim quod descendit in barbam Aaron [43 1Kb] , id est in apostolos, qui fuere barbati, id est uiri perfecti et consummati, et fuere Aaron, id est montani scilicet Christi, qui fuit mons in uertice montium [44 1Kb] ; illud, inquam, unguentum descendit in oram uestimenti, id est in Iudeos electos apostolis uicinos Dominum uestientes, et descendit sicut ros Hermon in montem Sion id est gratia exaltati perfundit gentes Deum speculantes. Et quoniam apostoli exspectantes, ut diximus, erant in templo, et orantes, laudantes, et benedicentes Deum [45 1Kb] , idcirco in nostra exspectatione in epistola: Estote prudentes [46 1Kb] , inuitamur ad orationes, et in offerenda: Lauda, anima mea, Dominum [47 1Kb] , prouocamur ad laudes. Quis autem fuerit  effectus illius apostolice unctionis, Euangelium [48 1Kb] declarat: Cum uenerit, ubi dicitur: uos testimonium perhibebitis; quia ab initio mecum estis.

Et attende quod ob premissam causam, scilicet quoniam apostoli exspectabant indui uirtute ex alto, hec septimana dicitur exspectationis, in qua solent quidam ieiunare et orationi uacare usque ad Pentecosten, eo quod apostoli per hoc tempus ieiunasse leguntur. Sed magister Gilbertus probat ieiunandum non esse, quia est de Paschali tempore,  et quinquagesima Pentecostes. Hieronymus quoque, Ambrosius et Augustinus aiunt inter Pascha et Pentecosten, non esse ex necessitate ieiunia indicenda; uoluntate enim omni tempore a cibis percipiendis possumus abstinere, sed ex necessitate non oportet. Unde Ambrosius: Per hos quinquaginta dies ieiunium nescit Ecclesia, sicut ipsa Dominica, qua Dominus resurrexit: sunt enim hi dies ueluti Pascha, et Dominica celebrandi, in quibus sicut ait Beda, maioribus epulis et hymnis celestibus est uacandum, ob reuerentiam Dominice resurrectionis [49 1Kb] , ob memoriam Dominici conuictus cum discipulis, ob spem glorie immortalis. uerumtamen ab hac auctoritate penitentes excluduntur. Sed et Gregorius litanias excepit. Illud etiam notabile est,  quod octauam Dominice Ascensionis, que debet in quinta feria terminari, ulterius oportet prorogari: licet enim officium Dominice in quinta feria operatur, tamen in nocturnis officiis sexte ferie, et Sabbati inuitatorium, et responsoria de ascensione cantantur. uerumtamen nocturnales psalmos dicimus cum tribus lectionibus, et Te Deum laudamus omittimus, sed quare, cum apostoli essent laudantes Deum [50 1Kb] ? Nec mireris cum simile inuenias a Natiuitate Domini usque ad Epiphaniam; sed et totum Paschale tempus simile continet; quia unam et eamdem representat octauam. Nec uacat a mysterio, quoniam et apostoli exspectantes per obseruationem decem preceptorum Paracletum in  mysterium denarii accipere meruerunt [51 1Kb] . Et nos etiam exspectantes per eamdem obseruationem denarium uite percipiemus eterne. In his decem diebus legendi sunt Actus apostolorum; quos qui sequitur, Spiritum sanctum accipiet, et denarium promerebitur.



CAPUT X. DE uIGILIA PENTECOSTES.

ueni, Sancte Spiritus. De aduentu Spiritus Sancti solemnitas est ueneranda, tum propter personam que est equalis Patri et Filio, tum propter causam. Aduenit enim Spiritus, ut hereditatem Patris testamento legatam, Filii sanguine conscriptam, in Dei pretorio aduocatione defendat coram principibus terre contra Iudeos, hereticos, paganos, falsos  fratres et demones. Ipse enim postulat pro nobis gemitibus inenarrabilibus [52 1Kb] . Nunc aduentum prefigurat baptismus in Sabbato constitutus; solemniter enim baptismus in hoc Sabbato celebratur, tum ut post Pascha nati, uel necessitatibus impediti baptizentur, tum quia Petrus hoc die tria millia baptizauit [53 1Kb] , tum quia Filius in digito Dei fortem deuicit [54 1Kb] , ideoque idem opus per idem mysterium representatur, digito ueniente, et Filio resurgente, tum quia baptismi generatio prima est sancti Spiritus operatio, tum quia sicut hodie descendit in apostolos [55 1Kb] , quem descensum baptismum Dominus appellauerat,  dicens: »uos autem baptizabimini Spiritu Sancto [56 1Kb] ;« sic in baptismate descendit, licet inuisibiliter in baptizatos. Sed dicet aliquis, ergo baptismus debet in Dominica et hora tertia celebrari. Et quidem hoc sacramentum ad illum diem et illam horam pertinet, sed in Sabbato ponitur, uel propter mortem Christi, uel quia requiem per hoc sacramentum nanciscimur, licet alias propter occasiones fluctuantis mundi aliquando celebretur. Et quidem baptisma nostrum propius accedit ad baptismum apostolorum, quam Christi. Christus enim baptizatus est non propter se, sed propter nos, ut nobis formam tribueret; apostoli uero baptizati sunt propter sua peccata deflenda, sic et nos propter nostra, sed illi primo in aqua, deinde  per spiritum in terra, postremo per spiritum de celo. At nos presente episcopo simul baptizamur; et per confirmationem Spiritum sanctum accipimus. Quod si quando aliter facimus, ad illum tamen diem et illam horam totum procul dubio referamus. Baptismi uero officium superius assignatur. Hoc tamen notabile est, quod quatuor duntaxat hodie lectiones leguntur; in uigilia Pasche prima fuit: In principio creauit Deus, celum et terram [57 1Kb] ; hic autem prima est: Tentauit Deus Abraham [58 1Kb] . He namque due lectiones reddunt nobis in memoriam duos patres, carnalem et spiritualem, ab Adam omnes sumpsimus carnalis generationis initium, ab Abraham uero spiritualis generationis exordium. Ille per inobedientiam nos omnes perdidit [59 1Kb] . Ideo post  illam primam non sequitur canticum; quia per Adam nascimur ad luctum. Iste per obedientiam semini suo benedictionem promeruit [60 1Kb] . Ideoque post hanc primam sequitur canticum, quia per fidem Abrahe properamus ad gaudium; quidam tamen aiunt tractum nullum sequi debere, quia pro promissione sibi facta nullum cecinit canticum Abraham, quia nullum socium cum quo cantaret, habebat solus Dei cultor et peregrinus in terra aliena. Et bene congruit hec lectio presenti diei, quia in effusione sancti Spiritus data est gentilibus benedictio, de qua Dominus ad Abraham: »In semine tuo benedicentur omnes gentes [61 1Kb] ,« huic recte congruit oratio: Deus qui Abrahe famuli tui. Secunda  lectio: Scripsit Moyses [62 1Kb] , datam legem declarat, que hodie data est et nouam significat, que in cordibus fidelium diffusa est [63 1Kb] . Unde canticum sequitur, in quo eterna letitia repromittitur.

Tertia lectio. Apprehendent septem mulieres [64 1Kb] , etc., septem dona Spiritus sancti pronuntiat, que bonis moribus quemlibet uirum informant, unde canticum sequitur, quia bonos mores gaudium comitatur.

Quarta lectio: Audi, Isrel [65 1Kb] , uirtutes que dona comitantur insinuat ut sapientiam, prudentiam, lumen et pacem. Unde canticum sequitur, quia pro his et in his eternaliter gratulabimur. Prima resonat  historiam, secunda allegoriam, tertia tropologiam, quarta uero anagogen. Et uide quod hoc interest inter lectiones paschales et istas pentecostales, quod distat inter Adam et Abraham, ibi recolitur humani generis periclitatio usque ad internecionem per inobedientiam Ade, hic humani generis restitutio usque ad saluationem per obedientiam Abrahe, in quibus omnibus tituli subticentur: quoniam auctores Scripture adhuc a catechumenis ignorantur. Cetera de baptismo ex superiori doctrina panduntur. Sed nunc missale officium exaretur. Ab hoc itaque Sabbato usque ad sequens septem sunt officia, que omnia pertinent ad sancti Spiritus maiestatem, ad eiusdem operationem, ad baptizatorum instructionem, una die proprium non habente, sed  a Dominica, uel a quinta feria Paschali officium mutuante, hec missa per Kyrie eleison incipitur, ut de renatis Ecclesie letitia declaretur, de quibus quia Gaudent angeli, Gloria in excelsis Deo subiungitur, uel quoniam apostoli priusquam susceperunt Spiritum, erant laudantes et benedicentes Deum [66 1Kb] . Hodierna uero lectio: Factum est cum Apollo, unicam baptismi Christi commendat dignitatem, in eo quod baptizati baptismo Ioannis baptizati sunt baptismate Christi [67 1Kb] . Sed et Spiritus sancti predicat potentiam et gratiam, qua baptizatos fecit uariis linguis loqui [68 1Kb] . Alleluia, in memoriam innocentie primitiue cantatur, sed quia non fuit sempiterna, ut prediximus, in tractum conuertitur.  In Euangelio Spiritus ille promittitur, et eius operatio, scilicet de Trinitate scientia intimatur: quod autem ibi dicitur alium Paracletum dabit uobis [69 1Kb] , alium dicit in persona, et alium in operatione. Alia est enim persona Patris, alia Filii, alia Spiritus sancti. Nam cum per Filium habeant omnia esse, uiuere, sentire, discernere, intelligere per Spiritum Sanctum habent bene esse, sancte uiuere, recte sentire, prudenter discernere, sapienter intelligere. Credo in unum Deum, non est omittendum, quia cum symbolum hoc deriuatum sit a symbolo apostolorum, fidem quam habeant insinuat. Offerenda: Emitte [70 1Kb] , manifeste ad operationem Spiritus pertinet, quia per eum Dominus benedicitur, per eum celum sicut pellis extenditur, id est Scriptura  ut quasi nichil lateat, explanatur. Similiter et communio: Ultimo, ad eamdem pertinet spiritus operationem, qui facit flumina uelut aque uiue de uentre credentis exire [71 1Kb] , id est affluentiam salutaris doctrine. Et est ut quibusdam placet hec missa per Benedicamus Domino concludenda. In uesperis hi psalmi secundum quarumdam ecclesiarum consuetudinem concinuntur: Lauda Dominum quoniam bonus est [72 1Kb] , psalmus Lauda anima mea Dominum [73 1Kb] , Lauda Hierusalem, Dominum [74 1Kb] , eo quod in his psalmis laudes Dei magis resonare uidentur,  Ubi enim spiritus spirat, organum ad laudes inuitat.



CAPUT XI. IN PENTECOSTE.

Spiritus Domini repleuit orbem terrarum [75 1Kb] . Populus antiquus tria solemnia celebrauit: scilicet Pascha, quia Deus liberauit eos a seruitute Aegypti et percussione angeli [76 1Kb] ; Pentecosten, quia tunc susceperunt legem [77 1Kb] . Scenopegiam, id est fixionem tabernaculorum, in Septembri [78 1Kb] . Hec festa que septem diebus protelabantur precipua dicebantur, et Sabbatum quod interueniebat uocabatur Sabbatum sabbatorum, id est Sabbatum festorum. Addiderunt ad hec et alia ob euentus alios, ut encenia, scilicet, dedicationem templi. Nos uero duo illorum solummodo  reseruauimus, Pascha uidelicet et Pentecosten, sed alia et alia ratione; illi namque Pascha celebrauere quia transierunt ab Aegyptiaca seruitute, nos Pascha celebramus quia per Christum redempti sumus. Illi celebrauere Pentecosten quia susceperunt legem, nos autem ideo celebramus quia Spiritum sanctum accepimus. Illi quidem legem acceperunt carnalem scriptam in lapideis tabulis ad significandum duritiam populi [79 1Kb] , nos autem intelligentiam spiritualem scriptam in cordibus hominum digito Dei. Et dicitur pentecoste, quinquagesima: data est enim lex, in monte Dei Oreb, uel Choreb, uel Sina, quod idem est, quinquagesimo die ab immolatione agni paschalis: agnus enim immolatus est decimo quarto die Aprilis, lex  uero data est quarto die mensis tertii, dicitur tamen esse data tertia die. Iam enim, inquit Scriptura [80 1Kb] , aduenerat dies tertia, et claruerat, et ceperunt audiri tonitrua; die namque tertia, descendit Dominus super montem ad dandum legem, et Moyses ascendit ad Deum, et descendens narrauit omnia plebi, maneque rursus ascendens duas tabulas scriptas accepit. Et caue, ut in secundo mense duntaxat triginta dies computes, secundum lunam ergo XuI in primo, XXX in secundo, quatuor in tertio quinquaginta faciunt, sed attende quod non omnis quinquagesima uocatur Pentecoste, est Lma dierum, Lma annorum, Lma psalmorum, Lma personarum, Lma denariorum.

Quinquagesima dierum triplex est, est enim una  ab Esto mihi, Domine [81 1Kb] , usque ad Pascha, secunda est a Pascha usque ad Pentecosten, tertia est a Sabbato in Albis usque ad Sabbatum post Pentecosten. Prima est penitentie et afflictionis, secunda est letitie et exsultationis, tertia est glorie et glorificationis; figurat enim octauam duplicis stole. Ideoque per illam duplicatur Alleluia. Quinquagesima uero annorum fuit annus iubileus [82 1Kb] , in quo libertas uolentibus reddebatur. Quinquagesima uero psalmorum triplex est, et tres status significat Christiane religionis, quorum primus est penitentie,  secundus iustitie, tertius laudis uite eterne; ideoque prima terminatur in Miserere mei Deus [83 1Kb] , secunda in Misericordiam et iudicium [84 1Kb] , tertia in Omnis spiritus laudet Dominum [85 1Kb] . Hi sunt CL psalmi, totidem fuere dies diluuii [86 1Kb] ; hos ergo canimus ut a diluuio et omni periculo liberemur. De quinquagesima personarum Abraham quesiuit a Domino dicens: »Si quinquaginta iusti fuerint ibi, nunquid parces eis [87 1Kb] ?« De quinquagesima denariorum dicitur in Euangelio de duobus debitoribus, quorum unus debebat quingentos denarios et alius quinquaginta [88 1Kb] . Sed de his nichil ad presens, solus enim quinquagesimus dies a Pascha, Pentecostes  nominatur, a pente, quod est quinque, et coste quod est decem, quia qui per  quinque sensus corporis in uinea Domini laborabunt, hi spiritu replebuntur, in futuro eterne retributionis denarium accipere merebuntur [89 1Kb] .

Et surgit hic numerus ex septenario in seducto superaddita unitate, septem enim hebdomade sunt a Pascha usque ad hanc diem, tum quia in hac die septiformis gratia datur, tum quia meritis gratie septiformis per septenarium huius uite ad illam unam peruenitur, de qua dicitur: »Unam petii a Domino, hanc requiram [90 1Kb] ,« septem namque millibus annorum, expletis per septiformem Spiritum ad idem gaudium perueniemus. Et attende quod antiqui obseruabant septimum diem, ut Sabbatum, septimam septimanam, ut Pentecosten, septimum  mensem ut septembrem, septimum annum ut iubileum, septimum septime decadis annum, ut sexagesimum septimum annum, et de hoc semel, cum data fuit eis licentia de captiuitate Babylonica reuertendi [91 1Kb] . Hic quoque numerus surgit ex quadragenario suis partibus multiplicato, qui tenet in se bonorum operum perfectionem, uel superadiuncto denario, qui non continet eorumdem remunerationem. Et merito quidem de statu contritionis et penitentie peruenitur ad statum remissionis et glorie, et per operum perfectionem ad remunerationem. Et recole quod sicut ex legis precepto in Pascha offerebant manipulos spicarum [92 1Kb] , sic in Pentecoste duos panes primitiarum. Nos igitur ab eo quo Dominus resurrexit, et corpus suum quasi  nouarum frugum manipulum sacrificauit, diem quinquagesimum obseruemus, in quo Spiritum sanctum accepimus, et duos panes offeramus, gratias agentes pro lege tunc in lapidibus data et pro gratia in cordibus nostris diffusa [93 1Kb] . Solemnizemus post septem hebdomadas die quinquagesimo, iubileum representantes, ut post circulum huius uite ad annum eternitatis peruenire possimus, in quo non laborabimus, sed antiquam possessionem, quam peccando perdidimus, recuperabimus. In hoc die tres ponuntur antiphone: Factus est repente [94 1Kb] , Confirma [95 1Kb] , Emitte Spiritum [96 1Kb] , que comparate  ad tres paschales antiphonas: Ego sum [97 1Kb] . Postulaui [98 1Kb] , Ego dormiui [99 1Kb] , abundantiorem significant perfectionem. Plus enim est spiritu uehementi repleri [100 1Kb] , qui puluerem pedum excutiat, quam cum impiis non computari; plus est confirmari, quam in hereditate deputari; plus est renouari faciem terre, quam a peccatis resurgere [1 1Kb] .

Quidam nouem, sicut in aliis Dominicis, uolunt legere lectiones, sed canonicum est tres duntaxat legere, propter sacramentum baptismi in trium personarum nomine celebrati, uel ob triduanam sepulturam Domini, cui sumus in baptismate consepulti [2 1Kb] , uel quia in potentia miraculorum unum est opus indiuidue Trinitatis; uel propter fidem, spem et caritatem, quas ab initio intellectus debet  omnis Christianus habere. Tam nocturnum quam diurnum officium predicat miraculum hodiernum, quod in epistola euidentius declaratur, cum dicitur: dum complerentur dies Pentecostes, erant omnes discipuli pariter in eodem loco, et factus est repente de celo sonus [3 1Kb] , qui significauit illum, qui erat iturus in omnem terram, de quo in omnem terram exiuit sonus apostolorum [4 1Kb] . Sequitur, tanquam aduenientis spiritus uehementis. Ideo uenit in spiritu uehementi, quia sicut uentus uehemens proiicit puluerem a facie terre, sic aduentus Spiritus eiicit a corde hominis omnem terrenitatem. Sequitur, et factum est quia apparuerunt illis dispertite lingue, tanquam ignis. In igne datur,  ut faceret eos feruentes amore caritatis; uis ignis unam materiam consumit, ut ligna, alteram reficit et fouet ut corpora nostra; sic ignis Spiritus sancti rubiginem peccatorum consumpsit, et animas ad amorem Dei et proximi calefecit; in linguis datur ut efficeret eos facundos in omni genere sermonis. Quare repleti Spiritu sancto ceperunt loqui uariis linguis prout Spiritus sanctus dabat eloqui illis, uel linguis omnibus loquebantur uel sua, id est Hebrea lingua loquentes ab omnibus intelligebantur, ac si loquerentur propriis, ipsi quoque linguas omnium quasi propriam intelligebant. In hora tertia datur, quia sancta Trinitas predicanda mandatur; dedit igitur Spiritus sanctus facundiam, dedit et omnium scientiam, et doctrinam, unde in  Euangelio: Ille uos docebit omnia [5 1Kb] , et introitu: Spiritus Domini repleuit orbem terrarum [6 1Kb] , ubi Dei predicatur potentia, qui solus ubique, solus omnia replet, nisi enim ubique, non fuisset simul in apostolis magno terrarum spatio separatis nec esset in diuersis fontibus consecrandis. uel repleuit orbem terrarum, dum apostolos inebriauit, quorum sonus in omnem terram exiuit [7 1Kb] ; et quoniam orbis terre per quatuor climata separatur, ideo quater alleluia concinitur. Duplex uero, quod post epistolam canitur alleluia, uel significat, ut sepe diximus, duplicandam letitiam, uel etiam spiritum  bis apostolis datum scilicet de terra et de celo, uel eos spiritu et mente psallentes [8 1Kb] ; uel conuersionem duorum populorum. Et hoc quod continet omnia, scientiam habet uocis, id est nouit, qua mente quisque loquatur; uel habet scientiam omnium, per que et de quibus potest uox humana uariari, uel scientiam uocis, id est uocem scientie habet, id est facit nos habere, ut que ipso inspirante apostoli proferrent, cum intelligentia pronuntiarent. Offerenda: Confirma [9 1Kb] , huic diei conuenit; constat enim fidem datam fuisse apostolis, sed infirma fuit in eis. Unde Petrus ad uocem ancille negauit [10 1Kb] ; quam eis Dominus hodie confirmauit, et nos nobis petimus confirmari. A templo sancto tuo quod est in Hierusalem, tibi offerent reges  munera, id est apostolorum Ecclesia, qui sunt Ecclesie fundamenta, nam »salus ex Iudeis est [11 1Kb] .« Communio: Factus est, sumitur de epistola [12 1Kb] . Et uide quoniam hoc festum per septem dies celebratur, uel propter presentis uite sacramentum, uel propter animarum Sabbatismum, uel quia per septem dona Spiritus sancti, corporibus et animabus plena gaudia conferuntur: unde septem ultimi psalmi a laudibus titulantur; quia per septiformis gratie operationem gaudia conferuntur eterna. In quibus tres leguntur quotidie lectiones, ut septem fratres tres procurent sorores [13 1Kb] , id est septem dona tres uirtutes, fidem, spem, caritatem, ut Gregorius prosequitur in Moralibus; horum enim dierum officia septem donis Spiritus sancti adaptantur;  hesternum igitur, et hodiernum, pertinent ad sapientiam, et intellectum, ut ex superioribus patet.

Secunda feria agitur in officio de assumptione gentium, ad quarum salutem misit Deus Filium suum Unigenitum in hunc mundum, ut saluaretur mundus per ipsum, ut testatur hodiernum euangelium [14 1Kb] , quam salutem operatus est Spiritus sanctus. Nam Petro loquente, cecidit Spiritus sanctus super gentes, ut hodierna testatur epistola [15 1Kb] . Ad quam salutem perficiendam, ut cantatur in introitu: Cibauit eos Dominus ex adipe frumenti et de petra melle saturauit eos [16 1Kb] , sermo diuinus frumentum est, cuius palea Iudei et adipe satiantur gentiles [17 1Kb] . uel frumentum Christus est, cuius adeps Spiritus sanctus, quo fideles  satiantur, melle de petra, id est doctrina de Christo procedente, in quo sunt omnes thesauri sapientie et scientie Dei [18 1Kb] . Hic quoque ob promissiones Dei quater concinitur alleluia, sic et in sequentibus exponere memor eris. Ad eam quoque perficiendam, ut concinitur in offerenda: Intonuit de celo Dominus [19 1Kb] , quando factus est repente de celo sonus [20 1Kb] , et apparuerunt fontes aquarum [21 1Kb] , id est reuelata sunt per Apostolos uelamina Scripturarum, et hec omnia facta sunt Spiritu operante. Unde sequitur in communione: Spiritus sanctus docebit uos quecunque  dixero [22 1Kb] . Et attende quod assumptio gentium ad tempus fuit dilata, unde: »In uiam gentium ne abieritis [23 1Kb] ,« sic tempore congruo fuit denique imperata. Unde: »Ite, baptizantes omnes gentes [24 1Kb] ;« per se namque gentibus non predicauit, sed per apostolos. Sic Isaac minori filio Iacob nichil de offerendo sibi cibo mandauit, ut benedictionem acciperet, sed per operationem Rebecce primatum benedictionis accepit [25 1Kb] , que quia facta sunt occulto Dei iudicio, unde exclamat Apostolus: »O altitudo diuitiarum sapientie et scientie Dei [26 1Kb] ,« ideo hodiernum officium pertinet ad consilium. Et sciendum est quod per totam septimanam solemnitates sunt seruande, ut Gloria in Excelsis, Credo, et Ite missa, et Te Deum, et Alleluia, tum ut baptizatorum  saluti congaudeamus, tum ut future letitie plenitudinem figuremus.

Tertie ferie continet officium commendationem apostolorum et successorum, hi sunt ostiarii, de quibus agitur in euangelio [27 1Kb] , qui ouibus aperiunt ostium fidei. Constat namque non aliter accipi gratiam, nec intrari Ecclesiam nisi per apostolice fidei ianuam. Isti manus super baptizatos imponunt, et sicut dicitur in epistola: Baptizati proinde Spiritum sanctum accipiunt [28 1Kb] . Istorum uox est in introitu: Accipite iucunditatem glorie, in quo, quia per geminam dilectionem ad fidem pertingimus Trinitatis, ideo quinquies concinimus alleluia. Et est sensus: Accipite iucunditatem glorie, id est Spiritum sanctum, qui uos glorificabit et clarificabit,  ut quisque de se dicere possit, quod dicitur in communione: Spiritus qui a Patre procedit, ille me clarificabit [29 1Kb] , qui uobis quoque, ut in offerenda cantatur: Portas celi [30 1Kb] , id est apostolorum Scripturas aperiet, et quoniam heresiarchas in spiritu fortitudinis sunt aggressi, et aggrediuntur, idcirco pertinet hodiernum officium ad fortitudinem. Non incongrue dicunt: Qui spiritum faciunt ostiarium; ipse namque per ostium Christum introducit ad Patrem.

Quarta feria officio suo predicat scientiam, que est donum Spiritus sancti, qui sanctos usque adeo illuminauit. Quod de quinque libris Moysi, paucisque prophetarum Scripturis librorum copia creuit,  quod Daniel preuidens ait: »Pertransibunt plurimi, et multiplex erit scientia [31 1Kb] .« Quod mystice nobis innuit Euangelium [32 1Kb] de quinque panibus et duobus piscibus, que sicut multiplicata sunt inter ora comedentium. Sic lex et prophete inter studia contrectantium. De hoc spiritu dicit sapientia in lectione prima: Spiritus Domini repleuit orbem terrarum [33 1Kb] , et Isaias in secunda: Nolite, ubi effundam aquam super sitientem, et infra, effundam Spiritum sanctum super semen tuum [34 1Kb] . Et uide quod due lectiones leguntur, eo quod ad fidem duo populi  conuertuntur, uel quoniam ordinandi in utriusque Testamenti pagina imbuuntur, quibus in euangelio panis, id est sacra Scriptura proponitur. His precedens congruit introitus: Deus dum egredereris [35 1Kb] .

Nam per scientiam egressus est Deus, id est notus effectus; et quia meditando sacras expositiones, exposuere Scripturas, ideo in offerenda cantatur: Meditabar in mandatis tuis [36 1Kb] , et quia dicunt id ipsum, nec sunt in eis schismata, recte in communione subiungitur: Pacem meam [37 1Kb] . Et attende quod solemnitati sancti Spiritus ieiunium quatuor temporum non derogat hodiernum, sed potius illustrat; quia delicie sancti Spiritus, deliciarum carnalium fastidium important, et quia sponso ablato apostolis ieiunandum erat, sicut Dominus predixerat, quando  »sponsus auferetur ab eis, tunc ieiunabunt [38 1Kb] ;« unde repleti Spiritu sancto sponte ieiunare ceperunt [39 1Kb] . Quocirca in precedenti secunda feria quidam estiualem inchoant quadragesimam, quidam uero sanius hodiernum ieiunium autumant huius temporis quadragesimalis initium; cui quidam terminum statuunt in festiuitate Sancti Ioannis siue sex habeat septimanas, siue nequaquam. Alii festiuitatem Sancti Ioannis includunt, et eo usque ieiunantes sine termino prefixo procedunt, ubi senarium compleant hebdomadarum. Hanc quadragesimam probat Hieronymus non esse necessitatis, sed uoluntatis, dicens: Nos unam facimus quadragesimam, illi tres, quasi tres passi fuerint saluatores,  non quod per totum annum ieiunare non liceat, excepta Pentecoste, sed quod aliud sit necessitate, aliud uoluntate munus offerre. Sed hec dixit Hieronymus contra Montanum hereticum, qui apud suos tribus quadragesimis statuit ieiunandum.

Quinta feria non habet officium proprium, sed a die Dominica mutuatur, ut a Sabbato in Sabbatum septem duntaxat sint officia, septem donis Spiritus sancti deputata; quidam tamen et huic officio mutuato non incongrue donum ascribunt, huiusce ascriptiones facere non a Sabbato, sed a Dominica incipientes. Qui in Dominica ponunt Spiritum sapientie, in secunda feria intellectus, in tertia consilii, in quarta fortitudinis et in hac quinta ponunt  Spiritum scientie qui dat scrutari profunda, sicut canitur in alleluia. Spiritus omnia.

Sexta feria agitur in Euangelio de filia archisynagogi [40 1Kb] que post sanationem hemoroysse resuscitatur: in quo significatur illa sancti Spiritus operatio; quia synagoga nunc mortua pietate reuiuiscet, postquam plenitudo gentium [41 1Kb] eadem introierit pietate. Huic congrue precedit illa prophetica lectio: Exsultate, filie Sion, in Deo, qui dedit uobis imbrem matutinum et serotinum [42 1Kb] . Hec est doctrina euangelica nobis per apostolos collata, iam  predicata, et adhuc nouissimis temporibus predicanda, ibi subiungitur et comedetis, et saturabimini cibo, uidelicet spirituali, de quo in introitu: Repleatur os meum laude tua [43 1Kb] , unde et puelle resuscitate iussit dare manducare, refecta namque interius, dicet quod in offerenda canimus: Benedic, anima mea, Domino [44 1Kb] , et tunc impletum erit uniuersaliter quod in communione cantatur: Spiritus ubi uult spirat [45 1Kb] , prius uadens ad Iudeos, secundo ad gentes, postmodum rediens ad Iudeos; quia »nemo potest dicere Dominus iehsu, nisi in Spiritu sancto [46 1Kb] .«

Sabbato figurat officium duorum concordiam populorum, Iudei uidelicet et gentilis. Hi sunt duo ceci, de quibus dicitur in Euangelio [47 1Kb] , quod sunt  illuminati a Christo; de qua concordia loquitur Paulus, in epistola ad Iudeos et gentiles directa dicens [48 1Kb] : Iustificati ex fide pacem habeamus ad Deum per Dominum Iesum Christum, sed cum pax, aut concordia nequaquam uera sit, nisi per caritatem, ideo precinitur in introitu: Charitas Dei diffusa [49 1Kb] , in quo ter ponitur alleluia, quoniam ad fidem Trinitatis peruenitur per obsequia caritatis. Et non solum relique partes officii, sed etiam lectiones ad ieiunium pertinentes attestantur operationem et gratiam Spiritus sancti, ut prima: Effundam de Spiritu meo [50 1Kb] , et secunda: Locutus est [51 1Kb] . Ubi dicitur: Numerabitis septem hebdomadas usque ad alteram diem expletionis hebdomade septime,«  presentem intellige festiuitatem que olim dicebatur festiuitas hebdomadarum; et quia postquam gentes intrauerint, reliquie saluabuntur [52 1Kb] , idcirco eis nunc flentibus, et sponsum exspectantibus dicit Dominus: Nam uos relinquam orphanos [53 1Kb] , quod in communione canimus; quia igitur hec concordia fiet imminente die iudicii, qui erit etiam electis causa timoris, idcirco pertinet hoc officium ad timorem, uel quia timor introducit caritatem, licet caritas foras mittat timorem [54 1Kb] . Et nota quod in ordine istorum officiorum descendendo computamus, in ordine uero Paschalium, secundum Augustinum, ascendendo; quia per hec descensus ad nos Spiritus sancti, per illa noster ad illum significatur ascensus. Et caue quia preter hec officia ad  ieiunium pertinentia, que in quarta et in sexta feria, et in hoc Sabbato exposuimus, alie quidem lectiones, et euangelia, in eisdem diebus inueniuntur, que forte solemnitati magis appropinquare uidentur, sed tam hec quam illa gratiam Spiritus personant, et operationem. Unde quidam non incongrue duas missas celebrant, unam in tertia de festo cum Gloria in excelsis Deo, et credo, aliam in nona de ieiunio sine Gloria in excelsis Deo: in qua sunt clerici ordinandi, qui merito in hac hebdomada ordinantur, ut sancti Spiritus dona percipere mereantur. Et  memento, quod in hac die terminatur quinquagesima, unde et hodie frequentatur alleluia, et cantatur pro gradualibus alleluia, nec flectuntur genua; pertinet enim ad octauam. Et illud quidem generale est quod quoties in die de tempore gratie materia assumitur, aut dies ad octauam refertur; genua non flectimus, sed in orationibus stantes collatam nobis gratiam, et conferendam gloriam profitemur, ut cum olim essemus serui curui, non fracto iugo incedamus erecti, ut in Dominicis diebus, et sanctorum natalitiis, et Paschalibus.

Inclinare tamen capita possumus, ut mulieres deuotas ad monumentum imitemur [55 1Kb] . Illud quoque non est silentio pretereundum, quod quatuor sunt status Ecclesie: primus est culpe, secundus culpe  et pene, tertius pene et gratie, quartus gratie et glorie. Primum representat Ecclesia in Septuagesima, ideoque subticet, Te Deum, et alleluia; quia non est speciosa laus in ore peccatoris [56 1Kb] , et Gloria in excelsis Deo, quia positus est inter Deum et homines paries inimicitiarum [57 1Kb] . Secundum representat in Aduentu, ideoque etiam supradicta cantica subticentur preter alleluia; quia lex data Deum intelligere docuit et laudare. Tertium representat in estiuo tempore, ideoque propter gratiam acceptam in festiuis ista cantantur, sed propter penam in ferialibus subticentur, preter alleluia,  quod etiam quotidie frequentatur; quia spes de resurrectione futura non infirmatur. Quartum representat inter Pascha et Pentecosten, ideoque suprascripta cantica letitie quotidie frequentantur, et multiplicantur. uerum quia nondum habemus gloriam, quam exspectamus [58 1Kb] , ideo Te Deum laudamus, et Gloria in excelsis, in ferialibus subticemus, et in Dominicis, in quibus quasi dupliciter resurrectionem representamus, scilicet intuitu temporis et diei, duo alleluia propter duplicem stolam cantamus, sed in ferialibus unum, quoniam ante resurrectionem anima duntaxat fruitur beatitudine. In festiuitatibus sanctorum duo, uel propter octauam, uel propter requiem et perfruitionem. Nec te moueat, quod non rectum, sed preposterum ordinem  Ecclesia representat, eo quod erunt nouissimi primi et primi nouissimi [59 1Kb] ; sic ergo uarietas dierum et statuum humanorum uarietatem induit officiorum, ut alia celebrentur cum responsorio solo, alia cum alleluia solo, alia cum alleluia et responsorio, alia cum responsorio et tractu, alia cum alleluia et tractu, ut in Sabbato sancto; quia neque actus hominum sunt iidem, ut interdum lugeant et laborent, interdum gaudeant et contemplationi operam dent [60 1Kb] . Responsorium significat actionem, alleluia contemplationem, tractus luctum, alleluia letitiam.



LIBER OCTAuUS.



PROLOGUS.


Licet a deuio simus Scripturarum preconio euocati, sed et Domini sanguine pretioso redempti, tamen adhuc uiatores, et de torrente in uia bibentes [61 1Kb] , peregre proficiscimur [62 1Kb] et a Domino peregrinamur [63 1Kb] , quam peregrinationem representat Ecclesia in Dominicis usque ad Aduentum sequentibus.



CAPUT PRIMUM DOMINICA IN OCTAuA PENTECOSTES, QUAE EST PRIMA POST PENTECOSTEN.

Domine, in tua misericordia speraui, exsultauit cor meum in salutari tuo [64 1Kb] . De hac Dominica, que est prima post Pentecosten, triplex est uarietas; quidam enim cantant de Trinitate, alii de Octauis,  alii uero historiam incipiunt, Preparate. uel Deus omnium exauditor; qui de Trinitate cantant, hanc rationem allegant, quia post aduentum Spiritus sancti, confestim predicari et in baptismo celebrari cepit fides, et confessio Patris et Filii, et Spiritus sancti. Nam ante resurrectionem, non innotuit distinctio Trinitatis, post resurrectionem regula data, »euntes in mundum uniuersum, docete  omnes gentes, baptizantes eos, in nomine Patris et Filii, et Spiritus sancti [65 1Kb] ,« nunc primum acta est exhibita, cum in ipsa die Pentecostes tria millia hominum sunt conuersa. Recte igitur post aduentum Spiritus illico sequitur officium Trinitatis, ut post acceptum baptismum, et receptum Spiritum, fidem quam predicamus uocibus, exerceamus operibus. Totum itaque Trinitatis officium nocturnum, seu diurnum sanctam redolet Trinitatem, in quo legitur euangelium: Erat homo ex Phariseis [66 1Kb] , in quo remedium baptismi commendatur, quod in Trinitatis inuocatione confertur. Huic congruit precedens lectio de Apocalypsi [67 1Kb] : uidi ostium, ubi dicitur: Mare uitreum simile crystallo. Mare namque baptismum significat. Ibi quoque sequitur:  Sanctus, sanctus, sanctus, Dominus Deus Sabbaoth, ubi Trinitatis notatur unitas.

[Officia Trinitatis Alcuinus inuenit; temporibus namque Attile, qui Christianos flagellauit, et omnia fere uolumina professionis Christiane destruxit, Alcuinus magister Caroli historiam de Trinitate composuit, responsoria scilicet et antiphonas, missam et sequentiam; fecit etiam historiam de Sancto  Stephano, quas ambas obtulit Alexandro pape, qui respuit illam de sancta Trinitate, dicens: »Sicut non est speciale officium unitatis, sic non oportet esse Trinitatis, maxime, cum singulis Dominicis festum sit unitatis et Trinitatis.« Tandem superueniente heresi Ariana, fere fuit Trinitatis fides exstincta, sed Hilarius, et Eusebius, et Ambrosius restiterunt. Consensit igitur ea de causa Gregorius magnus, ut de Trinitate specialia cantaremus, et ecclesia edificaremus, licet similia de unitate non fiant. Multi enim de Trinitate dubitauerunt, qui in confessione unitatis nullatenus errauerunt. Exinde igitur est, quod de historia Trinitatis inueniatur uaria consuetudo. Alii namque non utuntur ea, sequentes reprobationem Alexandri. Alii utuntur ea,  et cantantes eam in hac prima Dominica, sequuntur primam institutionem Alcuini. Alii ponunt eam in ultima Dominica, sequentes ultimam approbationem Gregorii.] Qui autem celebrant de octauis eamdem ponunt epistolam, et idem quod prediximus euangelium propter baptismatis sacramentum, ceteris obseruatis, sicut in die solemni. Celebrant autem octauam, ad insinuandum perfectionem, uel consummationem operum Spiritus sancti. Per septem dies opera gratie septiformis, in octaua consummatio declaratur. Et quoniam octaua redit ad caput, omnia sicut in die festo a uespera in uesperam in ipsis uesperis et tribus nocturnalibus psalmis obseruant. De his octauis dicit Augustinus: »Celebrationem  octauarum feriarum noui homines celebramus. Baptismus neophytorum licet in Sabbato peragatur, ad illum tamen baptismum pertinet, quem apostoli susceperunt in die Pentecostes [68 1Kb] , cuius octaua dies est Dominica sequens.« Qui uero historiam: Preparate, ponunt , melius faciunt quia Romanam sequuntur Ecclesiam, nostre peregrinationis recolentes, et recurrentes historiam. Nam per Septuagesimam significauimus expulsionem generis humani de patria paradisi, per quadragesimam seruitutem populi sub Pharaone; per Pascha agni immolationem; per quadraginta dies paschales, quadraginta annos in deserto; per Rogationes, terre promisse ingressionem; per septem dies Pentecostes,  in quibus septem dona diuiduntur, terre date diuisionem. Per tempus ergo, quod ab hodie sequitur, significamus populi afflictionem et gubernationem factam per iudices et reges. Ideoque ponuntur in manibus lectorum quatuor libri Regum: quorum primum scripsit Samuel; secundum Nathan: tertium et quartum Neemias; et duo libri Paralipomenon, quos scripserunt sapientes Synagoge. Et quia iudicum maximus Samuel, et regum maximus fuit ipse Dauid, et eius filius, idcirco istorum dicta potius, et opera in historia iubilantur. uel ideo ista leguntur, quia sicut illi pugnauerunt, sic et nos, accepto Spiritu pugnare debemus. Preparate,  uox est Samuelis [69 1Kb] . Deus exauditor, uox Dauid regis [70 1Kb] . Qua historia utendum est usque ad Kalendas Augusti. Dauid itaque dum a Saul et seruis suis affligitur, et ad gentes ire compellitur: de suis uiribus diffidens, et de Dei adiutorio presumens ait in introitu: Domine, in tua misericordia speraui [71 1Kb] . In collecta uero: Deus in te sperantium [72 1Kb] . Orat similiter in graduali: Ego dixi [73 1Kb] , in alleluia: uerba mea [74 1Kb] ; in offerenda: Intende [75 1Kb] ; de necessitatibus suis liberationem implorat. In communione, pro collatis beneficiis gratias agit dicens: Narrabo; in euangelio [76 1Kb] utriusque persona exprimitur, dum in diuite Saul, in Lazaro Dauid pauper accipitur, qui diuitem de non exhibita caritate redarguit, per quam regni solium acquisiuit, que in epistola commendatur  cum dicitur: Deus caritas est [77 1Kb] . Mystice Lazarus mendicus Christianus est populus, qui dum esset gentilis confugiens ad fidem Trinitatis cupiebat refici de interiori sensu legis, quasi de micis, que cadebant de mensa diuitis iudaici populi. Hic Lazarus affligitur a Iudeis, ab infidelibus, ab hereticis, a malis catholicis, qui omnes purpura uestiuntur et splendide epulantur. Iudei purpura carnis est nobilitas, de qua gloriabantur, dicentes: Nos filii Abrahe sumus [78 1Kb] ; epulum uero ipsius, lex Mosaica. Gentilium et malorum catholicorum purpura diuitie seculares. Epulum uero, philosophica scriptura uel carnalia desideria. Hereticorum purpura est bonorum operum simulatio; epulum, corruptibilis  sermo. Sed Christianus populus humiliter sua peccata confitens, terrena despiciens, celestia petens, ut ulcerosus abiicitur: cum a predictis in hac uita contemnitur, sed qui perdit hic animam suam, inueniet eam [79 1Kb] . Huius ergo mendici uox est: Domine, in tua. Qui uelut cantor hodiernus in introitu de Dei misericordia presumit, et in epistola causam reddit, quia Deus caritas est, qui prior dilexit nos, et misit Filium suum propitiationem pro peccatis nostris, et ad caritatem persecutores inuitat, subdens: Diligamus Deum [80 1Kb] . Et adhuc in graduali, in alleluia, in offerenda deuotius orat.

In communione, et in fine introitus gratiarum promittit impendere actiones. Secunda feria, licet sit de hac Dominica uaria Ecclesiarum consuetudo,  in hoc tamen conueniunt omnes, ut per hebdomadam predicte historie, Preparate, responsoria et antiphone decantentur, et Regum libri legantur; in diurnis uero officiis Romana Ecclesia per totam septimanam Dominicam repetit, saluo quod in quarta, et sexta feria speciales epistole et euangelia titulantur. Tempore quodam, Dominico officio nondum ordinato, heresi pullulante, ne officium diuinum deperiret, prima feria cantabant de Trinitate, in secunda de caritate, in tertia de sapientia, quarta de Spiritu sancto, quinta de angelis, sexta de cruce Domini, Sabbato de beata Maria. Sed postea factum est ut illud cessaret, quod necessitate  urgente factum fuerat, et Dominico officio ordinato, statutum est, ut prima feria suum haberet officium, scilicet de Trinitate, secunda de angelis, quia tunc primo creati sunt in bonis gratuitis; tunc enim diuisa fuit lux a tenebris [81 1Kb] , id est boni angeli a malis; quia tunc cecidere mali, boni uero confirmati sunt. Prima autem feria creati fuerunt in bonis naturalibus; cantatur etiam alia de causa, ut scilicet defunctis adhibeamus suffragium angelorum. Eadem quoque feria missa pro defunctis cantatur quia, ut dicunt quidam, in prima feria refrigerium habent illi qui sunt in purgatorio, et statim secunda feria ad penas redeunt; ut autem laboribus eorum subueniatur, missa pro defunctis cantatur. Institutum quoque fuit, ut quarta feria  ieiunaretur, et in illa die debet cantari missa de die Dominica; in sexta feria de cruce, in septima de beata uirgine. Quod initium habuit, quia olim in Constantinopoli in quadam ecclesia erat imago beate uirginis, ante quam dependebat uelum, quod totam cooperiebat imaginem. Hoc uelum sexta feria post uesperas recedebat ab imagine, nullo mouente sed Dei miraculo, quasi deferretur in celum, ut ad plenum posset imago a populo prospici. Celebratis autem uesperis in Sabbato descendebat ante eamdem iconam, id est imaginem, et ibi manebat usque in sextam feriam. Hoc uiso miraculo sancitum est, ut semper illa feria de Beata Maria in Ecclesia decantaretur. uel ideo, quia ipsa est porta nobis ad  regnum celorum, quod per diem Dominicam figurabatur; ideo solemnizamus de illa feria septima, que precedit diem Dominicam, uel ut solemnitas matris solemnitati filii continuetur, et ut festiuius agatur in die, in quo Deus requieuit ab opere [82 1Kb] . Alcuimus uero magister Caroli rogatu archiepiscopi Bonifacii instituit missam de Trinitate in Dominica die, in feria secunda de sapientia, in feria tertia de Spiritu sancto, in feria quarta de caritate, in feria quinta de angelis, in feria sexta de cruce, in Sabbato de Sancta Maria. Nonnulli celebrant de angelis in secunda feria. Alii pro defunctis, in tertia pro peccatis uel pace; in quinta pro tribulatione, in sexta ut superius de cruce, et in Sabbato de uirgine, etc., ut superius dictum est. Cuius missam quidam  solemniori semper cultum celebrant, scilicet cum Gloria in excelsis Deo, et Te Deum laudamus in eiusdem uirginis dicitur matutinis. Quod si alie misse cantentur, orationes de premissis materiis interseruntur, ut per suffragia patrocinia sentiantur.



CAPUT II. DOMINICA SECUNDA POST PENTECOSTEN.

actus est Dominus protector meus, et eduxit me in latitudinem [83 1Kb] , qui accepto regno fecit cenam magnam, de qua dicitur in Euangelio: Multos inuitauit amicos et inimicos [84 1Kb] . Sed cum inimici, qui  fuerant fautores Saulis, uenire noluerunt: loquitur ad eos qui uenerant, dicens in epistola: Nolite mirari, si odit uos mundus [85 1Kb] , hic etiam hodie oracula precidit in introitu, dicens: Factus est Dominus protector meus. Et adhuc in ceteris cantibus, modo gratias agit Deo, qui tot bona tribuit ei [86 1Kb] , modo orat ut eum ab hostibus eruat [87 1Kb] . Mystice Dauid est Christus, qui cenam fidei preparauit, multos inuitat, qui se excusantes secularia spiritualibus anteponunt, humilitatem pretendunt in uoce, superbiam in actione. Cum enim dicitur eis: relinquite seculum, sequimini Dominum: »uende omnia que habes et da pauperibus, tolle crucem, et sequere me [88 1Kb] ,« respondet unus: uillam emi, alius: Iuga boum emi quinque [89 1Kb] , alius: Uxorem duxi; nam  cogitatio terrenorum, delectatio quinque sensuum, uoluptas carnis, impediunt ad cenam accedere, Iesu Christi. Alios autem compellit intrare, ut pauperes spiritu [90 1Kb] . Quibus discumbentibus ait quod legitur in epistola: Nolite mirari, si odit uos mundus, et infra: Filioli non diligamus uerbo, neque lingua, sed opere et ueritate [91 1Kb] . Chorus ergo discumbentium satietate refectus exsultat in introitu dicens: Factus est Dominus; et adhuc in sequentibus gratias agit et adorat. Et attende quod alleluia Dominicalia sepius omittimus, quoniam aliter, et aliter in aliis, et in aliis gradualibus disponuntur. Ea igitur diligens lector attendat, et diligenter uniuersitatibus officiorum assignet. Illud tamen est adiiciendum,  quod alleluia de Trinitate, Qualis Pater, in Dominicis canimus, ut fidem hilariter profitentes, ad speciem perueniamus.



CAPUT III. DOMINICA TERTIA POST PENTECOSTEN.

Respice in me, et miserere mei, quia unicus et pauper sum ego [92 1Kb] . Dauid cum regnaret et prosperitate floreret, adulterum et homicidium commisit [93 1Kb] ; sed, propheta eum increpante, penituit. Hec est ouis que perierat et inuenta est. Per Dauid intelligimus quemlibet penitentem, quem consolatur Dominus in euangelio [94 1Kb] , dicens: Qui perdiderit ouem, aut drachmam gratulatur cum inuenerit eam; et: Gaudium est in celo super uno peccatore penitentiam agente.  Ubi notatur, quanta sit cura Deo de peccatoribus conuertendis, quanta sit angelorum congratulatio de conuersis, quos etiam consolatur et admonet Petrus in Epistola, dicens: Humiliamini sub potenti manu Dei; et infra: Cura est Deo de nobis; et infra: Ipse perficiet, confirmabit et consolidabit uos [95 1Kb] . In hunc ergo penitens omnem suam sollicitudinem ponat ut hic dicitur: Cogitatum suum iaciat [96 1Kb] . Ut in graduali cantatur: Spem suam figat [97 1Kb] . Ut in offerenda subiungit: Sperent in te [98 1Kb] . Hic penitens orat in introitu: Respice in me [99 1Kb] ; et in communione: Ego clamaui. Et attende quod hoc officium  cantatur circa festum Sancti Ioannis Baptiste quia legitur populum ad penitentiam prouocasse [100 1Kb] .



CAPUT Iu. DOMINICA QUARTA POST PENTECOSTEN.

Dominus illuminatio mea, et salus mea, quem timebo [1 1Kb] ? Dauid post peccatum adulterii et homicidii, sic est afflictus ab Absalone filio suo iudicio Dei [2 1Kb] , quod eiectus est de solio regni [3 1Kb] . Hic est hypocrita qui alios iudicans, festucam in oculo fratris, in suo uero trabem non considerat [4 1Kb] . Per hunc igitur quemlibet hypocritam figuramus super aliquos regnantem et afflictiones patientem [5 1Kb] . Cui dicit Dominus in Euangelio: Estote misericordes, sicut et Pater uester celestis misericors est; et infra: Nolite iudicare et non iudicabimini, et ita infra: Cecus  cecum ducere non potest; et infra: Eiice trabem de oculo tuo [6 1Kb] . Huic etiam ad tolerantiam passionum Paulus in epistola dicit: Existimo quod non sunt condigne passiones huius temporis ad futuram gloriam, que reuelabitur in nobis [7 1Kb] . Hic demum passionibus afflictus, et moribus castigatus, oculo cordis humiliatus, exsultat in introitu dicens: Dominus illuminatio mea [8 1Kb] . Orat in graduali et in offerenda, applaudit in communione, quod ei Dominus adiutor exstiterit et liberator [9 1Kb] , quod non sibi, sed Domino tribuit.



CAPUT u. DOMINICA QUINTA POST PENTECOSTEN.

Exaudi, Domine, uocem meam qua clamaui ad te [10 1Kb] .  Dauid post flagella regnum cum tripudio redditur, et filio eius promittitur. Hic est Christianus populus, qui persecutorum malleis concutitur: hec est nauicula, que fluctibus tunditur [11 1Kb] . Hoc est rete, quod pre multitudine piscium frangi uidetur, sicut in euangelio legitur [12 1Kb] ; pisces sunt carnales et heretici, qui non tantum Ecclesiam premunt, sed etiam quantum in eis est, rete fidei rumpunt. Hos pisces inuitat Apostolus ad opera spiritus, et ad uinculum unitatis dicens in epistola: Omnes unanimes in oratione estote [13 1Kb] . Inter hec pericula Ecclesia constituta orat in introitu: Exaudi [14 1Kb] , et in graduali: Protector [15 1Kb] , et quia quandoque tranquillitati redditur, eique pro solatio pax eterna promittitur; ideo gratias agit in offerenda, ei, qui  sibi tribuit intellectum [16 1Kb] , et in Communione: Unam petii a Domino [17 1Kb] , propositum suum confirmat in unitate fidei, ut perueniat ad unitatem spei. Et attende quod hoc officium cantatur circa festum Beati Iacobi. Quia sicut dicitur in Euangelio: »Relictis retibus, secutus est Dominum, et factus est piscator hominum [18 1Kb] ,« supplantator, re et nomine, uitiorum.



CAPUT uI. DOMINICA SEXTA POST PENTECOSTEN.


Dominus fortitudo plebis sue [19 1Kb] . Dauid moriens pro deuictis hostibus Deo gratias agit. Et ut bonus paterfamilias Salomoni uncto et eius populo benedicit [20 1Kb] . Hec est Ecclesia, que filios in baptismate generatos, et chrismate confirmatos instruit ad perfectionem, dicens in euangelio: Nisi abundauerit iustitia uestra plus quam Scribarum et Phariseorum, non intrabitis in regnum celorum [21 1Kb] ; instruit ad uite nouitatem, et Christi imitationem, dicens in epistola: Quicunque baptizati in Christo in morte ipsius baptizati sumus, et infra: In nouitate uite ambulemus [22 1Kb] . Et hortatur in introitu; quia Dominus est fortitudo [23 1Kb] , Filius autem instructus,  orat in graduali: Conuertere [24 1Kb] , et in offerenda: Perfice [25 1Kb] , et se Domino immolaturum promittit in Communione: Circuibo [26 1Kb] , ut iustitia sua abundet in Domino.



CAPUT uII. DOMINICA SEPTIMA POST PENTECOSTEN.

Omnes gentes plaudite manibus [27 1Kb] . Defuncto Dauid successit pacificus Salomon, sub quo sopitis bellis, in laude Dei populus exsultauit [28 1Kb] . Ideoque in hac Dominica ueniunt ad manus legentium libri Sapientie, scilicet, opera Salomonis, ut Parabole, Ecclesiastes et Cantica, liber Sapientie, quem Philo composuit, et Ecclesiasticus, quem iehsu, filius Sirac edidit, et tamen Salomoni propter stylum  attribuuntur. Et historia in principio, quibus utendum est usque ad Kalendas Septembris, uel his nunc utimur operibus sapientie; quia mensis iste calidus est, et estum significat uitiorum, in quo nos oportet sapienter degere, sicut in medio nationis praue atque peruerse [29 1Kb] , uel quia mensis iste scilicet Augustus sextus est, unde sextilis ante Augustum Cesarem uocabatur, et uerus noster Salomon in sexta etate uenit, qui fecit utraque unum [30 1Kb] , qui fuit Dei uirtus et Dei sapientia, qui docuit nos sapienter uiuere et docere [31 1Kb] ; hic est Christus, Rex regum [32 1Kb] , qui septem panibus, et paucis pisciculis, ut legitur in Euangelio [33 1Kb] , satiauit eos, qui de longe uenerant, et eum triduo sustinuerant. Hi scilicet qui ad Dominum ab idololatria conuertuntur, et  fidem Trinitatis habentes esuriunt et sitiunt iustitiam [34 1Kb] . Qui prius seruierant immunditie et iniquitati ad iniquitatem, nunc autem seruiunt iustitie in sanctificationem, ut legitur in epistola [35 1Kb] : Humanum, etc. Quos refectos rex pacificus ad plaudendum inuitat in introitu: Omnes gentes [36 1Kb] , et in graduali: uenite, filii [37 1Kb] , uocat ad timorem Dei. Illi uero se ipsos Domino offerentes in holocaustum [38 1Kb] ,  orant in offerenda, et communione. Hic est notandum, quod quoties mutatur historia, cantandum est ad uesperas Sabbati responsorium de historia, et in matutinis similiter nonum responsorium de historia. In ceteris uero Dominicis, ad uesperas in Sabbato: Deum time; in matutinis dicere consueuimus nouum responsorium de Trinitate, ut eam confiteamur, per quam saluamur.



CAPUT uIII. DOMINICA OCTAuA POST PENTECOSTEN.

Suscepimus, Deus, misericordiam tuam in medio templi tui [39 1Kb] . Salomon templum Hierosolymis edificauit, auro et gemmis ornauit, et in eo cultum Dei per ministeria sacerdotum celebrem ordinauit [40 1Kb] . Templum hoc est Ecclesia, que edificatur, dum  eius fides destructis heresibus roboratur, de quibus in euangelio dicitur: Attendite a falsis prophetis [41 1Kb] , quod et si de hypocritis et falsis Christianis possit intelligi, specialiter tamen de hereticis qui, quia Spiritu Dei non aguntur, filii Dei non sunt, ut in epistola dicitur: Debitores [42 1Kb] . Quibus enim spiritus testimonium reddit, hi filii sunt Dei. Qui letabundi exclamant in introitu: Suscepimus [43 1Kb] , et orant in graduali: Esto [44 1Kb] , et hereticos terrent in offerenda: Populum [45 1Kb] . Et eosdem alliciunt, in communione: Gustate [46 1Kb] . Templum etiam est beata uirgo Maria, in qua uere suscepimus Dei misericordiam. Unde circa eius festum rationabiliter presens cantatur officium: cum sit templum Domini,  et sacrarium Spiritus sancti.



CAPUT IX. DOMINICA NONA POST PENTECOSTEN.

Ecce Deus adiuuat me, et Dominus susceptor est anime mee [47 1Kb] . Post septimum annum templum dedicatur [48 1Kb] , ideoque post septem dies hec Dominica de eadem re officiata notatur. In qua dedicatione munera offeruntur, arca infertur, Deus laudatur. Hec dedicatio templi est per septiformem Spiritum facta corroboratio fidei. Qua corroborata, iura ecclesiastica statuuntur, debita repetuntur, sicut in euangelio dicitur [49 1Kb] , in quo dominus laudauit uillicum iniquitatis, qui memor Dominice indignationis misericorditer egit cum debitoribus suis. Hic est quiuis prepositus animarum, qui memor sue  fragilitatis, qua uel peccauit, uel peccare potuit, uel poterit, peccata confitentibus penitentiam misericorditer imponit. Huic congruit epistola [50 1Kb] : Non simus, ubi dicitur: Qui se existimat stare, uideat ne cadat, ut uidit uillicus iste, qui de collato beneficio remissionis Deo confitetur, et gratias agit in introitu, dicens: Primum querite regnum Dei [51 1Kb]



CAPUT X. DOMINICA DECIMA POST PENTECOSTEN.

Dum clamarem ad Dominum, exaudiuit uocem  meam [52 1Kb] . Dedicato templo Dominus Salomoni apparuit [53 1Kb] . Per quod Dominum preces Salomonis exaudisse innotuit; fide namque roborata, Dominus per multorum miracula coruscauit, et sicut Salomon leuitas reprobos reprobauit, approbatos elegit, sic Dominus, ut legitur in euangelio [54 1Kb] : Eiecit de templo uendentes et ementes, et ut dicitur in epistola [55 1Kb] : Scitis, eos elegit, quibus Spiritus dona diuisit. Alii namque datur sermo sapientie [56 1Kb] ; ut Dioscoro et Ignatio, qui ad instar angelorum alternatim psallere choros instituit. Alii sermo scientie [57 1Kb] , ut Athanasio, qui fidem per articulos distinxit. Alii fides [58 1Kb] , ut Petro, super quam petram fundatur Ecclesia [59 1Kb] . Alii gratia sanitatum [60 1Kb] , ut Antonio, qui multos curauit. Alii operatio uirtutum  [61 1Kb] , ut Martino, qui miraculis coruscauit. Alii prophetia [62 1Kb] , ut Ioanni Eremite. Alii discretio spirituum [63 1Kb] , ut Macario. Alii genera linguarum [64 1Kb] , ut Hieronymo. Alii interpretatio sermonum [65 1Kb] , ut Ambrosio. Hi cum intelligunt suas preces a Domino exaudiri, iubilant in introitu: Dum clamarem [66 1Kb] , et in alleluia: Te decet [67 1Kb] . Ubi notandum est quod fere ubicunque in cantu scribitur Hierusalem, neuma producitur, ut celestis Hierusalem iubilatio figuretur. Idem est, quoties Alleluia duobus uersibus insignimus, ut de stola duplici gaudeamus. Orant in graduali: Custodi [68 1Kb] , et in offerenda: Ad te [69 1Kb] . Quorum sacrificium acceptatur, unde in communione: Acceptabis sacrificium [70 1Kb] . Et attende,  quod hoc euangelium [71 1Kb] , in quo Hierosolymorum destructio predicatur, legitur in Augusto; quia prius a Nabuchodonosor, postmodum a Romanis in hoc mense destructa fuisse ciuitas inuenitur. Nostram ciuitatem stabiliat Dominus, et uoces nostras exaudiat. Nobisque Spiritus dona dispertiat.



CAPUT XI. DOMINICA UNDECIMA POST PENTECOSTEN.

Deus in loco sancto suo, Deus qui inhabitare facit unius moris in domo [72 1Kb] . Regina Saba Hierosolymam uenit uidere templum et audire sapientiam Salomonis [73 1Kb] . Que in templo quidem orauit, aurum et gemmas obtulit. Hec est Ecclesia que de ritu gentilitatis et de uiis erroris uenit Hierosolymam, id est ad uisionem pacis, audire sapientiam Christi, regis  pacifici, et obtulit sapientie aurum et gemmas naturalium uirtutum. Hec se diu fuisse peccatricem cognoscit, et ideo sub parabola publicani se humiliat, et dicit: Deus, propitius esto mihi peccatori; de quo Dominus in euangelio concludit: Qui se humiliat exaltabitur [74 1Kb] . Huic congruit Epistola Pauli humilis et quieti, in ea de se dicentis: Ego sum minimus apostolorum [75 1Kb] . Hic humilis Dominum laudat, et gratias agit, in introitu: Deus in loco [76 1Kb] , et in graduali, et in offerenda, et cum munera predicta  obtulerit, ceteros, maxime Phariseum, qui decimas obtulerat, ad offerendum inuitat, in communione: Honora [77 1Kb] , sed nunc temporis hec communio congrue cantatur, quando frugibus horrea, et cellaria uino replentur, quibus deuote Dominus honoratur.



CAPUT XII. DOMINICA DUODECIMA POST PENTECOSTEN.

Deus in adiutorium meum intende [78 1Kb] . Salomone quidem mortuo, regnum diuiditur [79 1Kb] . Et ideo mensis Septembris historia bipartitur. Prima pars in una historia consolidatur. Alia uariatur, quia regnum Iuda in Dauid familia stabilitur; sed regnum Isrel occupatur a plurimis. Unde et historia de his iustis, qui gentibus intermisti fuerant compilatur: ut de Iob, Tobia, Iudith et Esther. Sed et hec opera ueniunt  in manus legentium; ita in prima Septembris hebdomada legitur Iob, quem ipse scripsit, cum responsoriis: Si bona. In secunda liber Tobie, quem ipse composuit. In tertia Iudith, quem Achior edidit. In quarta, liber Esther, quem Mardocheus, uel potius Esdra composuit. Sed et liber Esdre post hec opera recitatur; et cum his cantantur responsoria: Peto, Adonai, Domine; his temporibus prophetauit Elias, qui gessit typum Christi. Sic, mortuo Constantino, Ecclesia separatur. Una pars est catholica, altera per multa schismata separata; a quibus catholica multa aduersa pro Domino tolerauit, sicut illi, quorum opera nunc temporis leguntur. Inter catholicos quidam sunt perfecti, quidam imperfecti. Perfecti sunt predicatores, idonei ministri  et cooperatores Dei. Qui dicunt in epistola [80 1Kb] : Fiduciam talem habemus, etc. Hi adducunt imperfectos et alienos, surdos et mutos ad gratiam Iesu Christi, sicut legitur in euangelio [81 1Kb] . Illi quidem surdi sunt et muti, qui obsurdescunt a preceptis audiendis, et obmutescunt a preconiis extollendis. uox itaque perfectorum est: Deus in adiutorium meum intende [82 1Kb] . Qui Dei adiutorium implorant, ut hereticis ualeant resistere, et eos corrigere, et ad Dei gratiam adducere. Aut uox est imperfectorum proficientium, qui ut proficiant, Dei implorant auxilium. In graduali: Benedicam [83 1Kb] , et alleluia: Domine, refugium [84 1Kb] , uox siquidem est perfectorum gratias agentium de illis se a persecutione aliquoties  temperantibus, et istis proficientibus. Et quia Moyses fuit unus eorum, qui se obtulerunt pro peccatis subditorum, ideo in offerenda cantatur: Precatus est Moyses [85 1Kb] . Isti perfecti sunt terra illa, que satiata fructu operum, donis uidelicet, Spiritus sancti, producit fenum iumentis, id est doctrinam hominibus. Unde in communione: De fructu [86 1Kb] et attende quod recte de Iob et Moyse insimul cantatur; quoniam contemporanei reperiuntur, per quorum exemplum ad patientiam, et mansuetudinem inuitamur.



CAPUT XIII. DOMINICA DECIMA TERTIA POST PENTECOSTEN.


Respice, Domine, in testamentum tuum [87 1Kb] . Elie discipulus exstitit Eliseus, cuius meritis hostium multitudo fugatur, et ciuitas a periculo liberatur [88 1Kb] . Hic est Samaritanus de quo legitur in Euangelio [89 1Kb] ; qui hominem qui inciderat in latrones, uidelicet genus humanum quod lex uel propheta reconciliare non potuit, liberauit. Assumens enim nostram humilitatem, oleum misericordie et uinum iustitie peccatorum plagis infudit, et super iumentum corporis sui peccata nostra perferens ad stabulum Ecclesie usque perduxit. Et stabulariis, id est apostolis et successoribus commendauit. Hunc quippe sacerdos, uel leuita sanare nequiuit; quia lex neminem  ad perfectum duxit, unde in epistola [90 1Kb] : Abrahe. Ubi probatur quod ex lege non est iustificatio; quia tunc erant omnia sub peccato. Itaque uox populi liberandi et infirmi generis humani sanitatem a Samaritano petentis: Respice, eadem in graduali, Respice et exsurge [91 1Kb] . similiter in offerenda: In te, Domine [92 1Kb] . Communio: Panem de celo [93 1Kb] , que sumitur de libro Sapientie, est liberati gratiarum actio.



CAPUT XIu. DOMINICA DECIMA QUARTA POST PENTECOSTEN.

Protector noster, aspice, Deus, et respice in faciem Christi tui [94 1Kb] . Multis regibus Hierusalem et Iuda, multa beneficia Deus contulerat. Solus Ezechias monitus ab Isaia [95 1Kb] ut domui sue disponeret, pro  acceptis beneficiis gratias rependit. Hic est unus decem leprosorum, de quibus agitur in euangelio [96 1Kb] ; quod cum omnes essent mundati, non est inuentus nisi unus, qui daret gloriam Deo. Illis ergo, qui gratias non egerunt, dicitur in epistola [97 1Kb] : Spiritu ambulate, et desideria carnis non proficietis. Ille itaque unus qui Ecclesie significat unitatem, orat in introitu: Protector, ubi dicitur: Melior est dies una in atriis tuis super millia [98 1Kb] , id est melius est corde uno et anima una id ipsum sapere, quam schismata generare; et gratias agit, in graduali: Bonum est [99 1Kb] , et alios ad idem inuitat, in offerenda: Immittit angelus [100 1Kb] ; que quidem offerenda, bene simul cum Tobia cantatur, cum et eius filius per angeli obsequium liberetur. Ubi dicitur: Gustate et uidete [1 1Kb] , et  quid sit gustandum, in communione cantatur: Panis quem ego dabo [2 1Kb] . Feria quarta legitur euangelium [3 1Kb] de surdo et muto, quem apostoli curare non potuerunt, eo quod illud genus demoniorum non eiicitur nisi in oratione et ieiunio, quod bene diei conuenit. Hodie namque ieiunium est quatuor Temporum. Ideoque due lectiones leguntur, ut ordinandi in duobus preceptis caritatis, uel duabus legibus instruantur: prima de calcatore uue, tempori conueniens [4 1Kb] ; secunda, uidelicet Esdre, congruit  ordinandis [5 1Kb] . Quibus dicitur in introitu: Exsultate [6 1Kb] . Qui meditari [7 1Kb] promittunt in offertorio. Cummunio: Comedite pinguia [8 1Kb] , sumitur de lectione secunda.

Feria sexta hodiernum officium penitentiam exprimit ordinandorum. Unde in Euangelio [9 1Kb] : Factum est, peccata paralytico dimittuntur. Et in lectione Osee ad conuersionem instruuntur [10 1Kb] , et in introitu: Letetur [11 1Kb] , ad querendum Dominum inuitantur. Graduale et communio sunt orationes electorum. Offerenda, consolatio eorumdem.

Sabbati quoque officium ad doctrinam pertinet ordinandorum, qui monentur in Euangelio [12 1Kb] , ne doctrina ipsorum sit sterilis, ut fici arbor infructuosa; nec uita illorum sit terrenis implicita, sicut  mulier incuruata. In epistola [13 1Kb] uero, ubi de primo et secundo agitur tabernaculo, monentur ut sic seruiant in tabernaculo Ecclesie militantis, ut Domino presententur in tabernaculo triumphantis. In lectionibus, hoc Septembris ieiunium indicitur, causa institutionis et eius utilitas intimatur. Cetere sunt ordinandorum exhortationes, orationes et consolationes. Communio, scilicet Mense septimo, de Leuitici [14 1Kb] lectione assumitur. Merito in hoc mense fit clericorum ordinatio, quoniam in hoc mense fiebat tabernaculorum celebratio. Ordinati uero sunt Ecclesie ministri in Dei tabernaculo per septiformem gratiam in septem gradibus constituti. Ideoque celebratur ordinatio in tertia septimana;  quia in tertio tempore, scilicet gratie, fuit ab apostolis instituta, olim tamen alia ratio fuit a sapientibus assignata. Nam olim instituta fuere ieiunia, in prima septimana Martii, in secunda Iunii, in tertia Septembris, in quarta Decembris, ut imitarentur initia thessere decadum Iesu Christi. Cum enim quis ordinatur quodammodo, ut Christo attineat, generatur, prima ergo persona thessere decadis est Abraham, a quo sumitur ordinatio prime hebdomade Martii. Prima persona secunde thessere decadis est Dauid, a quo sumitur ordinatio secunde Iunii septimane. Initium tertie est Iechonia a quo sumitur ordinatio in tertia septimana Septembris. Demum est Christus in quarto loco, a quo sumitur ordinatio in quarta septimana Decembris. Sumuntur  autem potius ab his personis, quam ab aliis ordinationes. uel quia fuerunt in genealogia maiores, uel propter nominum interpretationes. Dicitur enim Abraham: Pater multarum gentium, Dauid fortis; Iechonia preparatio Domini.

Sic illi, qui ordinantur, debent esse patres, fortes, preparati ad Euangelium Iesu Christi. uel sicut a persona in personam sunt quatuordecim generationes, sic ab ordinatione in ordinationem septimane quatuordecim inueniuntur, ut ordinandi periti sint, et in Decalogi et Euangelii disciplina.  Nunc autem ieiunia ex causis premissis aliter ordinantur, scilicet, ieiunium uniuersale, in prima hebdomada Quadragesime; estiuale in hebdomada Pentecostes; autumnale, sicut prius, in tertia septimana Septembris. Ita ut semper in tertia quarta feria inchoatur. Hiemale semper in Sabbato ante uigiliam Domini terminetur. Et memento quod supra scripta quatuor Temporum ieiunia sunt inuiolabiliter obseruanda, et nulla uoluntaria occasione mutanda. Tum ut pro ubilibet ordinandis Domino supplicemus. (Licet enim in hac Ecclesia hodie ordinatio non celebretur, tamen cum alii clerici ordinentur ieiunandum est, et pro eis orandum; quia sunt nobis fratres et in domo unanimes [15 1Kb] . Tum ut unitas Ecclesie diuersis hominum usibus  non diuellatur, quod quidem fieret, si uno prandente, alius ieiunaret. Rursus memento quod apostolici usque ad Simplicium in Decembri semper ordines celebrabant, ut ordinandos coaptarent generationi Iesu Christi; Simplicius uero addidit ordines in Februario tribuendos, ut ordinandos uicinius incorporaret corpori Iesu Christi.



CAPUT Xu. DOMINICA DECIMA QUINTA POST PENTECOSTEN.

Inclina, Domine, aurem tuam ad me [16 1Kb] . Iosie regi prophetauit Ieremias Hierusalem destructionem et populi captiuitatem, quoniam ad terrenorum sollicitudinem se conuerterat, et Dei legem et iustitiam deseruerat [17 1Kb] . Congregans Iosias populum  precepit legem neglectam custodiri, sed et nunc temporis non desunt, qui sperant in incerto diuitiarum, de uictu potius, et uestimento solliciti, quam de regno Dei [18 1Kb] . Quibus magnus Iosias in Euangelio dicit: Nolite solliciti esse, quid manducetis, nec quid induamini. Primum querite regnum Dei et iustitiam eius, et hec omnia adiicientur uobis [19 1Kb] . Eosdem Paulus alloquitur in epistola [20 1Kb] : Si Spiritu uiuimus, Spiritu et ambulemus. Non efficiamur cupidi inanis glorie. Et ita qui seminat de carne, metet corruptionem. Eorum igitur, qui hec Iosie precepta fideliter amplectuntur, uox est in introitu: Inclina [21 1Kb] , et in graduali: Bonum est [22 1Kb] , et in offerenda: Exspectans [23 1Kb] ; communio uero declarat cibum regni petendi, et fructum quem sequimur  ex eo, quia manemus in Deo.



CAPUT XuI. DOMINICA DECIMA SEXTA POST PENTECOSTEN.

Miserere mihi, Domine, quoniam ad te clamaui tota die [24 1Kb] . Iosia defuncto, Hierusalem destruitur, populus captiuatur et premitur [25 1Kb] . Ideoque in hoc mense Octobri Machabeorum historia legitur, et cantatur: Adaperiat [26 1Kb] , qui a suis aduersariis admodum premebantur. Quorum partem primam Simon pontifex edidit; aliam Ioannes filius eius; posteriorem quidam Iudeus agrestis, sed eruditus.  Hi captiui militantem designant Ecclesiam, in qua sunt duces et satellites, doctores et discipuli, perfecti et imperfecti. Doctores uidua significat euangelica [26* 1Kb] ; que uidua est, quia militans cum Sponso triumphanti non est. Cuius filius moritur, cum discipuli pro quouis crimine ab Ecclesie corpore separantur: resuscitantur, cum gratia infunditur. Hec igitur orat in euangelio pro filii resuscitatione, id est gratie infusione. Et hortatur in Epistola [27 1Kb] : Ne deficiat in tribulationibus, et huius rei gratia flectit genua sua. Hec eadem orat introitu: Miserere [27* 1Kb] , et in offerenda: Domine [28 1Kb] . Graduale respicit ad id quod dicitur in euangelio: Accepit autem omnes timor [28* 1Kb] . Communio: Domine, memorabor [29 1Kb] , gratiarum est actio. uel hic mensis Octobris,  ut quidam aiunt, designat octauam. Sicut ergo Iudei finitis preliis et templo restaurato, in hymnis et confessionibus Domino benedicebant [30 1Kb] ; sic in octaua magne festiuitatis sancti festiuius exsultabunt [31 1Kb] .



CAPUT XuII. DOMINICA DECIMA SEPTIMA POST PENTECOSTEN.

Iustus es, Domine, et rectum iudicium tuum [32 1Kb] . Daniel in captiuitate positus somnia regis exposuit [33 1Kb] . De morte Susannam eripuit [34 1Kb] . Ipsum uero Deus de lacu leonum liberauit [35 1Kb] . Hic est exemplo ad id quod legitur in euangelio: Cum intraret [36 1Kb] . Nam residens in nouissimo loco meruit ascendere, et cum se humiliaret, meruit exaltari, inuitans alios in Epistola Pauli ad humilitatem, dicens:  Obsecro uos ego, uinctus in Domino, ut digne ambuletis uocatione, qua uocati estis, omni cum humilitate et mansuetudine [37 1Kb] , hoc est ad exemplum eius, qui uos uocauit, qui fuit, in medio discipulorum, sicut qui ministrat [38 1Kb] ; qui dixit eis: »Discite a me quia mitis sum et humilis corde [39 1Kb] .« Introitus: Iustus es, Domine [40 1Kb] , collaudat illam sententiam euangelicam: Omnis qui se exaltat humiliabitur, et qui se humiliat exaltabitur [41 1Kb] . Graduale: Beata gens [42 1Kb] , uniuersalem continet beatitudinem illorum, qui se humiliauerunt, et flagella Domini cum patientia sustinuerunt. Offerenda manifeste declarat Danielis exemplum, cum dicitur: Oraui [43 1Kb] , in cuius uersu fit mentio de angelo: quod satis congruit; quoniam  hoc officium cantatur circa dedicationem Sancti Michelis. In communione monet Daniel suos captiuos, aut quiuis humilis suos conuiuas, sua uota Domino reddere; et se humiliare »ei qui aufert spiritum principum [44 1Kb] ,« id est superborum, dicens: Da huic humili locum [45 1Kb] .



CAPUT XuIII. DOMINICA DECIMA OCTAuA POST PENTECOSTEN.

Da pacem, Domine, sustinentibus te, ut prophete  tui fideles inueniantur [46 1Kb] . Predictus Daniel [47 1Kb] in seruitute positus orauit pro populi libertate: cui angelus apparuit, qui et populum dimittendum, et Christum nasciturum predixit. Maximus itaque Daniel reuertentes a peccatorum captiuitate monet in Euangelio [48 1Kb] . Accesserunt, ut legem Moysi in duobus preceptis obseruare non obliuiscantur. uel, secundum alios, in alio monet euangelio [49 1Kb] , ut cum sederint in cathedra, si bene predicant, non male uiuant. In epistola [50 1Kb] gratias agit Paulus de reuersione captiuorum et remissione peccatorum, et collatione donorum. Introitus itaque uox est Danielis, pacem reuertenti populo deprecantis, qui in graduali: Letatus sum [51 1Kb] , letatur; quia populus intraturus in domum Domini, prenuntiatur; in  offerenda et communione inuitat et monet populum reuertentem, ad instar Moysi, altaria erigere et hostias immolare [52 1Kb] .



CAPUT XIX. DOMINICA DECIMA NONA POST PENTECOSTEN.

Salus populi ego sum, dicit Dominus [53 1Kb] . Transactis septuaginta annis, Cyrus populum abire permisit, cui populo Zorobabel et sacerdotes uerba Dei annuntiant, et ad reuertendum confortant. Sic noster Cyrus, ut in hodierno legitur euangelio dixit paralytico sanato: Surge, tolle lectum tuum et uade in domum tuam [54 1Kb] . Sed prius, ut in epistola dicitur [55 1Kb] , oportet te nouum hominem induere, ut ualeas in domum tuam redire. Qui ergo populum a captiuitate liberauit, qui paralyticum a dissolutione sanauit,  ueraciter in introitu cantat: Salus, etc. Populus autem liberatus, et paralyticus sanatus orationem et eleuationem manuum, in graduali dirigit ad eum, dicens: Dirigatur [56 1Kb] ; sed et pedes olim dissolutos confortat, in offerenda: Si ambulauero, ad ambulandum, in medio tribulationum [57 1Kb] , et in communione: Tu mandasti [58 1Kb] , ad custodiam iustificationum.



CAPUT XX. DOMINICA uICESIMA POST PENTECOSTEN.

Omnia que fecisti nobis, Domine, in uero iudicio fecisti [59 1Kb] . Post reuersionem a captiuitate, Hierusalem reedificatur, et templum restauratur per Zacariam et Aggeum, Esdram et Malachiam [60 1Kb] , per  quos aduentus Domini prenuntiatur. Ideoque in hoc mense Nouembris usque ad Aduentum Domini cantatur historia de prophetis: uidi Dominum, et in manus legentium scripta ueniunt prophetarum, Ezechielis, Danielis, et Duodecim prophetarum, qui liber ab ipsis editus est, uel a senioribus Synagoge. Captiuitas illa corporalis, nostram significat spiritualem. A captiuitate reuersio est peccatorum remissio. Rex itaque prophetarum uolens supernam  Hierusalem restaurare, nuptias filio celebrauit, et sicut in euangelio legitur [61 1Kb] , multos ad celeste prandium inuitauit. Et attende quod tres nuptie leguntur in euangelio. De primis dicitur quod Simile est regnum celorum homini regi, qui fecit nuptias filio suo [62 1Kb] . Hic filius est Christus, qui humanam naturam sibi copulauit; ubi fuit thalamus uirginis uterus: unde »tanquam sponsus procedens de thalamo suo [63 1Kb] ,« ad has nuptias homines ante legem per patriarchas, deinde per prophetas sub lege inuitauit. De secundis dicitur [64 1Kb] : »uos similes hominibus exspectantibus dominum suum, quando reuertatur a nuptiis.« Hic dominus Christus est, nouus homo, qui ascendens angelicam naturam sibi copulauit. Ad has nuptias gentes per apostolos  conuocauit.

De tertiis dicitur: »uirgines que preparate erant, cum eo intrauerunt ad nuptias [65 1Kb] .« Hic sponsus est Christus qui Ecclesiam post iudicium sibi copulabit, et in thalamo glorie collocabit. Ad has per prelatos Ecclesie quotidie inuitamur. De primis solemnizat Ecclesia in Christi Natiuitate; de secundis in Ascensione, de tertiis in Resurrectione. Christus sponsam assumet, et de Babylonia mundi in cellarium paradisi introducet [66 1Kb] . De quibus nuptiis hic potest intelligi. Cum enim intrasset homo non habens uestem nuptialem, eiectus est in tenebras exteriores [67 1Kb] ; ceteri nuptialem induti, sunt cum Domino copulati. Hi sunt lapides uiui, ex quibus edificantur  muri Hierusalem [68 1Kb] . Ne igitur ad captiuitatem similem reuertamur et a nuptiis excludamur, monet nos Paulus in epistola precedenti: uidete quomodo caute ambuletis, non quasi insipientes, sed ut sapientes [69 1Kb] . Introitus itaque: Omnia que fecisti [70 1Kb] , uox est Danielis captiuitatem preteritam recolentis, et eam suis meritis Dei iudicio ascribentis. Similiter in offerenda: Super flumina [71 1Kb] ; captiuitatem illam ploramus; sed in graduali: Oculi omnium [72 1Kb] , gratias agimus. In communione. Memento uerbi [73 1Kb] , postulamus ut nuptias promissas in spe, percipiamus in re.



CAPUT XXI. DOMINICA uICESIMA PRIMA POST PENTECOSTEN.

In uoluntate tua, Domine, uniuersa sunt posita [74 1Kb] .  Reuersi a captiuitate, quamuis ciuitatem construxerint tamen a circumiacentibus aduersariis impugnantur [75 1Kb] . Cum enim homo positus in conflictu uirtutum et uitiorum interdum ceperit sanctis florere uirtutibus, et uxor eius, sicut uitis abundans excreuerit in lateribus domus sue, id est Ecclesie, et filii eius sicut nouelle oliuarum in circuitu mense sue [76 1Kb] , ex improuiso tentator domum constantie concutit, et opera uirtutum conterit. Huius itaque preliationis concussionem, uel periculum  significat, in euangelio febris, que pene exstinxerat reguli filium [77 1Kb] . Precedens epistola [78 1Kb] hunc preliatorem confortat, et arma spiritualia inducit dicens: Confortamini. uox igitur preliantis est: In uoluntate tua [79 1Kb] , et in graduali: Domine, refugium [80 1Kb] , et in communione: In salutari [81 1Kb] . Ubi aut Deo uictoriam ascribit, aut orat, aut gratias agit. In offerenda uero: uir erat [82 1Kb] , fortis preliatoris exemplum proponitur. Ea namque in homine moraliter intelliguntur, que in Iob historialiter leguntur. Ubi notandum est quod in offerenda uerba non repetuntur, at quasi ridiculose in uersibus geminantur: quod inde est, quia egrotanti et loqui conanti uerba intercipiuntur, et sepius incepta uix efficiuntur. In uersibus, Iob egrotans loquitur. In  offerenda uero scriptor non egrotans de Iob in tertia persona profatur, cuius nobis in exemplum patientia commendatur.



CAPUT XXII. DOMINICA uICESIMA SECUNDA POST PENTECOSTEN.

Si iniquitates obseruaueris, Domine, Domine, quis sustinebit [83 1Kb] ? Adhuc populus Dei affligitur, quod peccatis exigentibus promeretur. Et hec afflictio corporalis spiritualem significat afflictionem, que fuit ab exordio mundi, est et erit usque in finem seculi. Increbrescet autem in temporibus Antichristi, quando refrigescet caritas multorum [84 1Kb] , quando ueniet rex rationem ponere cum seruis suis, et seruum tradet tortoribus, quoadusque uniuersum  debitum reddat, ut hodiernum predicat euangelium [85 1Kb] . Cuius debiti laxationem ut quisquis nostrum obtineat, orandum est ne caritas refrigescat, sed sicut in epistola dicitur hodierna: Magis ac magis abundet in omni scientia [86 1Kb] . Magnitudinem itaque sui debiti quiuis attendens, dicit in introitu: Si iniquitates [87 1Kb] ; utilitatem caritatis, que et peccare prohibet, et commissa debet, aspiciens, ait in graduali: Ecce quam bonum, et quam iucundum habitare fratres in unum [88 1Kb] . Que cohabitatio est unguentum, id est remissio peccatorum, que descendit a capite Christi in barbam, id est in apostolos et in oram, id est in nos. Seruus nequam euangelicus hoc unguentum non habebat; quia conseruo debitum non relaxabat. In offerenda: Recordare,  que sumpta est de oratione Esther [89 1Kb] , commonemur orare, ut placeant uerba nostra in conspectu Regis, qui posuit rationem cum seruis. Hec, inquam, uerba: Dimitte nobis debita nostra [90 1Kb] . Non autem placebunt hec uerba in conspectu Principis, nisi dimiserimus »et nos debitoribus nostris. Quod canitur in communione: Dico, sumitur ex euangelica auctoritate, ubi peccator intelligitur debitor, qui debitori compatitur, de cuius conuersione gaudium in celo habetur [91 1Kb] .



CAPUT XXIII. DOMINICA uICESIMA TERTIA POST PENTECOSTEN.


Dicit Dominus: Ego cogito cogitationes pacis, et non afflictionis [92 1Kb] . Usque adeo demum populus afflictionibus premebatur, quod dare censum Cesari cogebatur; quod illud tempus figurauit, in quo suo seruitio Antichristus populum uniuersum adducet unde legitur euangelium in quo proponitur si liceat censum dari Cesari, an non [93 1Kb] ? Ubi monemur, illum sequi, ad cuius imaginem sumus creati. Qui non solum animam nostram fecit ad imaginem sui, sed ut in epistola dicitur: Corpus humilitatis nostre configurabit corpori claritatis sue [94 1Kb] . Et quoniam tunc temporis Isrelis reliquie saluabuntur [95 1Kb] , illud in introitu Dominus annuntiat, quod de eis  fuerat prophetatum, scilicet: Ego cogito cogitationes pacis, et non afflictionis, inuocabitis me, et ego exaudiam uos, et reducam captiuitatem uestram de cunctis locis [96 1Kb] , qui respondent in graduali: Liberasti nos [97 1Kb] , et in offerenda: De profundis [98 1Kb] . Quos denuo Dominus in communione certificat de salute dicens: Amen dico uobis [99 1Kb] .



CAPUT XXIu. DOMINICA uICESIMA QUARTA POST PENTECOSTEN.

Sequitur et alia Dominica, in qua legitur euangelium de filia principis, et hemorroissa [100 1Kb] . Filia principis est Synagoga; hemorroissa, gentilium Ecclesia. Illi primo salus promittitur, sed isti primo donatur. Demum illi promissa confertur; salutem  enim Iudeis paratam gentilis preuenit Ecclesia. Sed cum plenitudo gentium intrauerit, tunc Isrel saluus fiet [1 1Kb] . Que ut impleantur orat in epistola Paulus dicens: Non cessamus pro uobis orantes [2 1Kb] . Et attende quod hec Dominica proprium cantuale non habet officium, uel quia uexabitur Ecclesia persecutionibus Antichristi, et ideo sua continet organa; uel quia precedens officium huic euangelio rectissime coaptatur; uel quia hec Dominica sepius abundat, et ideo proprio uacat officio.



CAPUT XXu. DOMINICA uICESIMA QUINTA POST PENTECOSTEN.

Sequitur etiam et alia lectione et euangelio decorata. In qua legitur euangelium de quinque panibus, quibus saturauit Dominus quinque millia hominum  [3 1Kb] . Quod etiam ad illud tempus congrue spectare uidetur, in quo Iudea quinque librorum Moysi spirituali saturabitur intelligentia. Tunc implebitur illud Ieremie quod legitur uaticinium: »Ecce dies ueniunt; »ubi dicitur:« In diebus illis saluabitur Isrel [4 1Kb] .« Huic quoque lectioni precedens cantuale concordat officium. Sicut enim in lectione dicitur: uiuit Dominus, qui eduxit, et adduxit semen domus Isrel de terra aquilonis, et de cunctis terris [5 1Kb] , sic et in introitu cantatur: Reducam captiuitatem uestram de cunctis locis [6 1Kb] . Soluti ergo illa, qua nunc  tenentur captiuitate, in graduali: Liberasti [7 1Kb] , gratiarum referunt actionem, et in offerenda: De profundis [8 1Kb] , ad hoc porrigunt orationem; qui sue petitionis, in communione: Amen dico uobis [9 1Kb] , recipiunt certificationem. Illud demum notabile est, quod historie ueteris excursum fecimus in Dominicis a Dauid usque ad Aduentum Domini, eique stadium currentis Ecclesie comparauimus, ab aduentu humilitatis usque ad ultimum maiestatis. Ideoque in hac ultima Dominica ceteras concludente recte ponitur officium, quod ad utrumque Domini pertinere possit aduentum, ut illud Ieremie propheticum: Ecce dies ueniunt, et suscitabo [10 1Kb] , ecce primus aduentus; In diebus illis saluabitur Iuda [11 1Kb] , ecce secundus. Sed et in euangelio [12 1Kb] , recte agitur  de quinque panibus; quia post quinque millia annorum, datus est nobis, in primo aduentu panis angelorum [13 1Kb] . Abhinc etiam quinque Dominice computantur usque ad diem illum, in quo panis ortus in presepio predicabitur [14 1Kb] . Nostre consuetudinis est hanc epistolam et hoc euangelium cum officio ponere Trinitatis. Infra hebdomadam uero sicut in ceteris feriatis. Et congrue circa festum Sancti Andree hoc euangelium legitur, quoniam in eo ipsius mentio continetur. Illud etiam non est silentio pretereundum, quod, licet nocturnas lectiones estatis ad illam seriem temporis, que fuit a Dauid usque ad aduentum Domini, retulerimus, congrue tamen etiam ad illam referre possumus,  que a primitiua cepit Ecclesia. Sicut enim Sauli successit Dauid, unde primo legitur in primis libris Regum [15 1Kb] , sic demonum cultui cultus unius Dei; et sicut regnum Dauid per Roboam et Ieroboam in scissuras diuiditur, ut legitur in libris sequentibus [16 1Kb] , sic Ecclesiam scindit hereticorum insania. Demum sequuntur libri Salomonis; quia post pugnas hereticorum claruere in Ecclesia sanctorum doctorum ingenia. Postmodum sequitur liber Iob, ubi agitur de persecutionibus et consolationibus eius; quia, quamuis in pace floreat Ecclesia, tentationes tamen non desunt spiritualium aduersariorum. Quorum quanto occultior est pugna, tanto difficilior, sed gloriosior acquisita uictoria erit.

 Rursus quoque adiiciendum est quod singulos menses preteritis possumus adaptare temporibus. Nam per Ianuarium, in quo nouus annus inchoatur, tempus a diluuio intelligitur, ubi mundus renouatur. Per Februarium, in quo alleluia deponitur, illud tempus innuitur, in quo uniuersitas linguarum confunditur. Per Martium, in quo Quadragesima sepius celebratur, illud accipitur, in quo Dei populus in Aegypto affligitur. Per Aprilem ubi Pascha obseruatur, illud tempus ostenditur, in quo populus a Pharaone liberatur. Per Maium, in quo de Pentecoste  solemnizatur, illud tempus recolitur, in quo populus in terra promissionis gratulatur. Iunius et Iulius, in quibus historia Regum legitur, regnum Saul et Dauid commemorant. Augusto in quo liber Sapientie recitatur, regnum sapientis Salomonis insinuatur. Reliqui quatuor menses regna principalia notant, scilicet Babylonicum orientis, Persarum, quod est in meridie, Grecorum, quod est in aquilone, Romanorum, quod est in occidente. Igitur historia Iob, que legitur in Septembri per duas hebdomadas, regnum exprimit orientis. Unde ibi dicitur: Erat uir ille magnus inter omnes orientales [17 1Kb] , et legitur per duas hebdomadas, quia regnum illud durauit duas annales hebdomadas, id  est per bis septingentos annos: tot enim inueniuntur a tempore Nini, a quo regnum Babylonie incepit, usque ad Cyrum regem Persarum, in quo defecit. In reliqua parte Septembris, regnum Persarum innuitur. Quocirca due historie leguntur, eo quod nunc de Persis, nunc de Medis reges assumebantur; historia Machabeorum, que legitur in Octobri, Grecorum significat regnum, sub quibus Machabei fuere afflicti. Per Nouembrem et Decembrem, in quibus prophetie leguntur, regnum Romanorum, in quo Christi religio uiget, accipitur. Prophetie uero maxime de Christo loquuntur, cuius natiuitas est in fine anni, sicut regnum Romanorum in fine mundi.



LIBER NONUS. De Festiuitatibus sanctorum, et prius eorum, que sunt ab Aduentu usque ad Natiuitatem Domini.


 »Exsultant sancti in gloria, letantes in cubilibus suis [18 1Kb] .« Quondam uiatores, facti sunt comprehensores [19 1Kb] . Quondam peregrini [20 1Kb] , facti sunt reges domestici [21 1Kb] : quorum exsultationi eo exsultat Ecclesia, cum eorum celebrat natalitia. Sed quia sicut cedrus Libani multiplicabitur in domo Domini [22 1Kb] , saltem de paucis pauca in medium proferamus. De illis ergo solemnitatibus sanctorum, que in Aduentu contingunt, hoc est, secundum quosdam, generaliter obseruandum quod, licet in aduentu subdiaconalibus tunicis et dalmaticis Ecclesia non utatur, et Te Deum laudamus, Gloria in excelsis, et Ite missa est intermittantur, tamen in festo Sancti Andree et Sancti Thome predictas laudes et glorificationis insignia non omittit, sed  ubique in eis non immerito solemnizat; in ceteris uero sanctorum solemnitatibus non ita, nisi ubi celebratur, aut commemoratur ecclesie Dedicatio, aut eius sancti festiuitas, cuius Ecclesia proprio est insignita uocabulo. In istis igitur, id est Sancti Andree et Sancti Thome et dedicationibus ecclesiarum, et in festis ipsis ecclesiis appropriatis in hora tertia, seu mane, missa de festo cum predictis solemniis celebratur. Quod et in aliis festis nouem lectionum est, dum tamen sine solemniis, obseruandum. In hora uero nona, missa de ieiunio cantetur. Illud quoque non est silentio pretereundum quod, si festum Sancti Andree fuerit in die Dominico, cum in eodem secundum regulam inchetur Aduentus, festum ad secundam feriam  transferatur; quia ille dies Dominicus priuilegiatus est. Idem in similibus, ut infra dicemus. Regula uero de Aduentus initio hec est: Andree festo propinquior esse memento. uel sic: Andree festo quecunque  propinquior exstat. Aduentum Domini feria prima docet. Aliam prediximus, cum de Aduentu Domini tractaremus. Itaque festum Beati Andree quandoque precedit Aduentum, quandoque in ipso continetur Aduentu.



CAPUT PRIMUM. DE SANCTO ANDREA.

Beati Andree passionem scripsere presbyteri Asiani, eiusdem Andree discipuli, dicentes quod de crucis mysterio, et altaris sacrificio disputauit. In Achaia multum populum acquisiuit, tandem sub Egea proconsule crucis patibulum subiit. In quo biduo pendens, nec Deum laudare, nec populo desiit predicare. Unde populus eum a proconsule repetebat, dicens: »Concede nobis hominem iustum.  Redde nobis hominem sanctum.« Demum, cum Deo gratias agens in patibulo exspirasset, Maximilla corpus eius conditum aromatibus sepeliuit. Ex hac legenda, et uocatione ipsius, que in Euangelio continetur: »Ambulans iehsu iuxta mare [23 1Kb] ,« ipsius compaginatur historia.



CAPUT II. DE SANCTO NICOLAO.

Beati Nicolai uitam, et in uita sua patrata miracula, memoriali stylo doctores Argolici mandauere, dicentes quod ex illustri prosapia ortus, ab utero matris, uel a puerilibus annis fuit Spiritu sancto repletus. Qui tres uirgines ab infami fatris commercio liberauit. Qui ad summum sacerdotium diuina fuit reuelatione promotus. Qui nautis naufragantibus  subuenit. Qui triticum multiplicauit. Qui Diane fallaciam oleo incentiuo detexit. Qui quosdam a capitali sententia, et alios a carcere liberauit. Ex cuius tumba oleum resudat, diuersorum  medicina languorum. Quod substituto pontifice sede priuato profluere desiit, restituto profluxit. Quantis ergo hic Nicolaus post obitum coruscauit miraculis, nec stylus sufficit scribere, nec ullius facundia posset exprimere.« Ex hac ergo legenda hodierna compaginatur historia.



CAPUT III. DE SANCTA LUCIA.

Beata Lucia pro matre hemorroissa ad sepulcrum Beate Agathe uirginis intercedebat. Cui Beata Agatha per somnium dixit: »Soror mea Lucia quid a me petis, quod per te poteris ipsa prestare continuo?« et infra: »Sicut per me ciuitas Catanensium sublimatur a Christo, ita per te ciuitas Syracusana decorabitur.« Et sanata est mater eius ex  illa hora. Postmodum cum patrimonium pauperibus erogasset, eam sponsus coram Paschasio consule accusauit, cui, cum eam ad demoniorum sacrificium inuitaret, Euangelii et Apostoli sermonibus erudita, constanter in faciem restitit. Ideoque recte in diurno officio cantatur: Dilexisti iustitiam [24 1Kb] , Et Diffusa est gratia [24* 1Kb] . Unde Paschasius eam lenonibus uiolandam, et igni cremandam exposuit. At leno uincitur et ignis exstinguitur. Demum uirgo Lucia gladio per uiscera transforatur et moritur. Ex hac legenda hodierna compilatur historia.



CAPUT Iu. DE SANCTO THOMA.

Beati Thome legenda, et si quid ex ea sumptum in responsoriis, uel antiphonis reperitur, inter apocrypha  deputatur.



CAPUT u. DE FESTIS A NATIuITATE DOMINI USQUE AD SEPTUAGESIMAM.

De festis a Natiuitate Domini usque ad Septuagesimam hec regula est obseruanda, quod in festo Sancti Stephani, et ceteris, aut que occurrant, aut que occurrere possunt, tam matutine, quam cetere hore de festo cantentur, exceptis uesperis ad Natiuitatem Domini pertinentibus. Quibus de Natiuitate cantatis, cantetur antiphona, cum uersiculo, et collecta, quando cum antiphona adiiciunt Magnificat.



CAPUT uI. DE SANCTO STEPHANO.


Beati Stephani passio perpetrata creditur in Augusto. Ea, inquam, die, qua eius celebratur inuentio. Et inuentio facta est in die hodierno. Sed quia festum passionis dignius est festo inuentionis, ideo transportatur ad tempus Dominice Natiuitatis. uel eo quod hac die dedicata sit eius basilica; uel quia Stephanus est protomartyr: qui primus post Domini Ascensionem, eodem scilicet anno Passionis Domini, martyrium pro Christo sustinuit, quod est nasci in celis. Cuiusmodi natalem nobis Christi Natiuitas contulit. Decuit ergo Natalem Stephani  Natali Domini continuari, ut notaretur alteram ex altera sequi. Unde legitur: Heri natus est Christus in terris ut hodie Stephanus nasceretur in celis, ex quo uerbo colligitur quod obitus sanctorum, natales, aut natalitia nominentur, eo quod tunc in angelica societate nascantur. Cuius historiam composuit Alcuinus Caroli capellanus: nocturnales antiphonas de psalmis, quibus attitulantur, accepit; cetera de Actibus apostolorum [25 1Kb] euidentius assumuntur, ex eo loco: Stephanus plenus gratia, etc. Frequentatur autem alleluia in uersiculis, uel propter solemnitatem Dominice Natiuitatis, uel propter gaudium de consortio Stephani, et angelice concionis. In hac die legitur euangelium [26 1Kb] de occisione prophetarum, in quo dicitur: A sanguine  Abel iusti; sicut enim ille fuit protomartyr in ueteri Testamento, sic iste in Nouo; uel quia ibi dicitur: Lapidas eos qui ad te missi sunt. Stephanus autem legitur [27 1Kb] lapidatus. uel quia ibi dicitur: Benedictus qui uenit in nomine Domini, quod congruit proxime Natiuitati. Huius festum, qui fuit eximius diaconorum, debent celebrare diaconi, dummodo non usurpent officium presbyterii, sicut alicubi desipiunt, super lectiones dando benedictiones.



CAPUT uII. DE BEATO IOANNE EuANGELISTA.

Beati Ioannis euangeliste Natalis, uel Transitus non contigit hodie. Sed cum esset nonaginta nouem annorum, in quadragesimo quarto anno post passessionem  Domini, huius mundi uiam deseruit in natiuitate Beati Ioannis Baptiste. Unde quia festum illius maius est, quo inter natos mulierum maior non exstiterit [28 1Kb] , in cuius natiuitate angelus gaudere predixit [29 1Kb] , idcirco festum huius ad eam diem transfertur in qua Ephesi legitur infulatus. Quod et ea decuit ratione, ut Sponsus, qui est rubicundus et candidus [30 1Kb] duos haberet comites: Stephanum martyrio rubicundum, et Ioannem uirginitate candidum. Hic supra pectus Domini in cena recubuit [31 1Kb] , cui Christus uirginem uirgini commendauit [32 1Kb] . Hic testimonium Christo perhibuit [33 1Kb] . Apocalypsim composuit. Hic exsilio est relegatus, et olei dolio missus. Tandem senium in pace finiuit. Ideoque  dixit Dominus: »Sic eum uolo manere, quid ad te? [34 1Kb] « Aiunt quidam quod, cum post celebratam missam descendisset in tumulum, euanuit ab oculis circumstantium. Et cum terra scaturiat ex fundo, addunt eum sub terra uiuere et terram eius anhelitu scaturire. Alii, in celum translatum esse. Igitur partim ex Euangelio, partim ex eius tribulatione hodierna complicatur historia. In cuius ultimo responsorio, scilicet In medio Ecclesie, quod sumitur de libro Sapientie [35 1Kb] , in quo agitur de spiritu intellectus, neuma iubilatur, quia per spiritum intellectus fuit de ineffabili uerbo Dei locutus. Qui  quoniam accepto lumine Deo sacrificium obtulit uirginitatis ideo missa cantatur in exordio lucis; que autem in utraque missa cantantur et leguntur, manifeste ad ipsum pertinere uidentur, et quia presbyter fuit et episcopus, huius festum presbytcri maxime celebrent et episcopi.



CAPUT uIII. SANCTORUM INNOCENTIUM.

Innocentium passio non protinus secuta est in die quarto, sed anno reuoluto. Nam in primo anno Herodes magos exspectauit, et accusatus Romam iuit. Qui rediens et uidens quod illusus esset a magis, in die quarto secundi anni pueros interfecit a bimatu et infra [36 1Kb] . Bimatus Grece, Latine dicitur annus uel biennium. Timuit enim ne puer cui sidera  famulantur, supra uel infra etatem sibi speciem transformaret. Tunc impletum est illud Ieremie [37 1Kb] : »uox in Rama, id est in excelsis, audita est. Rachel plorans filios suos,« mulieres uidelicet Bethlehem, iuxta quam sepulta est Rachel [38 1Kb] . »Noluit consolari,« id est inconsolabiliter doluit, de eo quod non sunt, id est esse desierunt. Hodierne historie de psalmis nocturnales sumuntur antiphone; cetera de Euangelio, uel Apocalypsi [39 1Kb] liquido colliguntur. Quod autem dicuntur centum quadraginta quatuor millia, finitum ponit; quia Deus omnes sub certo numero comprehendit. Sed et numerus mysterium continet Trinitatis perfecte per quatuor mundi climata diuulgate. Nam ternarius ductus per  quaternarium facit duodecim. Et rursus duodecim per quaternarium quadraginta octo. Et quadraginta octo per quaternarium, centum quadraginta quatuor. Quod etiam dicitur: »uidi sub altare Dei animas interfectorum [40 1Kb] ,« sic est accipiendum, quod Ioannes uidit animas occisorum sub altare, id est humiliatas capiti suo, uel in absconso, quia nemo percipit hic, quomodo ibi sint. Hac die subtrahuntur uestes festiue, ut dalmatica et subtile, et subticentur cantica letitie, ut Te Deum laudamus, Gloria, Alleluia in missa, et Ite missa est, eo quod ad inferos descenderunt. uel quia in his paruulis intelliguntur pusilli Ecclesie, qui mortem per hereticos patiuntur: est enim Herodes, hereticus uersipellis; uel propter maternam tristitiam  representandam: et hec quidem obseruanda sunt, nisi festum aduenerit in Dominica die. Tunc enim nullum canticum pretermittitur, propter gaudium future glorificationis. Dicimus tamen, Gloria Patri, et in nocturno frequentamus etiam Alleluia; quia, licet ad inferna descenderint, tamen per resurrectionem Christi assumptis in gaudio non hesitamus, unde quidam pro alleluia in missa cantant, Laus tibi. Alii cantemus Eia. Que cantantur et leguntur in missa quam manifeste ad innocentes pertineant, expositione non indigent. Festum Innocentum pueri celebrent innocentes, dummodo indebitum non usurpent officium.



CAPUT IX. FELICIS IN PINCIS.


Felicis in Pincis a loco titulus assumitur. Pincis enim locus est iuxta urbem, ubi corpus confessoris feliciter honoratur, cuius anima in celo felicius coronatur.



CAPUT X. MARII MARTHAE, AUDIFAX, ET HABACUM.

Beatorum martyrum Marii, Marthe, Audifax et Habacum passionem Romani scripsere presbyteri, quod cum ad iussum Claudii, Marii manus inciderentur, et filiorum Audifax et Habacum, Martha sanguinem mariti et filiorum colligebat, et inde faciem suam liniebat. Demum pater et filii sunt decollati, et postmodum semiusti, et Martha submersa  puteo obdormiuit in Domino. Ex his in hodierno festo antiphone colliguntur.



CAPUT XI. SANCTORUM FABIANI ET SEBASTIANI.

Beatorum martyrum Fabiani, et Sebastiani festiuitas sub duplici collecta commemoratur, in missa et utraque una per Dominum terminatur, Nocturnale officium, quod duntaxat ad sanctum pertinet Sebastianum, ex eius uita et passione constat procul dubio deriuatum. Qui licet imperatoribus fuisset acceptus, eorum tamen iussu fuit sagittatus, et donec deficeret fustigatus. Cuius corpus in cloacam prius eiectum, post a quadam matrona iuxta apostolorum fuit uestigia collocatum.



CAPUT XII. SANCTAE AGNETIS.


Beate Agnetis passionem sanctus scripsit Ambrosius, dicens quod ignibus fuit iniecta. Quibus per orationem exstinctis, uitam gladio percussa finiuit: ex qua passione cantualem constat historiam mutuatam. Quam quia prefecti filius adamauit, recte in eius festo cantatur introitus: Me exspectauerunt peccatores [41 1Kb] . Illud autem notabile non est infructuoso silentio tegi quod hec festiuitas non habet octauam. Unde nec scribendum est, octauo Agnetis, sed secundo Agnetis, ut non intelligatur octaua, sed solemnitas repetita, propter miraculum, quod ea die contigit, dum parentibus  apparuit dicens: »Nolite lugere me mortuam, sed congratulamini mihi, quia cum his uirginibus sedes accepi;« et celebratur officium, sicut in principali festo.



CAPUT XIII. DE FESTIS A SEPTUAGESIMA USQUE AD PASCHA.

De festis a Septuagesima usque ad Resurrectionis diem hec est, secundum quosdam, regula obseruanda, quod in festo Purificationis, et Cathedre Sancti Petri, et Sancti Matthie, et Annuntiationis, et Dedicationis, et patroni specialis, et in annotino Pascha, laudis cantica, ut Te Deum, Gloria in excelsis et Ite missa est non supprimantur, sed omnia  ut in aliis temporibus, preter Alleluia, cantentur. Et una missa de festo, altera de ieiunio in Quadragesima celebretur, sicut in ieiunio, id est cum litaniis, et genuflexionibus.



CAPUT XIu. DE SANCTO BLASIO.

Beatus Blasius medicus, non solum homines, sed etiam animalia egrota sanabat. Cum tandem episcopus factus fuerit incarceratus, quedam mulier ei cibum cum candela ferebat, qui dixit mulieri quod, singulis annis, in die obitus sui, ad eius memoriam, candelam offerret, et Deus eam ab infirmitatibus et aduersitatibus liberaret, et quod ipsa in bonis temporalibus abundaret. Quod et factum est. Ex his igitur inoleuit consuetudo, ut pro uariis  infirmitatibus hominum et iumentorum ad ipsum uota plurima dirigantur, et ad eius honorem cum candelis uota soluantur.



CAPUT Xu. DE SANCTA AGATHA.

Beate Agathe passio cantualem nobis prebet historiam, que post alapas, equuleum et tortiones, post mamillarum abscissionem et curationem, et in carbonibus uolutationem, tandem est in carcere consummata. Ad cuius caput in tumulo posita est tabula uisibiliter per angeli ministerium, in qua erat scriptum: Mentem sanctam, spontaneam, honorem Deo, et patrie liberationem; ideoque inoleuit consuetudo circa uicos cum tabula eius  imaginem continente processionem fieri.



CAPUT XuI. IN CATHEDRA SANCTI PETRI.

Beati Petri Cathedram celebramus, eo quod in sede Antiochena fuit locatus episcopus. Unde, licet forte: Gloria in excelsis, et Ite missa est, secundum quosdam subticeantur, tamen, Te Deum laudamus omittere non debemus; quia in electione pontificum cantare consueuimus. In nocturnali ergo officio, historiam beati Petri propriam cantamus. In diurno uero eum episcopali solemnizamus officio, scilicet Statuit [42 1Kb] : huius sedem recolimus, ut per eum sedem in celo nobis paremus. Quinto decimo uero Kalendas Februarii primum Romane sedi sedisse in Martyrologio legitur.



CAPUT XuII. DE SANCTO MATTHIA.


Beatus Matthias sorte ad apostolatum electus [43 1Kb] , sicut meruit apostolorum consortium, ita quoque similis solemnitatis officium. Hic fuit unus de septuaginta discipulis, qui pro Iuda Iscarioth sorte ab apostolis fuit electus. Ideoque Matthias interpretatur donatus.



CAPUT XuIII. IN ANNUNTIATIONE uIRGINIS.

De Annuntiatione Domini ita consueuit opponi, scilicet quod Gloria in excelsis, quod est canticum Natiuitatis, et Ite missa est, quod est Resurrectionis,  et Te Deum laudamus, quod est drachme reperte [44 1Kb] , in ea cantari non debeant, eo quod nondum ea Dominus in rebus humanis fuerat prosecutus; sed qui solemnizare contendunt, respondent hoc festum esse festorum Christi fontem et principium: et licet nondum in re, uel in tempore predicta contigerant, tamen in spe ipsorum prodigia precedebant. Si hoc festum fuerit in Dominica passionis, uel oliuarum, ad secundam feriam transmutabitur; hoc enim generale est in priuilegiatis Dominicis. Si autem hoc festum in triduo ante Pascha occurrerit, in Sabbato ante palmas anticipabitur; quidam uero transferunt ad octauam. Similiter si fuerit in die Pasche, non incongrue poterit infra hebdomadam celebrari,  in quo historia de Aduentu compilata cantatur.



CAPUT XIX. DE FESTIS A RESURRECTIONE USQUE AD OCTAuAM PENTECOSTES.

De festis a Resurrectione usque ad octauam Pentecostes, hec regula generaliter est obseruanda, quod in omnibus sanctorum festis cantetur historia: Beatus uir [45 1Kb] . Hec in apostolis, martyribus, confessoribus, uirginibus; hec in uno et in pluribus frequentatur: unus enim iste Beatus Christus est, secundum regulam Ticonii, caput et membra. Hic est enim martyr, de quo dicitur in antiphona: Filie [46 1Kb] , quem, scilicet caput, coronauit Dominus  stola immortalitatis, in hoc tempore solemnitatis et letitie [47 1Kb] , scilicet membra, postea coronabit, et in illo tempore, quod istud significat, quod erit eternitatis et glorie. Hic est qui loquitur in officio nunc temporis frequentando; frequentamus autem in hoc tempore in festiuitatibus sanctorum identitatem officiorum, eo quod in suo significatiuo idem erit denarius omnium [48 1Kb] : et quia tunc glorificati erimus unum cum Christo nunc temporis glorificato. Item alia regula, scilicet quod in festo trium lectionum unum solummodo alleluia, et in festo nouem duo cantentur, unum de resurrectione, quod non repetitur, et alterum de festo. Sed queritur quare non celebretur festum illorum, qui cum Christo resurrexisse creduntur, et celos ascendisse? Unde  in Euangelio: »Multa corpora sanctorum qui dormierant surrexerunt cum Christo [49 1Kb] .« Solutio: De ipsorum morte non est solemnizandum, quia ad inferos descenderunt, de glorificatione siquidem solemnizare debemus. Sed propter auctoritatem maioris hoc non ualemus, sed eorum festa per alia tempora distribuimus, scilicet cum ipsorum ecclesias dedicamus. Inde est quod alicubi terrarum inoleuit non reproba consuetudo ad memoriam sanctorum ueteris Testamenti ecclesias edificare et consecrare, ut Abraham, Isaac et Iacob, Dauid et Danielis, et aliorum.



CAPUT XX. DE SANCTO MARCO.


In festo Sancti Marci obseruantur litanie maiores ad sanctum Petrum, de quibus diximus.



CAPUT XXI. SANCTORUM PHILIPPI ET IACOBI.

In Kalendis Maii celebratur passio Philippi et Iacobi Minoris. Qui minor dictus est, non etate, sed uocatione: quod hodie in fratrum susceptione consuetudo seruat Ecclesie. Iste Iacobus dictus est frater Domini [50 1Kb] , quia ei assimilabatur in facie. uel quia erant consanguinei germani. Iudei ex more fratres eos uocabant, qui ex utraque parte sanguinis se contingebant. Dominus iehsu et Iacobus filii fuerunt duarum sororum, que nupserant duobus  fratribus, Ioseph et Alpheo; iehsu putabatur filius Ioseph, Iacobus Alphei filius fuit [51 1Kb] . Iste Iacobus fuit episcopus Hierosolymitanus, qui, post Pascha Domini, prior missam in Hierusalem celebrauit. Qui cum predicaret nomen Christi, perticis fullonum precipitatus est a Iudeis de pinnaculo templi. Antiphone, que eis appropriantur, de uerbis Euangelii assumuntur. Et attende quod in primitiua Ecclesia celebrabantur in hac die non solum festa horum, sed etiam omnium apostolorum. Sic enim in plenariis inuenitur antiquis. Cum enim apostoli particulares non habent solemnitates, statutum fuit, ut in die passionis istorum celebraretur omnium solemnitas apostolorum, eo quod  hoc tempus maxime consonat gaudiis singulorum. Significat enim octauam ubi Deus erit omnia in omnibus [52 1Kb] , et bonum unius erit gaudium omnium.



CAPUT XXII. DE SANCTA CRUCE.

Constantinus imperator in signo crucis multitudinem barbarorum deuicit. Cuius mater Helena lignum crucis in Caluaria per quemdam Iudam inuenit. Cuius inuentionis diem Hierosolymitana duntaxat prius celebrauit Ecclesia. Sed postmodum Eusebius papa illum ubique celebrari precepit. Hoc eodem die festiuitas est Alexandri, Euentii et Theoduli martyrum. Et ideo in matutinis commiscetur officium. Hic Iudas, olim Iudeus, conuersus  ad fidem, factus est episcopus Hierosolymitanus. Et uocatus mutato nomine Cyriacus, quem Iulianus Apostata interfecit. [Hic Iulianus a pueritia magus, dum ad eius inuocationes multitudo demonum concurrisset, fecit signum crucis, et omnes euanuere. Hic Iulianus cum esset monachus tres ollas auri cuidam abstulit mulieri, que illi religionis simulatori aurum celans sub cinere commendauit, quod ille furatus, cinerem solummodo reddidit. Cum quo Romam fugiens prius consulatum, et postmodum acquisiuit imperium. Hic ergo, cum uellet per artem magicam imperare, ut demones propitios ad obsequendum haberet, memor quod in  signo crucis quasi odio penitus euanuerant, Iudam crucis inuentorem mutato nomine Cyriacum episcopum interfecit. Sed hunc Cyriacum alius Cyriacus uindicauit. Nam cum Iulianus destructionem cuidam monasterio minaretur, et fratres pertimescerent, uisum est abbati quadam nocte, quod beata uirgo monasterium introiret et cuidam militi nomine Cyriaco a septem diebus sepulto preciperet, ut eam de Iuliano uindicaret. Hic itaque arreptis armis templo affixis, equum adhuc in stabulo existentem ascendit, et ad inimicos se transtulit Iuliani. Sequenti uero die abbas uisionem monachis reuelauit, qui omnia diligentius inquirentes, nec militem in sepulcro, nec arma in templo, nec equum inuenere in stabulo. Tertia die confligente  Iuliano cum hostibus, a predicto mortuo est interfectus. Qui sequente nocte, iubente abbate, ad tumulum rediit et equum, et arma in suis reposuit locis. Sepultus itaque est Iulianus Constantinopoli, de cuius tumba fetor intolerabilis euaporat.]



CAPUT XXIII. DE SANCTO IOANNE ANTE PORTAM LATINAM.

Festum Ioannis ante portam Latinam, festum est Beati Ioannis Euangeliste, quem Domitianus in feruentis olei dolio posuit ante portam Latinam: sic enim olim uocabatur. Sed beatus Ioannes nullam in eo sustinuit lesionem, ipsum diuina gratia protegente. Tamen quoad se martyr exstitit, et illud Euangelium adimpleuit: »Calicem meum bibetis  [53 1Kb] .« Ideoque statuit Ecclesia eius constantiam recolere, et hoc uoluntatis martyrium celebrare, ac si martyrium pertulisset in re. Post hec Domitianus illum in Pathmos insulam relegauit, ubi Apocalypsim uidit.



CAPUT XXIu FESTUM SANCTAE MARIAE AD MARTYRES.

Festum Sancte Marie ad Martyres dedicatio est ecclesie Sancte Marie, ad honorem ipsius, et omnium martyrum. Cum enim singula Romanorum idola non potuissent habere singularia templa, Romani quidem commune templum edificauere, quod Pantheon nominauere. Quod abiectis idolis Bonifacius ad honorem Beate uirginis, et omnium martyrum dedicauit. Nondum, enim fiebat festiua commemoratio  confessorum. Statuit igitur hac die, scilicet III Idus Mai festum martyrum celebrari, sicut festum Apostolorum in Kalendis. Sed utrumque festum, scilicet, Apostolorum et Martyrum commemorationem, Gregorius septimus transtulit ad diem Kalendarum Nouembrium.



CAPUT XXu. DE SANCTO MICHAELE.

Festum uictorie Sancti Michelis inde sumit originem quod, cum barbari depopularentur Apuliam, Christiani, ieiunio triduano indicto, sancti Michelis auxilium implorauere: per cuius patrocinium hostes terga dedere, et Christiani uictoriam obtinuere.  Quocirca statutum est, ut ad honorem sancti Michelis, commemoratio huius uictorie celebraretur singulis annis in uIII Idus Maii.



CAPUT XXuI. DE FESTIS QUAE SUNT AB OCTAuA PENTECOSTES USQUE AD ADuENTUM DOMINI.

De festis que sunt ab octaua Pentecostes usque ad Aduentum Domini, hec est regula obseruanda, quod preuidendum est, si Dominice deficiant, uel usque ad Aduentum abundent. Si enim deficerent, festa, que in eis occurrerent, ad secundas ferias, transferantur; alioquin in ipsis, exceptis priuilegiatis, licite celebrentur.



CAPUT XXuII. SANCTORUM MARCELLINI ET PETRI.

 Passio Marcellini et Petri nobis prebet de ipsis cantuales antiphonas; Petrus enim exorcista in carcere positus, Arthemii et Candide filiam demoniacam liberauit. Quos Marcellinus presbyter eius socius baptizauit.



CAPUT XXuIII. SANCTORUM GERuASII ET PROTASII.

In festo beatorum Geruasii et Protasii cantatur introitus: Loquetur Dominus pacem in plebem suam [54 1Kb] . Eo quod illa die pax inter Romanos et Longobardos facta fuerit. Officia namque sanctorum partim conueniunt ipsis sanctis, partim his euentibus, qui in ipsorum euenere diebus.



CAPUT XXIX. DE SANCTO IOANNE BAPTISTA.


Natiuitas Beati Ioannis Baptiste habet uigiliam, et solemnitatem, non autem octauam. Mos fuit olim ut in festiuitatibus sanctorum uenirent homines cum uxoribus et filiabus ad ecclesiam, et ibi cum luminaribus pernoctarent. Quod adhuc in quibusdam locis secundum antiquam consuetudinem seruatur. Sed quia frequenter contingebat in his uigiliis uirgines corrumpi, et ad maleficia maiorem opportunitatem haberi, propterea, sicut prediximus, institutum est, ut uigilie in ieiunia conuerterentur. Nomen tamen antiquum in omnibus perseuerat; uocantur enim uigilie, et non ieiunia. Hec tamen Natiuitatis solemnitas utrumque ob sui reuerentiam continet, scilicet ieiunium et pernoctationem.  Sed cum beatus Ioannes sit in peccato conceptus, cur eius natiuitas celebratur? Respondeo: Duplex est natiuitas, prima in utero, secunda ex utero; prima conceptionis, secunda parturitionis. Conceptus est quidem in peccato, sed sanctificatus in utero. Iuxta illud: »Antequam exires de uulua sanctificaui te [55 1Kb] .« Quod licet Ieremie dicatur, tamen de utroque accipitur. Et ideo hec eius natiuitas celebratur. Sed quomodo erat sanctificatus qui dixit: »Ego a te debeo baptizari [56 1Kb] ,« id est a peccato mundari? Respondeo: Hoc in persona dixit Ecclesie: celebratur igitur hec natiuitas propter historiam et propter allegoriam. Propter  historiam quoniam angelus eam predixit, et addidit: Multi in natiuitate eius gaudebunt [57 1Kb] .« Huc accedit quod sterilis peperit, senex genuit, mater prophetauit, pater obmutuit, denique benedixit. Propter allegoriam; quia prefigurauit ortum glorie, precessit preco Iudicem, in annuntiatione, in natiuitate, in predicatione, in morte, in descensu ad inferos. Officium ergo huius solemnitatis partim est de ueteri Testamento, partim de Nouo; quia Ioannes fuit finis ueteris, et initium Noui Testamenti. Fuit lapis angularis inter uetus et Nouum Testamentum. Unde una missa cantatur in aurora; quia ipse fuit finis noctis. Nam »Lex et prophete usque ad Ioannem [58 1Kb] ,« et initium diei. Eius namque natiuitas fuit aurora natiuitatis Christi, quasi  ortus solis, uel in exordio lucis sacrificium offertur, quoniam ab incepto lumine obtulit sacrificium abstinentie. Alia cantatur in die, secundum aliarum solemnitatum consuetudinem. Et attende quod in hoc festo non est alleluia frequentandum, quamuis in aliis frequentetur aliquando, uel quia Ioannes figurat legem, uel quia eius natiuitas fuit ante Domini resurrectionem. Quidam tamen faciunt officium absque alleluia, in initio noctis, propter figuram legis, et post iterant officium cum alleluia in medio noctis, terminantes illud in principio lucis propter memoriam Dominice resurrectionis, et nostre future glorificationis.



CAPUT XXX. SANCTORUM IOANNIS ET PAULI.


Ioannis et Pauli passio a quodam fuit Terrentiano descripta. Hi duo fuere discipuli familiares, uel potius eunuchi Constantie, filie Constantini et Helene. Qui Gallicanum sponsum Constantie conuerterunt. Demum sub Iuliano imperatore a Terrentiano decollati, quem postea delicti penituit, et ad fidem Christianorum accessit. Ex hac legenda compilantur cantuales antiphone.



CAPUT XXXI. APOSTOLORUM PETRI ET PAULI.

Apostolorum Petri et Pauli passio fuit eodem die, et sub eodem, scilicet Nerone principe, perpetrata, licet quidam aliter sentiant. Sed quamuis eos principis et diei coniungat identitas, tamen ob  Romanam ciuilitatem penarum intercessit diuersitas; quia Petrus crucifixus est, et Paulus decollatus. Que pena uidebatur minus dedecoris continere: ipse enim »ciuis Romanus,« sicut legitur in Actibus apostolorum [59 1Kb] . Quorum corpora coniunxit eadem sepultura. Sed demum, Christiana religione crescente, cum utrique Apostolo Christiani propriam edificassent ecclesiam, ut uellent eorum corpora separare, dubitarent autem que cuius essent ossa, orantibus illis, responsum est maiora fore predicatoris, minora piscatoris, et sic ab inuicem separata in propriis sunt ecclesiis collocata. Alii dicunt quod Syluester papa uolens ecclesias consecrare,  tam magna quam parua ossa in lance, summa cum reuerentia ponderauit. Et medietatem in una ecclesia medietatem in alia collocauit. Cum ergo eodem die sit passio perpetrata, eodem esset eorum solemnitas celebranda. Sed beatus Gregorius instituit ut, eo die, celebraretur specialius solemnitas Petri; in sequenti, commemoratio Pauli: tum quia eo die fuit dedicata ecclesia Petri: tum quia maior est dignitate: tum quia prior conuersione, et secundum quosdam passione: tum quia primatum tenuit Rome. Quod autem inuenitur alicubi Paulum esse maiorem, alibi uero esse equalem, sic intelligitur: maior est predicatione, minor dignitate, equalis uite sanctitate. Hoc festum habet uigiliam, solemnitatem et octauam; uigiliam ut ei compatiamur,  cum quo regnare querimus [60 1Kb] ; solemnitatem, ut de ipsorum prima stola letemur; octauam, ut de secunda futura procul dubio gratulemur. Considerantes enim iam sanctis adesse principium felicitatis, finemque, id est consummationem extendi usque in octauam resurrectionis, iure usque in octauam diem producimus diem solemnitatis. In solemnitate itaque Petri cantatur historia, partim ex Euangelio, partim ex Actibus apostolorum, partim ex ipsius passione, uel miraculis compilata. In commemoratione uero sancti Pauli cantatur historia presertim ex uerbis ipsius collecta, cuius antiphone uersibus insigniuntur: quia plus ceteris in predicatione laborasse creditur [61 1Kb] . Infra octauam non singularia, sed utriusque communia cantantur officia,  ut: Ecce mitto uos [62 1Kb] .



CAPUT XXXII. DE FESTO DIuISIONIS PETRI, ET PAULI.

De festo diuisionis apostolorum diuersi diuersa sentire uidentur. Quidam enim dicunt quod sit de illa diuisione, que facta est in Hierusalem post duodecim annos, quando separati sunt ad predicandum gentibus. Alii, de predicta ossium diuisione Petri et Pauli, que facta fuit in Nonis, aut uIII Idus Iulii, in quo festo, illa sequentia magna cantatur: Celi enarrant [63 1Kb] . Et illud euangelium legitur [64 1Kb] : Recumbentibus. Quod est Euangelium Ascensionis. Quidam in fine incipiunt: Dominus quidem iehsu postquam locutus est, etc. [65 1Kb] .



CAPUT XXXIII. SEPTEM FRATRUM.


Septem fratrum filiorum sancte Felicitatis, qui per uaria supplicia nacti sunt regnum eterne felicitatis.



CAPUT XXXIu. DE TRANSLATIONE SANCTI BENEDICTI.

De Translatione Sancti Benedicti. Deuastato enim eius, sicut predixerat, a gentibus monasterio, translatum est corpus eius in Gallias, et ibi condigne sepultum.



CAPUT XXXu. DE SANCTO IACOBO MAIORE.


Beatus Iacobus Maior, frater Ioannis Euangeliste, filius Zebedei [66 1Kb] , missus est ad predicandum Hispanis; sed eis uerbum audire nolentibus, Hierosolymam rediit, et quos conuerterat, errantes inuenit, propter Hermogenem et Philetum arte magica miracula facientes. Quos apostolus aggrediens ad fidem conuertit. Hunc Herodes gladio decollauit [67 1Kb] . Cuius corpus Hermogenes, et Philetus et alii tres discipuli in naui posuerunt. Et intrantes mare sine remige sepulture locum diuine Prouidentie tribuerunt. Et tandem in Hispania in regno Lupe applicuerunt. Erat enim regina sic uocata nomine et merito uite. Cui dixere discipuli: »Dominus  iehsu Christus misit corpus discipuli sui ad uos, ut saltem suscipiatis mortuum, quem noluistis suscipere uiuum.« Quos cum Lupa carnifici commendasset, et ipse eos in carcerem misisset, carcerem exierunt, et demum carnificem, et eius ciuitatem ad fidem conuerterunt. Quod audiens Lupa doluit, et boues indomitos ad deferendum corpus apostoli fraudulenter exhibuit, qui signo crucis impresso mansueti effecti sunt. Posuerunt ergo discipuli corpus super lapidem uiuum, cui lapis cessit, et sarcophagum ipsa depositio sine opere humano corpori coaptauit. Hunc ergo lapidem cum corpore, usque in medium palatium Lupe, sine alicuius regimine portauerunt. Unde stupefacta regina ad fidem  est conuersa; et de eius palatio ecclesia est dedicata. Festum igitur Beati Iacobi, quod est uIII Kalendas Augusti, festum huius dedicationis est, non eius passionis, cum passus fuerit circa Pascha, ut in illa continetur epistola: Misit Herodes [68 1Kb] . Hoc itaque festum non habet uigiliam, uel ieiunium.


De Iacobis binis non ambigat amodo quiuis.
Hic satus Alpheo fuit, alter et a Zebedeo,
Quem prius audisti, fratrem memor assere, Christi,
Ierusalem primum legimus quem sede potitum
uulgo solemnis Maii solet esse Kalendis.
Maior, id est iste, frater fuit Apocaliste,
Qui sibi natalem Iulii colit a pede septem.



CAPUT XXXuI. SANCTI PETRI AD uINCULA.

 Festum Sancti Petri ad uincula fuit taliter institutum: Theosebia, uxor Theodosii imperatoris, Hierosolymam proficiscens, uidit in Alexandria festum celebrari in Kalendis Augusti de triumpho habito de Cleopatra, et Marco Antonio. Unde uehementer doluit quod damnato et gentili tantus honor exhiberetur; perueniens Hierosolymam, catenas, quibus Petrus sub Herode fuerat alligatus, acquisiuit, Romam rediens eas apostolico presentauit, qui alias catenas, quibus sub Nerone fuerat alligatus, apportari precipit, que se tangentes usque adeo sunt miraculose coniuncte, ac si semper fuissent eadem.  Theodosius igitur, ad honorem Beati Petri ecclesiam edificauit, ibique catenas imposuit, que dedicata est in Kalendis Augusti, ubi solemnitas Piscatoris offuscaret solemnitatem imperatoris, et catena Petri exstingueret torquem Augusti.



CAPUT XXXuII. DE INuENTIONE SANCTI STEPHANI.

Inuentionem Sancti Stephani diximus esse factam eo die, quo eius passio celebratur, et e conuerso, sed facta est transmutatio predictis causis. Illud autem sciendum est, quod in eius inuentione multa fecit miracula Deus. Unde in hoc die in quo celebratur inuentio, sermo de miraculis est populo proponendus. Historiam uero cantare consueuimus, excepto responsorio: Hesterna die Dominus.



CAPUT XXXuIII. DE TRANSFIGURATIONE DOMINI.


Transfigurationem Domini celebramus in die Sancti Sixti, non quod ea die fuerit facta, sed ab apostolis manifestata. Transfigurauit enim se Dominus circa principium ueris, ubi discipulis, qui uiderant, precipit ne cui dicerent, donec resurgeret a mortuis [69 1Kb] . Illi ergo usque ad hunc diem eam penitus celauere, quia ergo hec transfiguratio ad illum pertinet statum, quem, post resurrectionem fideles sunt habituri. Idcirco hac die sanguis de nouo uino conficitur, si ualeat inueniri, ut significatur quod in Euangelio dicitur: »Amodo non bibam  de hoc genimine uitis, donec bibam illum nouum in regno Patris mei [70 1Kb] . [Quod si nequiuerit inueniri, saltem parum de matura uua in calicem comprimatur, aut racemi benedicantur, ex quibus homines communicentur.



CAPUT XXXIX. DE SANCTO LAURENTIO.

Laurentium et uincentium cognatos beatus Sixtus Romam de Hispania duxit. uincentius in Hispaniam rediit, ibique martyrio uitam finiuit. Laurentius Rome remansit, ubi grauissima tormenta sustinuit sicut in eius legenda continetur, ex qua cantualis historia compilatur. Habet autem sanctus Laurentius duo priuilegia: solus enim inter martyres habuit  uigiliam, quam superius ieiunium appellauimus. Secundum est in octaua: ipse namque duntaxat, et sanctus Stephanus habent octauam inter martyres, sicut Martinus inter confessores. Tertium est priuilegium in regressibus antiphonarum, sicut de Beato Paulo prediximus; sed Paulus habet regressus propter excellentiam predicationis, iste uero propter excellentiam passionis. Licet enim aliqui sancti uel maiora, uel eque grauia sustinuere tormenta, non tamen ea tam generaliter, et sic authentica tenet Ecclesia: tum propter loci dignitatem, passus namque fuit Rome: tum propter ipsius auctoritatem. Sicut Laurentius Sixtum, sic Hyppolitus secutus est Laurentium, de quorum  passionibus iubilat Ecclesia in antiphonis.



CAPUT XL. DE ASSUMPTIONE SANCTAE MARIAE.

Transitus beate uirginis antonomastice Assumptio nominatur, que prius est assumpta in anima, et postmodum sicut pie creditur, assumpta in corpore. Elizabeth mulier religiosa de Saxonia dicit sibi reuelatum fuisse quod quadraginta diebus post assumptionem anime, assumpta fuit in corpore. Et attende quod quinque sunt festiuitates authentice de beata uirgine: prima est Natiuitas, secunda est Annuntiatio, tertia Partus, quarta Purificatio, quinta est Assumptio. uerumtamen secunda et tertia potius sunt Domini; inter alias, que ad uirginem specialiter pertinent hec maior est; regulariter enim uerum  est de quolibet sancto quod maius est festum transitus, quam aliud de eo; quia de miseria transit ad uitam, nisi in casu, ut in Ioanne Baptista. Ideoque duntaxat hec uirginis festiuitas habet ieiunium et octauam, in qua dicuntur quedam quibus in ecclesiarum dedicationibus utimur. Lectiones quoque de cantico amoris, et antiphone et responsoria similiter assumuntur, eo quia figuram tenet Ecclesie: sicut enim beata Maria mater est et uirgo et sponsa, sic et Ecclesia, mater sanctorum, nomen tenet uirginitatis et sponse; uirginitatis, inquam, mentis et fidei, que preualet uirginitati carnali. Unde: »Despondi uos uni uiro uirginem castam exhibere Christo [71 1Kb] .« Est autem huius cantici legenda medietas usque ad octauam; alia uero medietas  ad Natiuitatem eiusdem uirginis reseruetur. Huc ergo congrue accedit, quod circa festum istud Salomonis libri legantur. Sermo uero Hieronymi: Cogitis me Paula, et Eustochium, a quibusdam legitur in Ecclesia, sed factus est ad hoc, ut legatur in capitulo et in mensa. In missa legitur euangelium [72 1Kb] de Martha et Maria Magdalena secundum allegoriam: beata namque uirgo fuit castellum, quia bene se muniuit contra diabolum; ipsa fuit Martha, quia nulla melior in actione; ipsa fuit Maria, quia nulla melior in contemplatione, de cuius contemplatione dicitur: »Maria conseruabat omnia uerba hec in corde [73 1Kb] .« Et uide quod quatuor sunt euangelia de beata Maria; unum est: Missus est [74 1Kb] , quod non  debet dici, nisi in Aduentu et Annuntiatione; alia possunt dici, quoties de ipsa peculiaris missa debet cantari, ut illud: Stabat ante crucem, ubi dicitur [75 1Kb] quod uirgo uirgini commendatur; et nota quod in hac die benedicuntur herbe; quia sicut lilium inter spinas, sic et ipsa inter filias [76 1Kb] .



CAPUT XLI. DE DECOLLATIONE SANCTI IOANNIS BAPTISTAE.

Beatus Ioannes Baptista fuit decollatus circa Pascha, cuius corpus sepeliere discipuli sine capite in Sebaste ciuitate, ubi Dominus multa operabatur miracula. Unde illuc Christianorum turba maxima confluebat, ideoque Iulianus Apostata eius ossa per agros spargere fecit; sed cum miracula non cessarent,  ossa collegere, et ea combussere, et in puluerem uentilauere; sed digitus ille, quo Dominum demonstrauit dicens: »Ecce Agnus Dei [77 1Kb] ,« comburi nequiuit, uel latenter a fidelibus sublatus est: quidam enim fideles, qui gentilibus intererant, quod occultare poterant, reseruabant. Hoc itaque festum est de collectione, et combustione ossium, quod celebrat Ecclesia, quasi in iam mortuo secundum martyrium; uel cum beata Tecla prefatum digitum inter Alpes attulisset, et ecclesiam construxisset, dedicata est, et est hoc festum dedicationis. uel caput Hierosolymis fuit humatum, quod beatus Ioannes duobus monachis orientalibus, qui Hierusalem adorare uenerunt, reuelauit, qui iuxta Herodis habitaculum illud Kalendas Martias inuenere;  sed post ab aliis per lacum in Emissenam ciuitatem in quodam specu ignobiliter fuit reconditum, donec denuo Marcello presbytero reuelatum, et per eius urbis episcopum Iu Kalendarum Septembrium eleuatum. Ex quo tempore cepit in eadem urbe Decollatio celebrari, ea die, ut arbitror, quo caput est eleuatum, et cantatur historia de antiphonis martyrum, et responsoriis, et antiphonis causam decollationis continentibus compilata.



CAPUT XLII. DE SANCTO FELICE ET ADAUCTO.

Cum beatus Felix ad martyrium traheretur, accessit quidam, et ait carnificibus: Et ego Christianus sum; cui carnifices: Ergo et tu cum eo uenias. Cum ergo nomen ignoraretur, uocatus est Adauctus;  alii dicunt Audactus.



CAPUT XLIII. DE CONCEPTIONE ET NATIuITATE SANCTAE MARIAE.

Conceptionem beate uirginis quidam aliquando celebrauere, et forte adhuc aliqui celebrant, ob reuelationem cuidam abbati in naufragio factam. Sed non est authentica, imo uidetur aliquibus prohibenda, dicentibus quod fuerit in peccato concepta. Natiuitas etiam olim celebrari non solebat, sed quidam uir religiosus pluribus annis audiuit angelos in hac nocte solemnizantes in celis, cui causam querenti reuelatum est angelos gaudere, quoniam beata uirgo nata fuit in illa nocte, quod apostolicus authenticauit, et inde festum celebrari precepit,  quod nec habet ieiunium, nec octauam, in quo cantatur historia de laudibus beate uirginis, et legitur euangelium [78 1Kb] : Liber generationis. Ubi queritur, quare potius Ioseph quam Marie generatio computetur? Respondeo: uel quia Ioseph et Maria de eadem tribu fuere: tribus autem genealogie per uiros et non per feminas est computanda; uel quia maluit uocari filius fabri [79 1Kb] , quam matrem lapidari, et reuera filius est fabri illius, qui fabricatus est auroram et solem [80 1Kb] .



CAPUT XLIu. DE EXALTATIONE SANCTAE CRUCIS.

Exaltatio sancte Crucis ideo celebratur, quia  Cosdroas, rex Persarum, Hierosolymam inuadens loca sanctissima profanauit, et lignum Dominice crucis secum tulit: [quod sedens in solio, sibi a dextris posuit, loco filii; gallum a sinistris, loco Spiritus sancti, et se patrem iussit nominari.] Quod audiens, romanus imperator Heraclius uindicauit, qui bellum aduersus Persas indicens Cosdren superauit; qui cum postea crucem Domini Hierosolymam portaret, porte per se clause sunt, et audita est uox de celo: Regem regum non sic intrasse Hierusalem, sed humilem, et super asinam sedentem [81 1Kb] ; quod rex audiens humiliatus est, et porte sponte aperte et rex ciuitatem introiuit pedibus nudis, et cum per crucem tunc miracula fierent, crucem exaltauit, et Exaltationis diem in futuris temporibus, episcopis  sibi consentientibus, in suo imperio statuit esse solemnem. Est tamen Inuentionis festum maius quam festum Exaltationis. Illud enim ab Eusebio papa institutum, istud per Heraclium. uerumtamen et Sergius papa longis post temporibus in sacrario beati Petri inuenit capsam argenteam, et in ea crucem ex salutiferi ligni magna portione compositam, pretiosis lapidibus adornatam, que posita in basilica Saluatoris adoratur a populo in die Exaltationis, in quo celebratur et festiuitas martyrum unde commiscetur officium.



CAPUT XLu. DE DEDICATIONE SANCTI MICHAELIS.

Dedicatio Sancti Michelis quare celebratur, in  eius historia declaratur; sed quare, cum sit festum omnium angelorum, in laudes quorum de Apocalypsi iubilatur, quare singularius ascribitur Micheli? Respondeo: Quia ipse est, qui missus est in Aegyptum [82 1Kb] , qui fecit illas plagas, qui diuisit mare Rubrum [83 1Kb] , qui duxit populum suum per desertum et duxit in terram promissionis [84 1Kb] ; hic est prepositus paradisi, custos animarum, ideoque illum magis uenerari debemus. Et est nomen unius angeli, uel potius quoties aliquis ad aliquid magnum et mirabile faciendum mittitur, Michel nuncupatur.



CAPUT XLuI. DE SANCTO REMIGIO.

 Beatus Remigius primum regem Gallorum inunxit, gentem Francorum ad fidem conuertit, qui inter cetera miracula puellam a morte suscitauit, ideoque Francorum papa dicitur et in tanta ueneratione habetur in Francia, quod festum illius offuscat festum Beati Michelis.



CAPUT XLuII. DE SANCTO LUCA.

Beatus Lucas, natione Syrus, beati Pauli discipulus, Antiochensis patriarcha, predicator exstitit in Bithynia, ubi sua morte non martyrio uitam finiuit. Duo uolumina composuit: Euangelium et Actus apostolorum; a beato Paulo presertim edoctus,  etiam et ab aliis didicit, quod docuit, predicauit, et scripsit.



CAPUT XLuIII. APOSTOLORUM SIMONIS ET IUDAE.

Simon et Iudas fratres quoque Domini fuisse dicuntur. Anna et Hismeria sorores fuere. De Hismeria nata est Elisabeth, que fuit mater Ioannis Baptiste [85 1Kb] , filii Zacarie; Anna de Ioachim genuit beatam uirginem, que nupsit Ioseph. Mortuo Ioachin, nupsit Anna Cleophe fratri Ioseph uiri Marie, et genuit aliam Mariam, que nupsit Alpheo, ex quo suscepit Iacobum Minorem, Simonem et Iudam, qui dicitur Thaddeus, et Ioseph Barsaban, qui cognominatur Iustus, ne propter iniustitiam  credatur ab apostolatu fuisse reprobatus. Mortuo Cleopha nupsit Anna Salome, et suscepit tertiam Mariam, que nupsit Zebedeo, qui genuit ex ea Iacobum Maiorem [86 1Kb] , et Ioannem euangelistam. Unde hi uersus, de linea beate uirginis.


Tres tribus Anna fertur peperisse Marias,
Que nupsere uiris: Ioseph, Alpheo, Zebedon; item
Anna uiro Ioachin peperit te, uirgo Maria,
Ex qua processit sine semine uera Sophia.
Post hoc de Cleopha peperit te uirgo sororem,
Que parit Alpheo Simonem, Iacobum Minorem,
Ioseph Barsaban Thaddeum nomine Iudam.
Hoc quoque defuncto cuidam Salome copulatur
Ex qua natorum Zebedei genitrix generatur.

Et attende quod fratres in diuina Scriptura pluribus modis accipitur, natura, gente, cognatione, similitudine,  religione. Natura ut Iacob et Esau [87 1Kb] , gente ut omnes Iudei. Unde: »Si emeris fratrem tuum,« et ibi: »Constitue unum de fratribus tuis, principem super te, quem Deus elegerit [88 1Kb] .« Cognatione, ut: »Ecce mater et fratres tui foris stant querentes te [89 1Kb] .« Similitudine, ut: Iacobus frater Domini [90 1Kb] . Religione, ut »uade, dic fratribus meis [91 1Kb] «; et: »Ecce quam bonum et quam, iucundum habitare fratres in unum [92 1Kb] .«



CAPUT XLIX. IN FESTIuITATE OMNIUM SANCTORUM [93 1Kb] .

De festo Omnium Sanctorum pauca superius prelibauimus. Hic tamen adiiciendum est hoc festum habere ieiunium, quod non debet mutari, ut quidem  faciunt propter sanctum Quintinum, cuius festi uariatur officium, prout habetur uarietas sanctorum: primum enim responsorium est, secundum quosdam, de sancta Trinitate, secundo loco de beata Maria, tertio de angelis, quarto de prophetis, quinto de apostolis, sexto de martyribus, septimo de confessoribus, octauo de uirginibus, nono simul de omnibus beatis. Alii ponunt in primo loco de unitate: »uidi Dominum sedentem [94 1Kb] .« Secundo uero de Trinitate. Huic festo bene congruit epistola de numero signatorum [94* 1Kb] , et euangelium de numero beatitudinum [95 1Kb] .



CAPUT L. DE EXSEQUIIS MORTUORUM.


Festo Omnium Sanctorum continuatur commemoratio mortuorum. Tres sunt dies continui tribus mysteriis deputati. Nam uigilia Omnium Sanctorum dies est afflictionis, solemnitas dies est exsultationis, hodie uero dies est orationis. In primo, nos ieiunando affligimus, presentis uite miseriam recolentes. In secundo, sanctorum beatitudini congaudemus, gratiarum actiones Domino referentes. In tertio, pro his qui in purgatorio detinentur oramus, eis modo mitiorem penam, modo plenam absolutionem orationibus impetrantes; quorum officium primo fuit ab apostolis institutum, sed ab origine, ut testatur Isidorus in libro  De officiis ecclesiasticis, fuit adauctum, et plenius ordinatum. De quo dicit Augustinus in Enchiridion. Dicimus origine in ecclesiasticis officiis post apostolos fuisse secundum; hoc officium a ueteri lege sumpsit initium. Nam, mortuo Iacob, fleuere filii septuaginta diebus in Aegypto, septem in Arad [96 1Kb] . Mortuo Moyse, fleuit populus triginta diebus [97 1Kb] , inde est quod hodie septenarium et tricenarium obseruat pro defunctis Ecclesia. Septenarium, ut ad animarum perueniat sabbatismum, uel ut eis dimittatur uniuersitas delictorum: septenarius etenim uniuersitatis est numerus; quia totum hominem comprehendit; anima enim tres habet uires, rationabilitatem, concupiscibilitatem, irascibilitatem;  corpus autem quatuor elementa, uel quatuor humores, uel cum septenarium celebramus, intercedimus pro peccatis que mente commisere, et corpore. Ideoque dicit Salomon: »Luctus filii mortui septem diebus [98 1Kb] .« Tricenarius ex tribus constat denariis.

Hec itaque mortuis celebramus, ut per decem preceptorum obseruationem perueniant ad sancte Trinitatis perfruitionem, uel ut per orationes emendetur, quod in fide Trinitatis et opere Decalogi deliquere; quidam tamen tribus diebus officium celebrant mortuorum iuxta illud: »Qui tetigerit cadauer hominis, aspergatur hac aqua die tertia [99 1Kb] .« Et in libro Sapientie. »Fac luctum hominis secundum meritum eius, uno die, uel duobus, propter detractionem  [100 1Kb] ,« subaudi preter diem obitus. Tres autem dies celebramus, ut sint Christi membra, qui in corde terre triduana iacuit sepultura; uel ut mortuis remittantur peccata que commisere cogitatione, uerbo et opere, uel commisere peccantes in sanctam Trinitatem. uel pro spiritu, anima et corpore. Quidam celebrant nouenarium, ut a penis liberati associentur nouem ordinibus angelorum; non tamen approbatur, sed interdicitur, quoniam a gentilibus introductum esse uidetur, qui mortuos suos nouem diebus lugebant, et in nona die cineres recondebant, et hoc spatium nouemdiale, id est nouem dierum  planctum, uel officium appellabant. Quidam addunt quadragenarium et quinquagenarium, ut per afflictionem penitentie perueniant ad iubilationem. Quadragenarius namque numerus est penitentie, propter quadragenariam populi afflictionem, et quadragesimam Iesu Christi [1 1Kb] , et quia ex suis partibus aggregatis surgit in quinquagenarium, qui significat iubileum et annum remissionis; quia per contritionem et afflictionem peruenitur ad peccatorum remissionem, ad octauam etatem, in qua erit remissio et plena libertas, uel ideo celebrant quadragenarium et quinquagenarium, ut condonetur eis per orationes uiuentium quidquid commisere in transgressione decem preceptorum, et quatuor euangeliorum, et quinque sensuum. Melius tamen sicut ternarium  mortuis, sic quadragenarium uiuis ascribimus. Unde pro peccatis quadragesimas iniungimus: quoniam delinquunt in corporis quaternario et preceptorum decalogo. Centesimum diem ea constat indagine celebrandum, ut mortui transeant a leua in dexteram, a militia in triumphum, a terra in celum, a miseria in gloriam, a morte in uitam, et quidem hos dierum terminos, nonnulli benignius interpretantur, ut per eos precedentes nullatenus excludantur, in quibus uacare otio debeamus; sed cum in singulis diebus usque ad predictos terminos facienda sit memoria mortuorum, celebrius in terminis officia peraguntur. Anniuersarium uniuersalis obseruat Ecclesia, ut de annis calamitatis perueniatur ad annum eternitatis. Sicut anniuersarium sanctorum celebramus ad ipsorum  honorem, et nostram utilitatem, sic etiam defunctorum ad ipsorum utilitatem et nostram deuotionem, sperantes eos aliquando ad sanctorum consortium transituros. Quemcunque diem luctui deputemus, in his semper exsequiis ad instar triduane Christi sepulture, laudis et letitie Christi cantica subticentur: ut: Domine, labia mea aperies [2 1Kb] , et Deus in adiutorium meum intende [3 1Kb] , et uenite exsultemus [4 1Kb] , et Gloria Patri, et Iube, Domine, et Benedictus, et Tu autem, et Te Deum laudamus; et Benedicamus, et Deo gratias, et Ite missa est. Letitiam subticemus, quia non bene conueniunt, nec in una sede morantur luctus et gaudium, tristitia et letitia. Laudes supprimimus, quia quo mortui transeant, ignoramus,  et ideo nescimus unde Dominum laudare debeamus de iustitia uel misericordia. Gaudium subticemus, quia tristes in hunc mundum intrauimus, et tristiores eximus. In uigiliis itaque mortuorum tria sunt genera lectionum: de Iob, de libro Sapientie, ut ibi sumas initium, »Melius est ire ad domum luctus, quam ad domum conuiuii [5 1Kb] ;« preterea, de quodam sermone Augustini, quem fecit de mortuis. Quidam legunt etiam de psalmis. Undecunque fuerint lectiones, ita sunt terminande: Beati mortui qui in Domino moriuntur [6 1Kb] , sicut in Isaia [7 1Kb] : Conuertimini ad me, et salui eritis; et in Ieremia: Hierusalem, Hierusalem, conuertere ad Dominum  Deum tuum [8 1Kb] . Hoc psalmo Te decet [9 1Kb] utimur in exsequiis mortuorum: quoniam ibi agitur de reditu captiuitatis filiorum Isrel in terram promissionis; sic isti de captiuitatis miseria ad uitam proficiscuntur eternam. Ad missam non debet thus portari per chorum nec offerri, id est altare thurificari, sed circa corpus tantum, nam in lege prohibitum fuit [10 1Kb] , ne pro peccatis offerretur oleum letitie [11 1Kb] et thus suauitatis, sed luctus et contritio mentis. Exsequie uero mortuorum pro ipsorum celebrantur excessibus, et mors primum est uindicta peccati, eadem ratione non debet cum oleo celebrari; quia dicit Origines, sacrificium pro peccato non fit in oleo. Ad eamdem missam pax non datur, quia non mortuis communicamus: nos enim sumus in sexta etate,  illi uero in septima. Unde cum celebratur missa de die, non debet esse corpus infra ambitum ecclesie. Quod si corpus adesset, exportetur, licet sit apostolicus, uel imperator, in uestibulum ecclesie, et cantata missa de die, ad missam pro mortuis reportetur; uel ideo pax non datur, quia utrum cum Creatore pacem habeant, ignoramus, uel quia in exsequiis mortuorum, sequimur exsequias Dominice passionis, ubi subtrahitur osculum pacis.

Quantum expediat pro defunctis missarum solemnia facere inde patet, quod in historia inuenitur Anglorum, scilicet quemdam presbyterum opinatum esse de fratre suo, quod esset mortuus in bello, qui tamen non erat mortuus, sed uinculatus. Missas ergo pro illo quasi defuncto quotidie celebrabat.  Tempore missarum quotidie soluebantur uincula uulnerati.

Et attende quod cum integre defunctorum celebratur officium, a uespera est incipiendum: Placebo Domino [12 1Kb] , et non est in uespera terminandum; quoniam hoc officium finem habebit, cum anime saluandorum ab omni pena liberate letitia perfruentur eterna. Sanctis de quibus certi sumus, quod beatitudinem perfruuntur, duas uesperas attribuimus, primas pro stola anime iam accepta, secundas pro stola corporis percipienda, que nunquam finem habebit. Post uespertinalia uero, et matutinalia defunctorum officia cantamus psalmum: Domine, ne in furore [13 1Kb] , qui cum sit in ordine  sextus, pro octaua intitulatur, quasi in sex etatibus Dominum per hunc psalmum rogantes, ut septem etatum tormenta possimus euadere, et ad octauam glorie peruenire. Rursus sciendum est quod quidam omni tempore festiuis exceptis, orant generaliter pro defunctis in officio uespertinali, et matutinali, quidam pro eis missam quotidie celebrant, quidam in initio mensis nouem psalmos, nouem lectiones et nouem responsoria cantant, et quidem sancta et salubris est religio, pro defunctis exorare, ut a peccatis soluantur, quibus si supplicationes deessent, frustra in locis quantumlibet sanctis exanimata corpora ponerentur; delectat  stylum de mortuis et morituris, sepultis et sepeliendis aliquid addere, quod aures pascat, et animas foueat. Moriturus itaque dum laborat in extremis, super cinere et palea deponatur, ad instar beati Martini, qui iacens in cinere uitam finiuit, in quo innuitur quod cinis est et in cinerem reuertetur [13* 1Kb] . Antequam passio Christi, uel pars eius legatur, ut ad maiorem compunctionem moueatur, crux etiam ante pedes eius ponatur, ut moriens eam cernat, et magis conteratur, et debet recta facie iacere, ut celum respiciat, et antequam exspiret, eius anima Domino commendetur. Postquam exspirauit, campane pulsentur, ut populus audiens, oret pro eo, pro muliere bis, quia ipsa inuenit alteralitatem. Ipsa enim prima fecit hominem alienari a Deo [14 1Kb] ;  pro uiro ter, quia primo inuenta est trinitas in homine. Primo enim formatus est Adam ex terra, secundo Eua ex costa [15 1Kb] , tertio homo ex utroque, et ita est ibi trinitas. Pro clerico tot uicibus, quot ordines habet, ad ultimum compulsari debet, ut ita sciat populus pro quo sit orandum. Similiter compulsatur, cum ad ecclesiam defertur, et cum de ecclesia ad tumulum deportatur. Sed attende quod antequam ad ecclesiam deferatur, lauetur, ad significandum quod si anima per confessionem fuerit a culpa mundata, utrumque in die iudicii, corpus et anima glorificationem et munditiam consequetur eternam; cum uero corpus lotum fuerit, induatur secundum statum et ordinem suum. Laicus cilicio  induatur, ut hac ueste representet insignia penitentie; nam cinis et cilicium sunt arma penitentium. Alicubi uero maxime diuites sudariis induuntur, caligis et sotularibus calceantur, quod sumitur ab eo quod in euangelio [16 1Kb] legitur de sudario et sindone Christi. Clerici uero tondeantur, et radantur, et induti uestes sui ordinis sepeliantur, quod licet in aliis ordinibus propter paupertatem sepius omittatur, tamen in sacerdotibus et episcopis non patimur omittendum: uestes enim sacerdotales uirtutes significant, cum quibus pre ceteris sunt Domino presentandi. Hic queritur utrum homines sint futuri nudi post diem iudicii? uidetur quod uestiti: tum ex hac uniuersali ecclesiarum consuetudine, que mortuos consueuit induere;  tum quia Dominus in transfiguratione uestitus apparuit [17 1Kb] , unde uestimenta eius apparuerunt alba sicut nix; tum quia post resurrectionem quoque uestitus apparuit, tum quia angeli solent apparere uestiti [18 1Kb] . Respondeo: Hec omnia nobis in figura contingunt, nichil de ueste uel corporis qualitate presumimus, cum sufficiat credere, quod in saluandis non erit infirmitas, nec ulla deformitas. Exinde corpus reuestitum in feretro ad ecclesiam deportetur, et cum missa celebrata fuerit, percantet eum sacerdos, et si plures fuerint sacerdotes, omnes habeant stolas, et dicant orationes cum illo  qui precantauit eum. Precantatus portetur ad speluncam a consimilibus, ut diaconus a diaconibus, sacerdos a sacerdotibus, si adsunt, alioquin necessitas non habet legem, demum clericus a clericis, laicus a laicis, et presertim ab illis, qui sunt eiusdem consortii, seu fraternitatis. Mulieres uero corpora defunctorum non debent portare, ne cogantur sua membra lasciuiam incitantia denudare. In spelunca uero aqua ponitur benedicta propter illusiones demonum; solent enim deseuire in corporibus mortuorum, ut quod non potuerunt in uita saltem faciant in sepultura. Thus apponitur, uel propter fetorem uitandum, uel ad ostendendum, quod mortuis prosit auxilium orationum. Carbones apponuntur in testimonium sepulture, plus enim durat  carbo sub terra, quam aliquid aliud; cum ergo carbo sub fouea reperitur, sepultura fuisse deprehenditur. Unde ad communes usus de cetero non redigitur. Hedera quoque, uel laurus apponitur, ut anime uita perpetua significetur; licet enim corpus deficiat, anima tamen uiuere non desistit. Cupressus etiam alicubi apponitur, et alie frondes que fetorem ualeant inhibere. Aiunt quidam cupressum apponi, quia cesa non iterum surculescit, sed tota moritur; sic homo mortuus, non denuo reuiuiscit. Fiunt autem hec, non quia cadaueribus insit sensus, sed uel ad figuram, uel ad resurrectionem sperandam, uel ad Dei prouocandam beneuolentiam, cui placent talia pietatis officia.

 Et attende quod sepulcra uariis nominibus appellantur; locorum itaque alius est sacer, et qui per manus pontificis est Deo dicatus, ut ecclesia; alius sanctus, ut qui seruitoribus ecclesie deputatur, de quo sub interminatione eterne pene sancitum est, ne quis eum uiolare presumat, ut secundum canones ambitus ecclesiarum, secundum leges muri et munimina ciuitatum. Alius religiosus, ubi secundum statuta Romanorum corpus integrum, aut caput hominis sepelitur; caput ideo dico, quia truncus sine capite locum non efficit religiosum; quia nullus duas sepulturas potest habere, sed ubi caput, ibi sepultura eius dicitur esse, siue sit Iudeus, siue paganus. At secundum statuta Christianorum locus non est religiosus, nisi ubi Christianus  fuerit sepultus; qui locus uocatur cemeterium, ut prediximus, id est humatorum, uel mortuorum dormitorium, et est triginta, uel quadraginta passuum, forte ob easdem causas, quibus diem tercenarium et quadragenarium diximus obseruandos. Dicitur et polyandrum, uel andropolis, quasi ciuitas uirorum, a polis, quod est ciuitas, et andros, quod est uir. Dicitur et sepulcrum quia inibi sepulti sunt sine pulsu. Dicitur et mausoleum; Mausolus fuit uir quidam, cui defuncto fecit uxor gloriosam sepulturam, quam mausoleum a uiro nominauit.  Unde inoleuit consuetudo, ut quelibet nobilis sepultura mausoleum uocetur.

Dicitur et dormitorium a dormiendo, quoniam ibi requiescunt eorum corpora, qui in Domino moriuntur [19 1Kb] . Dicitur et monumentum, quasi monens mentem cuiuslibet transeuntis, quod cinis sit et in cinerem reuertetur [20 1Kb] . Dicitur et tumulus, quasi tumens tellus. Dicitur et ergasterium, ab erga, quod est labor, et staron quod est statio, eo quod ibi iaceant corpora spirituum, qui requiescunt a laboribus suis [21 1Kb] . Dicitur et sarcophagus a sarcos quod est caro, et phagum quod est comedere, quia ibi caro comeditur, id est consumitur. Dicitur et Pyramis, a pyr quod est ignis, uel quia corpora igne cremata et incinerata ibi reconduntur, uel quia hoc  genus sepulture ad instar ignis, incipit a lato, et tendit in acutum et altum ut pyramis illa, que dicitur acus Sancti Petri, ubi repositi sunt cineres Iulii Cesaris, de quo est dubium, utrum sit unus, aut plures. Unde si lapis est unus, dic qua fuit arte leuatus; si lapides multi, dic ubi contigui; et uide quoniam antiquitus homines in suis domibus sepeliebantur, sed propter fetorem cadauerum, statutum est, ut extra ciuitatem sepelirentur in omni loco ad hoc deputato: nobiles in montibus, ignobiles in radicibus eorum. Hec de gentilibus; sed de iis qui unum Deum coluere, sciendum est quod in prima etate duo sacramenta fuere duntaxat inuenta: oblatio uidelicet et penitentia [22 1Kb] . In secunda  creuit cultus unius diei, qua Ne fecit arcam et ad sacrificandum inclusit animalia [23 1Kb] . In tertia uero, ampliatus est cultus, dum Abraham emit agrum ad faciendum sepulcrum [24 1Kb] . In quarta, dilatatus est cultus Dei, quia lex est per Moysem data [25 1Kb] , et sacrificia sunt instituta [26 1Kb] . In quinta, magis iterum ampliatur per Salomonem [27 1Kb] , qui templum fecit, et seruitores instituit. In sexta uenit Christus, qui se obtulit hostiam Deo placentem et omnibus sufficientem [28 1Kb] . Itaque cemeterium ab Abraham sumpsit initium. In cemeterio igitur Christianorum non nisi Christianum conuenit sepeliri, non Iudeum, non paganum, sed nec quemlibet Christianum; nullus enim interfectus in maleficio  sepeliatur in cemeterio, ut latro in latrocinio, adulter in adulterio, miles in hasti ludio, pedes in fustiludio, bellator in bello non iusto, hereticus, excommunicatus, et sui ipsius homicida. Omnes ii sepeliantur sepultura asini [29 1Kb] , nisi probatum fuerit eos cum penitentia transiuisse, uel sacerdotem aut penitentiam petiuisse; similiter et quem de lupanari, aut loco consimili exire constitit, si in ipso exitu moriatur, eadem sepultura scilicet asini sepeliatur, nisi, ut supra probatum fuerit, eum penitentiam habuisse, uel postulasse. Ergo latro sub patibulo in quo suspenditur, sepeliatur; ceteri suprascripti ubilibet, dummodo extra cemeteria  sepeliantur, nisi satisfecerint; quod si satisfecerint, ei cemeteria non negentur. At si quis in ludo pile uel trochi, choree uel balnei, uel similium subito moriatur, poterit in cemeterio sepeliri; quia, licet faceret quod facere non deberet, tamen nemini nocere intendebat; sed, quia mundialibus occupabatur, aiunt quidam quod sine psalmis, et ceteris mortuorum exsequiis sepeliatur. uerum si quis incumbens operi necessario uel utiliter faciendo subito moriatur, nisi notorium fuerit uel eum esse in aliquo criminali, uel eum ex genere delicti anathemate fore notandum, et in cemeterio sepeliatur, et pro ipso exsequie celebrentur; mulier ergo, que in partu moritur, quamuis in ecclesiam portari non debeat, ut quidam aiunt, forte, ne pauimentum sanguine  maculetur, sed extra ecclesiam ei obsequium celebretur, tamen in cemeterio sepeliatur; alii quod licite in ecclesiam deferatur. At si cum puero in uentre decesserit, de uentre puer abstrahatur, et mortuus extra cemeterium sepeliatur. Defensori iustitie, si in iusto prelio moriatur, cemeterium et officium libere conceduntur. Interfecti tamen in ecclesiam non portentur, ne pauimentum sanguine maculetur; quod si cemeterium habere nequiuerint, sepeliantur ubicunque locum aptum inuenerint. Illud autem notabile est quod ubicunque Christianus extra cemeterium sepelitur, crux capiti apponatur, uel ad designandum eum fuisse Christianum, uel quia diabolus timet accedere ubi locum  signo crucis uiderit insignitum. Si quis autem in equore moriatur, si terra uicina fuerit, illuc nauigent ad eum sepeliendum, alioquin in capsella cum pecunia, si habet, includatur, et in mare proiiciatur, ut qui eum inuenerit, sciat se pretium accipere, quo eum terre debeat commendare. Esto autem quilibet sic sepeliendus ut, capite posito ad occidentem, pedes dirigat ad orientem, in quo innuitur, et quasi positione oratur, ut de casu festinet ad ortum, de mundo ad celum; et uide quod orationes que exspirationem precedunt, ut anime commendatio, et que sequuntur, ut uigilie et cetere mortuorum exsequie pro ualde bonis sunt gratiarum actiones, pro ualde malis sunt qualescunque uiuorum consolationes, pro mediis, id est non ualde  bonis penarum purgationes. Sunt enim anime, que, statim ut exeunt a corporibus, ut passer uolant ad Dominum; sunt alie que descendunt in infernum, sunt medie, que uadunt in purgatorium, quarum intuitu fiunt eleemosyne, orationes, ieiunia et sacrificia, sed propter incertitudinem pro omnibus etiam fiunt; melius enim supererunt ista his, quibus nec prosunt, nec obsunt, quam deerunt his, quibus prodesse possunt.



CAPUT LI. QUATUOR CORONATORUM.

De quatuor coronatis hoc notabile reperitur, quod  quinque fuerunt, qui uenerant ad construendum templum Diocletiani; cognito quod erant Christiani, martyrio sunt coronati, quorum nomina, quia nota fuere, idcirco in collecta ponuntur. Post duos annos, alii quatuor martyrium susceperunt, quorum corpora sepulta sunt iuxta corpora predictorum quinque, quorum nomina, quia fuere ignota, uindicauerunt sibi nomen quatuor coronatorum, et statuit Melchiades, ut dies eorum sub nominibus predictorum quinque celebris haberetur; postea uero fuere cuidam religioso eorum nomina reuelata, scilicet: Seueri, Seueriani, Carpofori et uictorini, nomina tamen festi et loci propterea non mutantur.



CAPUT LII. DE SANCTO MARTINO.


Beatus Martinus fuit de Pannonia, que est circa Austriam, oriundus; inde quoque fuit beatus Hieronymus. Hic Martinus duplici gaudet priuilegio, scilicet: quia par apostolis dicitur in officio, et quia solus inter confessores habet octauam; par quidem apostolis propterea dicitur, ut quidam aiunt, quia per eum magna et numerosa miracula coruscarunt, uel potius propter hoc sequens speciale miraculum: Cum Turonis esset episcopus, quidam pauper et nudus ab eo tunicam petiit, unde procuratori suo precepit, ut illi tunicam emeret, qui emit penulam, id est pene nullam, que uix ad genua et in manicis uix extendebatur ad brachia, quam uidens beatus Martinus, illam induit, et  suam pauperi dedit. Exinde cum stans ad altare missarum solemnia celebraret, laxis sacre uestis manicis retro labentibus, nuda usque cubitum brachia remanserant, et confestim torques aurei brachia circumdederunt, et globus igneus apparuit super caput eius, per quod ostensum est Spiritum sanctum super eum, sicut super apostolos, descendisse [30 1Kb] , propter quod parapostolis dicitur exstitisse. Hic solus inter confessores habet octauas, sicut Laurentius inter martyres habet uigilias, ille enim dixit: »Igne me examinasti, et non est inuenta in me iniquitas [31 1Kb] ;« hic uero demoni dixit: »Nihil inuenies in me, cruenta bestia.« Ecce quomodo concordant argumento, et ideo conueniunt priuilegio.  Attende quod cappam eius reges Francorum portare consueuere in preliis, unde ipsius custodes ab ipsa capellani dicuntur. Cantualis historia ex eius uita et miraculis compilatur.



CAPUT LIII. DE SANCTA CECILIA.

Beata Cecilia ualerianum sponsum suum, et Tiburcium fratrem eius ad fidem conuertit. Rursus ad eius predicationem Urbanus papa quadragintos  baptizauit. Tandem Almachius eam fecit igne cremari, et iussit postea decollari, sed ei caput, licet tertio ictu percussa, non potuit amputari, ex hac passione uel legenda cantualis compilatur historia,  sic de beati Clementis et ceterorum, ut generalius dicam, sanctorum operibus, miraculis et passionibus moris est antiphonas et responsoria compilare.



CAPUT LIu. GENERALIA DE FESTIS.

Generaliter de festis est attendendum quod si duo festa pleno officio in uno die conueniunt, aut de uno pleniter agatur, et de altero duntaxat per antiphonam et orationem mentio fiat, aut alterum in diem alterum differatur ut festum Pauli. Item nullius sancti post missam mentionem facit Ecclesia, de quo tantum tria responsoria canit, sed festum nouem lectionum ad omnes celebrat horas. In omni festo nouem lectionum cantatur: Te Deum  laudamus, Gloria in excelsis, et Alleluia, nisi in casu, ut in Aduentu, et Septuagesima, et in festo Innocentum, et utimur antiphonis de laudibus ad primam, ad tertiam, ad sextam, ad nonam, et genua non flectimus, eo quod eos ad letitiam sempiternam transisse credamus. Inde est etiam, quod in tertia periocha, que ad Noui Testamenti gloriam pertinet, frequentamus sepe in antiphonis alleluia ut Exaltabuntur cornua iusti [32 1Kb] , alleluia, Lux orta est iusto, alleluia [33 1Kb] . Item si maior festiuitas precedit minorem, totum fiat de precedenti et antiphona duntaxat, ut supra, et oratio de sequenti. Quod si minor maiorem, fiet de capitulo in antea de sequenti, nisi precedens trium solummodo lectionum, et nisi sequens, festum fuerit principale, ut beate  uirginis, apostolorum, et oratorii proprium: tunc enim cantarentur tote uespere de sequenti; si autem festiuitates equales fuerint, a capitulo in antea de sequenti cantetur. Item si festum pape martyris, totum officium de martyre fiat, excepta missa, que est de episcopo celebranda. Rursus si festum nouem lectionum fuerit in Sabbato, uespere de Sabbato celebrantur, nisi festum fuerit principale: illud autem principale dicimus, in quo Credo in unum Deum canere consueuimus; tunc enim a capitulo in antea cantabitur de Dominica; si autem fuerit in Dominica priuilegiata, ad secundam feriam transferatur. Priuilegiatam illam dicimus cui appropriatam historiam inuenimus. In aliis uero, licet  solemnizare de festo. Quidam uero, ne homiliam euangelicam pretermittant, transferunt ad secundam feriam. Quidam sex lectiones de festo, et homiliam de Dominica pronuntiant. At si festum nouem lectionum in secunda feria fuerit, in die Dominico, dicantur uespere de ipsa Dominica, nisi festum fuerit principale, tunc enim de festo a capitulo cantabuntur, sed et idem in festis Sancti Michelis, Sancti Laurentii, Sancti Martini et Sancti Nicolai facere consueuimus; at si festum fuerit Beate uirginis, uel oratorii proprium, tote uespere de festo cantantur. Rursus in illorum sanctorum uigiliis nona de festo cantetur, in quorum uigiliis missa de uigilia celebratur.



CONCLUSIO.


 Hec sunt fercula et meri uini pocula, fratres et filii, que uobis, ut pincerna in cena et cenaculo, presentauimus; quibus ostia claudimus, ne fauces masticando fatiscant, ne stomachus plenus eructet, quia

Omne superuacuum pleno de pectore manat.
 Comedite ergo, et bibite quod satis est, iustitiam tamen esurientes, et in presenti epulo sitientes, ut in futuro satiemini, cum apparuerit gloria Domini [34 1Kb] . Amen.


 Explicit Mitrale.





INDEX CAPITULORUM.


 LIBER PRIMUS.

    Proemium, 13.
    CAP. I. De institutione ecclesie, 13.
    CAP. II. De fundatione ecclesie, 17.
    CAP. III. De altari, 18.
    CAP. Iu. De partibus ecclesie, 19.
    CAP. u. De nominibus ecclesie, 26.
    CAP. uI. De consecratione ecclesie, 28.
    CAP. uII. De eodem, 31.
    CAP. uIII. De eodem, 33.
    CAP. IX. De eodem, 34.
    CAP. X. Moraliter de eodem, 36.
    CAP. XI. De reconciliatione ecclesie, 37.
    CAP. XII. De ornatu ecclesie, 40.
    CAP. XIII. De utensilibus, 44.

LIBER SECUNDUS.
    Prologus, 55.
    CAP. I. De institutione et habitu personarum ecclesiasticarum, 57.
    CAP. II. De ordinibus, 61.
    CAP. III. De ordinibus moralitates, 66.
    CAP. Iu. De dignitatibus, 68.
    CAP. u. De uestibus sanctis, 72.
    CAP. uI. De regalibus insignibus, 82.
    CAP. uII. De uestibus, 83.
    CAP. uIII. De induendis ministris, 84.

LIBER TERTIUS.
    Prologus, 89.
    CAP. I. De nomine et institutione et partibus misse, 90.
    CAP. II. De prima parte misse, 92.
    CAP. III. De secunda parte misse, 102.
    CAP. Iu. De tertia parte misse, 106.
    CAP. u. De quarta parte misse, 113.
    CAP. uI. De quinta parte misse, 116.
    CAP. uII. De sexta parte misse, 138.
    CAP. uIII. De septima parte misse, 139.
    CAP. IX. Breuis recapitulatio misse, 144.

LIBER QUARTUS. De officiis ecclesie.
    Prologus, 147.
    CAP. I. De ferialibus nocturnis, 149.
    CAP. II. De festiuis nocturnis, 154.
    CAP. III. De septem canonicis horis, 159.
    CAP. Iu. De matutinis laudibus in ferialibus diebus, 162.
    CAP. u. De matutinis laudibus in festiuis diebus, 166.
    CAP. uI. De prima, 168.
     CAP. uII. De tertia, sexta et nona, 179.
    CAP. uIII. De uespertina synaxi, 181.
    CAP. IX. De collationibus et completorio, 183.
    CAP. X. De officio monastico, 186

LIBER QUINTUS.
    Prologus, 189.
    CAP. I. Dominica prima de Aduentu, 192.
    CAP. II. Dominica secunda de Aduentu, 206.
    CAP. III. Dominica tertia de Aduentu, 207.
    CAP. Iu. Dominica quarta de Aduentu, 213.
    CAP. u. In uigilia Natalis Domini, 216.
    CAP. uI. In natali Domini, 218.
    CAP. uII. In octaua Domini, 225.
    CAP. uIII. Dominica circa Octauam, 233.
    CAP. IX. In Epiphania Domini, 235.
    CAP. X. De officiis post Dominicam primam Epiphanie. 239.
    CAP. XI. De Hypapanti Domini, 242.

LIBER SEXTUS.
    Prologus, 243.
    CAP. I. De Dominica in Septuagesima, 243.
    CAP. II. Dominica de Sexagesima, 250.
    CAP. III. Dominica in Quinquagesima, 251.
    CAP. Iu. In capite ieiunii, 253.
    CAP. u. Prima Dominica de Quadragesima, 256.
    CAP. uI. Secunda Dominica in Quadragesima. 265.
    CAP. uII. Tertia Dominica in Quadragesima, 268.
    CAP. uIII. Quarta Dominica in Quadragesima, 272.
    CAP. IX. De Passione, 287.
    CAP. X. Dominica in Ramis palmarum, 292.
    CAP. XI. Generalia trium dierum, 296.
    CAP. XII. In Cena Domini, 301.
    CAP. XIII. In Parasceue, 311.
    CAP. XIu. Sabbato sancto, 321.
    CAP. Xu. In Paschali solemnitate, 340.

LIBER SEPTIMUS.
    Prologus, 361.
    CAP. I. Dominica in octaua Pasche, 361.
    CAP. II. Dominica prima post octauam Pasche, 363.
    CAP. III. Dominica secunda post octauam Pasche, 364.
    CAP. Iu. Dominica tertia post octauam Pasche, 365.
    CAP. u. Dominica quarta post octauam Pasche, 366.
    CAP. uI. In litaniis, 367.
    CAP. uII. In uigilia Ascensionis, 370.
    CAP. uIII. De Ascensione Domini, 372.
     CAP. IX. Dominica post Ascensionem, 374.
    CAP. X. De uigilia Pentecostes, 375.
    CAP. XI. In Pentecoste, 378.

LIBER OCTAuUS.
    Prologus, 385.
    CAP. I. Dominica in octaua Pentecostes que est prima post Pentecosten, 389.
    CAP. II. Dominica secu du post Pentecosten, 390.
    CAP. III. Dominica tertia post Pentecosten, 391.
    CAP. Iu. Dominica quarta post Pentecosten, 391.
    CAP. u. Dominica quinta post Pentecosten, 392.
    CAP. uI. Dominica sexta post Pentecosten, 392.
    CAP. uII. Dominica septima post Pentecosten, 393.
    CAP. uIII. Dominica octaua post Pentecosten, 393.
    CAP. IX. Dominica nona post Pentecosten, 393.
    CAP. X. Dominica decima post Pentecosten, 393.
    CAP. XI. Dominica undecima post Pentecosten, 394.
    CAP. XII. Dominica duodecima post Pentecosten, 395.
    CAP. XIII. Dominica decima tertia post Pentecosten, 396.
    CAP. XIu. Dominica decima quarta post Pentecosten, 396.
    CAP. Xu. Dominica decima quinta post Pentecosten, 398.
    CAP. XuI. Dominica decima sexta post Pentecosten, 398.
    CAP. XuII. Dominica decima septima post Pentecosten, 399.
    CAP. XuIII. Dominica decima octaua post Pentecosten, 399.
    CAP. XIX. Dominica decima nona post Pentecosten, 400.
    CAP. XX. Dominica uicesima post Pentecosten, 400.
    CAP. XXI. Dominica uicesima prima post Pentecosten, 401.
    CAP. XXII. Dominica uicesima secunda post Pentecosten, 402.
    CAP. XXIII. Dominica uicesima tertia post Pentecosten, 403.
    CAP. XXIu. Dominica uicesima quarta post Pentecosten, 403.
    CAP. XXu. Dominica uicesima quinta post Pentecosten, 403.

LIBER NONUS.
    De festiuitatibus sanctorum et prius eorum que sunt ab Aduentu usque ad Natiuitatem Domini, 405.
    CAP. I. De sancto Andrea, 406.
    CAP. II. De sancto Nicolao, 406.
    CAP. III. De sancta Lucia, 40.
    CAP. Iu. De sancto Thoma, 407.
    CAP. u. De festis a Natiuitate Domini usque ad Septuagesimam, 407.
    CAP. uI. De sancto Stephano, 407.
    CAP. uII. De beato Ioanne euangelista, 408.
     CAP. uIII. Sanctorum Innocentium, 409.
    CAP. IX. Felicis in Pincis, 410.
    CAP. X. Marii, Marthe, Audifax et Habacum, 410.
    CAP. XI. Sanctorum Fabiani et Sebastiani, 410.
    CAP. XII. Sancte Agnetis, 410.
    CAP. XIII. De festis a Septuagesima usque ad Pascha, 410.
    CAP. XIu. De sancto Blasio, 411
    CAP. Xu. De sancta Agatha, 411.
    CAP. XuI. In cathedra Sancti Petri, 411.
    CAP. XuII. De sancto Mathia, 411.
    CAP. XuIII. De festis a Resurrectione usque ad octauam Pentecostes, 411.
    CAP. XIX. De sancto Marco, 412.
    CAP. XX. Sanctorum Philippi et Iacobi, 413.
    CAP. XXI. De sancta Cruce, 413.
    CAP. XXII. De sancto Ioanne ante portam Latinam, 413.
    CAP. XXIII. Festum Sancte Marie ad Martyres, 414.
    CAP. XXIu. De sancto Michele, 414.
    CAP. XXu. De festis que sunt ab octaua Pentetecostes, usque ad Aduentum, 414.
    CAP. XXuI. Sanctorum Marcellini et Petri, 415.
    CAP. XXuII. Sanctorum Geruasii et Prothasii, 415.
    CAP. XXuIII. De sancto Ioanne Baptista, 415.
    CAP. XXIX. In Annunciatione uirginis, 415.
    CAP. XXX. Sanctorum Ioannis et Pauli, 416.
    CAP. XXXI. Apostolorum Petri et Pauli, 416.
    CAP. XXXII. De festo Diuisionis Petri et Pauli, 417.
    CAP. XXXIII. Septem Fratrum, 417.
    CAP. XXXIu. De Translatione Sancti Benedicti, 417.
    CAP. XXXu. De sancto Iacobo Maiore, 418.
    CAP. XXXuI. Sancti Petri ad uincula, 418.
    CAP. XXXuII. De Inuentione sancti Stephani, 419.
    CAP. XXXuIII. De Transfiguratione Domini, 419.
    CAP. XXXIX. De sancto Laurentio, 419.
    CAP. XL. De Assumptione Sancte Marie, 420.
    CAP. XLI. De decollatione sancti Ioannis Baptiste, 420.
    CAP. XLII. De sancto Felice et Adaucto, 421.
    CAP. XLIII. De conceptione et natiuitate Sancte Marie, 421.
    CAP. XLIu. De exaltatione sancte Crucis, 421.
    CAP. XLu. De dedicatione sancti Michelis, 422.
    CAP. XLuI. De sancto Remigio, 422.
    CAP. XLuII. De sancto Luca, 422.
    CAP. XLuIII. Apostolorum Simonis et Iude, 423.
    CAP. XLXIX. In festiuitate Omnium Sanctorum, 423.
    CAP. L. De exsequiis mortuorum, 424.
    CAP. LI. Quatuor coronatorum, 430
    CAP. LII. De sancto Martino, 431.
    CAP. LIII. De sancta Cecilia, 431.
    CAP. LIu. Generalia de festis, 432.
    Conclusio, 433.







SICARDI CREMONENSIS EPISCOPI CHRONICON.





PRAEFATIO.


Sicardus Cremonensis episcopus, euo suo illustris, famam quoque apud posteros sibi quesiuerat Chronico ab antiquissimis temporibus ad sua usque deducto, quod tamen maiorum nostrorum incuria hucusque delituit. Huius Historie mentionem non uno in loco olim deprehendi, hoc est in libris ms. Gualuanei de la Flamma, et Andree Danduli, atque in editis aliorum scriptorum. Quare nichil non egi ut alicubi monumentum hoc Italice eruditionis, tandiu nobis ereptum, detegerem; dolens nempe tam paucas ex antiquis Italie historiis ad nos peruenisse, pauciores uero publica luce donatas. Et quidem Sicardus is erat qui et ex eruditione sua, atque ex tempore quo floruit, magni nobis faciendus uidebatur.

Deprehendi tandem ex catalogo librorum aliquot nondum editorum Auguste bibliothece Cesaree uindobonensis, Chronicon Sicardi, diu olim a me conquisitum, ibi asseruari cum hoc titulo: Sighardi episcopi Cremonensis Chronicon incipiens a creatione mundi, pertingit usque ad A. C. 1221. Meminerat et Lambecius in Comment. de Bibl. Ces., lib. II. Quare pluribus egi apud preclarissimum procerem comitem Antonium de Collalto, ut ab illustrissimo tunc et doctissimo bibliothece Cesaree prefecto, postea uero Romane Rote auditore, nunc autem celsissimo Tridentine urbis episcopo ac principe, Ioanne Benedicto Gentilotto, mihi impetraretur eiusmodi operis exemplar. Eius tamen conatibus, meisque uotis tunc nullus effectus respondit. Certior interea factus fui opus idem scriptum reperiri in bibliotheca sereniss. electoris ducis Bauarie.

Sed et illic spes mea frustrata est; nam dum graui bello cedere, ac solum uertere coactus fuit ille excelsi animi princeps, exemplum huius Chronici expetente Cesareo quodam ministro, codex ms. ac membranaceus e bibliotheca eductus cum ipsius ministri morte inopportuna euanuit. Interea cum attentiori oculo perscrutarer ms. codices Estensis bibliothece, uisus sum mihi inscius possidere quod alibi tanta anxietate querebam. In eadem quippe bibliotheca seruatur membranaceus ac peruetustus codex, quem scriptum censeo temporibus Guilielmi de Bobio episcopi Regiensis, hoc est circiter annum Christi 1290; in hunc enim episcopum desinit catalogus episcoporum Regiensium in calce libri positus. Ibi uero Chronicon innominati auctoris habetur cum hocce tantum titulo: Incipit Chronica imperatorum Latinorum et Grecorum, et regum Longobardorum, et aliarum nationum. Primum capitulum est de Ptolemeo Dionysio, et de gestis que fuerunt suo tempore, et aliis baronibus, et de gestis Pompeii. Subsequuntur capitula de Iulio Cesare, et de gestis eius. Tum de Octauiano imperatore, etc. Hisce, que ex probatis auctoribus decerpta erant, mirabar subinde interspersa fabulosa quedam commenta, nempe de uisione quam uidit Octauianus imperator de beata Maria. De patre et matre Pilati, aliaque id genus, que mihi insulsum consarcinatorem, imo ridendum exhibeant, ac proinde ab ipsa Historia animum meum prorsus auertebant. uerum legere pergens, quo plus progredior, eo pluris estimandum scriptorem reperio. Tum se mihi in postrema parte obiiciunt, que ab uno Sicardo profecta nemo negabit, quale potissimum illud erat, quod de Homobono Cremonense, piissimo uiro in sanctorum album sua cura illato, ad annum 1198 is refert, seque anno 1203 in Armeniam fuisse peregrinatum: quod reuera a Sicardo episcopo factum auctor est Ughellus in Ital. sac., tom. Iu, atque ante eum scriptor uite Innocentii III pontificis maximi adnotarat, quo teste episcopus Cremonensis cruce assumpta in Orientem nauigauit. Ad hec narrat ille que tum Constantinopoli, tum in Armenia gesserit, ut demum agnoscas Sicardum plane his uerbis sese pinxisse.

Sed quod me in eam sententiam uehementius induxit, Gualuaneus de la Flamma in Manipulo Florum non semel Sicardi Chronicon laudat. Ad annum 390 sunt eius uerba: Hic, idest in ista ciuitate Mediolanensi, uirgilius natione Mantuanus togam secundum Sicardum suscepit. Potuisset Gualuaneus huius rei testem afferre Eusebii Chronicon a S. Hieronymo Latinitate donatum, a quo hec Sicardus sumpsit; uerum sat illi fuit, uetustissimo scriptore dimisso, Sicardum recentem commemorare, a quo reuera hec produntur cap. 1. Rursus idem Galuaneus cap. 37 auctor est, Maximianum Augustum Mediolani imperialem purpuram deposuisse secundum Sicardum. Eadem exhibet et Chronicon Estense. Ad hec Gualuaneus cap. 49 eiusdem Manipuli scribit: Isto tempore fuit bellum de Riuolta; et ipso tempore secundum Sicardum apud Cremam totus populus Cremonensis ductus fuit Mediolanum in carceribus. Exhibentur hec ipsa in Chronico nostro ad annum 1139. Denique, ut alia loca pretermittam, Gualuaneus cap. 205 Mediolanensium prelium atque uictoriam in bello aduersus Fridericum Aenobarbum referens ait: Unde clamat Sicardus: »O rota fortune, que quondam humiliauit Mediolanenses, et nunc exaltauit; imo Dominus, qui pauperes fecit Mediolanences, et modo ditauit, superbum deponens de sede.« Eadem uerba repetit  Corius Mediolanensis historicus sub nomine Aicardi scriptoris eorum temporum, Sicardum memorare uolens: quem errorem si in typographos reiicere uelis. non impedio. Sunt et alii ueteres qui a Sicardo exclamationem hanc mutuati in suas historias intulerunt. Atqui eamdem totidem uerbis habet Chronicon Atestinum ad annum 1176. Quam concordiam rerum ubi perspexi, etsi chronologi nomen non appareret, hunc tamen alium a Sicardo esse non posse tandem statui.

Quamobrem litteris denuo supra laudatum eruditissimum Cesaree bibliothece prefectum Gentilottum, nunc amplissimum Tridentinum episcopum, conueni, simulque Estensis Chronici exemplar ad eum misi, ut perspiceret utrum cum uindobonensi codice paria complecteretur. Ille eumdem scriptorem utrobique deprehendit, quanquam inter se in nonnullis codices discreparent. Quare ut est in omnia humanitatis officia pronus, uenia facta ab Augustissimo Romanorum imperatore Carolo uI, huiusce Collectionis mee patrono clementissimo, Cesaree bibliothece codicem a tempore Caroli Magni usque ad finem describendum curauit, et ad me continuo misit, quo mihi in promptu esset de hoc argumento lectores commonefacere tutius. En ergo que animaduerti. uindobonensis codex purum putum Sicardi Chronicon exhibet, deductum a creatione mundi ad annum 1221. Prologi titulus, miniatis litteris efformatus, ab hisce uerbis exordium sumit: Incipit Prologus super Chronicam, que est a domno Syghardo Cremonensi episcopo edita. Rerum Creator omnium et opifex earumdem genus humanum in ea sorte locauit, ut sibi uicissim uiuant, etc. Tum Chronici initium ita se habet: Adam nomina rebus imposuit, de cuius costa formata est Eua, de qua genuit Cain, etc. Exinde breuiarium exhibet tum sacre, tum profane historie usque ad tempora Caii Iulii Cesaris, que tamen omnia, utpote nullius euo nostro usus, perlibenter suis in tenebris iacere sum passus. Postea uterque codex, uidelicet Cesareus ac Estensis, pari concordia breues Romanorum imperatorum uitas, atque iisdem uerbis, complectuntur ad annum usque 1213, in quem desinit Estensis. Hec autem inter eos differentia intercedit, quod codicis Estensis Chronicon eodem seculo, quo Sicardus e uiuis excessit, interpolatum est ab anonymo quodam, quem patria Regiensem puto; aliqua enim intermiscuit, fabulosa plene atque exsibilanda; ac preterea quedam ad reges Longobardos, et alia postremo loco ad ciuitatem Regiensem spectantia, ac potissimum nomina consulum ac potestatum illius urbis adiecit. Quod pleraque hec additamenta preciderim, lectores, ut puto, facile mihi ignoscent; putidas enim fabulas nemo sani capitis amet. Que uero ad Regium Lepidi pertinent, infra loco suo, hoc est in altero Chronico, a me Lector accipiet.

Sed illud in primis animaduertendum est in hoc discrepare inter se codices istos, quod nonnulla in Atestino desiderentur que in Cesareo occurrunt; et uicissim haberi in Estensi multo plura que frustra in Cesareo requiras. Atque id potissimum perspicias in iis que Sicardus Estensis narrat de gestis suo tempore in Oriente a crucesignatis. Hec eumdem Sicardum habere auctorem qui peregrinantibus in eam regionem sese adiunxerat. At iis de rebus ne quidem complectitur Sicardus uindobonensis. Unde autem effluxerit dissimilitudo ista inter eiusdem Chronici exemplaria, si quis petat, coniecturam hanc meam responsum habeat. Ut infra edisseram, duplex Chronicon post se reliquit Sicardus. Cesareus codex unum tantummodo complectitur, quale ab hoc auctore procusum est, hoc est sine ullo prorsus additamento. Contra Estensis codicis scriptor, quippe qui, ut coniicio, non amanuensis, sed auctoris gloriam consectaretur, in usum suum, preter paucas aliorum historias, illud ipsum Sicardi Chronicon magnam partem in suam inuexit Historiam, ac preterea ex altero eiusdem Chronico lacinias aliquot decerpsit, suoque operi immiscuit. En igitur quare uberior interdum ac ditior uideatur historicus noster in codice Estensi quam in Cesareo. Dixi geminum Chronicon uideri mihi a Sicardo fuisse conscriptum; huius enim rei idoneum testem laudare possum Gualuaneum de la Flamma supra memoratum, qui circiter annum Christi 1325 florebat, ac Manipulum Florum, siue Mediolanensis historie Breuiarium concinnabat. Ita ille ad annum 1214 scribit: Isto anno Sicardus episcopus Cremonensis, qui Mitrale et Chronicam pulcherrimam composuit, in Domino moritur. Rectius fecisset Gualuaneus, si in subsequentem annum 1215 Sicardi obitum reiecisset. Sed quod nunc querebamus, uides, Sicardum duo diuersa opera contexuisse, alterum Chronice seu Chronici titulo distinctum; alterum uero Mitrale nuncupatum. Non minus istud quam illud historica fuisse complexum, mihi perquam uerisimile est  ; tum quod Mitrale, non pontificum, sed imperatorum alibi a Gualuaneo appellatur, tum etiam quod ab eodem Gualuaneo Mitrale, non secus ac Chronicon, ut liber historicus citatur atque adhibetur. Fortassis in uno ex iis libris uitas imperatorum, in altero uero Romanorum pontificum uitas, atque historiam potissimum ecclesiasticam fuerit persecutus.

Itaque in edendo hoc opere huiusmodi ratione sum usus. Dimissis que natiuitatem Domini precedunt, utpote superfluis, codicis Estensis textum produco ab eius exordio usque ad Caroli Magni imperium. Commenta ibi sparsa atque, ut puto, a Regiensi consarcinatore adiecta, sustuli; reliquis autem additamentis, si qua sunt, peperci, aut quod minime uidebantur a Sicardi calamo aliena, aut quod non inutilia scitu duxi. In eodem autem codice Estensi ms. ac membranaceo alterum Chronicon habetur, hactenus ineditum cuius mentionem feci in Prefatione ad Godefridum uiterbiensem  . Illius titulum accipe: Incipit Liber de temporibus, et etatibus. Breue compendium collectum ex uariis chronicis, et per ordinem digestum de temporibus, in quibus sederunt certi pontifices Romani, et imperatores imperauerunt, reges regnauerunt, sederunt Regini pontifices, consules et potestates. Ciuitatem Reginam rexerunt, etc. quam postremam partem, hunc titulum preferentem Memoriale potestatum Regiensium, ut nuper sum pollicitus, edere suo loco constitui. Exordium autem ducit hec Historia ab ortu Christi, et fere tota uersatur in uitis Romanorum pontificum, quas tamen easdem esse deprehendi ac uulgate sub Anastasii Bibliothecarii nomine, sed plerumque breuiatas. In ora codicis historica quedam additamenta apponuntur, ad martyrum precipue aliorumque sanctorum memoriam seruandam, inter que nonnulla mihi e Sicardo desumpta fuisse uidebantur. Rem uno exemplo ostendam. Ad uitam Damasi I pape hec in margine adiiciuntur: His temporibus Damasi pape, ualentiniano et ualente imperatoribus, anno secundo ualentiniani, Damasus, et paulo post Ursinus diaconus Rome fuerunt episcopi; sed preualuit Damasus. Hic damnauit Liberium, et annullauit omne quod fecerat. Anno u ualentiniani Hilarius Pictauiensis moritur. Anno uII, Eusebius uercellensis moritur. Anno XI, Ambrosius, cum esset catechumenus, Mediolani ad sacerdotium postulatus, multipliciter fugiens, a ualentiniano legitur audiuisse »Noli timere, quia Deus, qui elegit te, ipse te adiuuabit; et ego adiutor et defensor tuus semper existam.« Post hec consecratur episcopus. Ex tunc Italia ad fidem conuertitur, et Aquileienses clerici quasi chorus sanctorum habentur.  Temporibus quoque ualentiniani Athanaricus rex Gothorum Christianos persecutus est. Eunomius, discipulus Arii, fidem impugnauit, sicut et Apollinaris Laodicenus, qui, etc. Hec auctorem habere Sicardum Cremonensem, testis est mihi locuples Andreas Dandulus in Chronico, lib. Iu, cap. 13, ad annum 368, ubi hec leguntur: Dicit autem Sicardus episcopus quod Aquileienses clerici hoc tempore quasi chorus sanctorum habebantur. uerum que Sicardi sint in eo Chronico, queue aliorum scriptorum, tuto discernere nemo, ut censeo, possit; ac propterea ab iis edendis supersedi. Cum uero ad Caroli Magni imperium Sicardi Historia uenit, tunc uindobonensis Cesaree bibliothece codice uti incipio, simulque Estensi, ita ut que plura habet hic noster, pone subiiciam, sed semper indicato alterutro codice, unde sumpta sit narratio. Que uero exigui momenti uariantia sunt, subdam ad instar notarum. Hac ratione quidquid potui de Sicardi reliquiis colligere, erit in posterum erudite genti ad manus.

Reliquum est ut nunc de hoc ipso Sicardi labore quid ego sentiam atque sentiendum iudicem, studio omni deposito, edicam. Que ille congessit usque ad tempora Caroli Magni, modico usui futura sunt eruditis iis quibus cure est a fontibus, non autem a riuulis, historie ueritatem haurire. Attamen ibi quoque nonnulla mihi uidere uideor que alibi frustra perquiras, deperditis nempe ante hec tempora historiis, quibus ille suo tempore utebatur. Quod si illic te ledat fabulosum aliquid, aut male consutum, quod resecare ego ausus non fuerim, tu aut illud Regiensi scriptori Sicardum sarcienti tribue, aut Sicardo ipsi, euo parum critico degenti, ignosce. Nam et ille in ea Historie parte que eum procul dubio Auctorem agnoscit, non satis sibi cauit a fabulis atque erroribus uulgarium chronologorum. Cuius rei exemplum petenti eiusdem Caroli Magni uita statim occurrat; eum quippe Sicardus tradit peregrinatum in Palestinam, et per duodecim precipuos pugnatores bella gessisse  inter quos Rolandus, Uliuerius, etc. Hec a Romanensibus fabulis desumpta. Ita ille quatuor nobis Berengarios Italie reges obtrudit, quem errorem in Historia plurimi subinde propagarunt. Sed quod plus mirere, etiam domi sue hospitem se prodit Sicardus. Si ei credimus, sub Ottone I Augusto Luyso Cremone fuit episcopus, qui corpus beati Hymerii transtulit. Imperante uero Ottone II Liutprandus Cremone fuit episcopus. Sed ueniam det Sicardus: ex uno episcopo duos illos incaute fecit; neque enim a Liuzone alius est Liutprandus, uti iam diu recte adnotauit Ughellus, atque ego in Prefatione ad Chronicon eiusdem Liutprandi tom. II Rer. Italic. satis euicisse me puto  . Quare iam intelligas quam facile rudibus iis seculis cespitarent historici, quoties de euentibus ab etate sua remotis res erat, et eos deficiebant ceui scriptores. Attamen que hactenus attuli, nichil obstant, quominus Sicardi fetus, aliis antiquioribus additus, suum quoque presidium eruditioni prebere possit, ac potissimum ubi sui aut proxime preteriti temporis acta enarrat. Si non alia ipsum nobis commendarent  hoc unum eius laudem, et quidem non exiguam, statuere queat. Eleganti enim sermone supra seculi sui morem singula describit, atque ita Friderici I Augusti expeditionem postremam in Orientem, et subsecuta crucesignatorum gesta ob oculos ponit, ut fortasse, quod est ad res eorum temporum Orientales, plerosque alios scriptores post se relinquat. Adde, neminem ex nostris tot nobis quot Sicardus monumenta reliquisse de inclyta progenie marchionum Montisferrati, eorumque preclaris in Oriente gestis. Atque hinc est cur doleam quod utilissimi scriptoris lucubrationes aliquot iam exciderint, neque omnes educere in omnium conspectum queam. In his etiam que nunc prodeunt, optassem ut emendatiores codices mihi presto fuissent; abundant enim uitiatis lectionibus tam Cesareus uindobonensis quam Estensis. Sed quando nec plura, nec meliora exhibere licet, erit honesti Lectoris hec que dare possum, sibi ac aliis bonarum litterarum amatoribus gratulari, mihi uero in reliquis proniorem fortunam precari.



SICARDI CHRONICON.



De Ptolemeo Dionysio, et de gestis, que fuerunt suo tempore, et de aliis baronibus, et gestis Pompeii, et de morte dicti Pompeii.


Ptolemeus Dionysius apud Aegyptum regnauit annis XXX. Apud Iudeos Alexandra, mortuo uiro, regnauit an. IX, que primogenitum Hircanum declarauit pontificem. Temporibus Dionysii orta est heresis Phariseorum. Apud Romanos Albanorum ciuitas capta est occasione ciuilis belli, et bellum gladiatorum fuit in Campania. Post hec noua bella consurgunt in Hispania, in Pamphilia, in Macedonia et in Dalmatia: de omnibus triumphauerunt Romani. Nicomedes rex Bithynie populum Romanum heredem instituit. Lucullus Mithridatem uirum insanientem, Byzantium que nunc est Constantinopolis,  fugauit et oppressit. Interea nouum bellum in Italia oritur, non leuius bello Annibalis. Lucullus, uicta Armenia, et Mesopotamia, et Nisibi capta primus  imperator est appellatus. Alter Lucullus capta Bile, et ceteris urbibus de Hesis triumphauit usque ad Danubium, et de profugis in Rhodopeis montibus et multis aliis. Confecto bello Macedonico, adhuc manente Mithridatico, Creticum reparatur, ad quod Metellus missus cepit uniuersam Prouinciam, unde Creticus est appellatus. His temporibus Marcus Pontius Cato Stoicus philosophus agnoscitur. Defuncta Alexandra Hircanus filius Alexandri et Alexandre sedit in sede pontificali apud Iudeos annis XXXIu, quem multum persecutus est Aristobulus frater eius. Sed tunc Hircani consiliarius erat Antipater Idumeus, cuius consilio fugit Hircanus ad Aretam regem Arabum, qui uenit in Iudeam, et obsedit Hierusalem. Audiens Pompeius, qui erat in  Armenia, dissensionem fratrum, ascendens Hierusalem, cepit eam, et templum profanauit, et equos, ut dicitur, in porticibus stabulauit: ob quam rem  dicitur, quod qui fuerat in preliis fortunatissimus prius, post hec fuit infortunatus. Pompeius itaque Hierosolymis tributum imposuit, Hircanum pontificem confirmauit, Aristobulum captiuauit, et rediens Romam, Syrie administrationem et Iudee Scauro commisit. Hic est, qui Hispaniam, Albaniam, Armeniam, Asiam, Syriam, Lusitaniam, Piratas, Mithridatem et Iudeam subiugauit, unde et imperator est appellatus. Sed et Catilina contra patriam coniurauit, qui demum in agro Piceno cum suis confossus est. Postmodum Gabinius Scauro succedit; gentem Iudeorum per pentarchias, id est quinque conuentus, diuisit. Sub Gabinio militabat Marcus Antonius. Gabinio successit Crassus, factus preses Syrie; qui ut Parthos comprimeret, templum auro  exspoliauit, quare merito auro in os infuso interiit; cui successit Cassius. Iulius uero Cesar de Germanis, Gallis, Britannis triumphauit, et omnes inter Rhenum, et Rhodanum, et Alpes usque ad Oceanum subiugauit. Appius rex Romano populo Lybiam testamento concessit. Eisdem temporibus uirgilius in pago, qui dicitur Andos, iuxta Mantuam nascitur, qui postea Cremone studuit, Mediolani togam sumpsit, et inde Romam uenit. Horatius uenusii nascitur. Apollodorus Grecus, Titus Liuius historicus, et Curio promptus orator, claruerunt. Rediens Iulius de Gallia uictor Romam, exercitu dimisso apud Ariminum, quesiuit alterum consulatum; sed contradictum est a Pompeio, Marcello et Catone: ideoque  Iulius Cesar soluit Aristobulum Rome ligatum, et mittens cum exercitu sperabat obtinere uictoriam; sed ab amicis Pompeii occisi sunt Aristobulus, et Alexander filius eius. Alius uero filius Antigonus fugit ad quemdam Ptolemeum, qui accepit sororem Antigoni uxorem, et genuit Lysaniam, qui post fuit Abiline tetrarcha. Et reuersus Iulius ad exercitum contra patriam se armauit. Pompeius autem, et omnis senatus, et uniuersa nobilium multitudo de Urbe aufugit, et in Greciam transiuit, et contra Cesarem bellum parauit. Cesar utique uacuam Urbem ingressus, se dictatorem fecit. Inde uadens in Hispaniam, exercitum Pompeii superauit. Inde transiens in Greciam cum Pompeio in Aemathia dimicauit. Unde Lucanus:

 Bella per Aemathios plus quam ciuilia campos.
Pompeius uictus fugit in Alexandriam, ut a Ptolemeo rege Aegypti peteret auxilium. Sed et Ptolemeus occidit eum, et caput et annulum misit ad Cesarem. Cesar autem Alexandriam iuit, et cum Ptolemeo nauali certamine dimicauit, cuius corpus in lorica aurea fuit inuentum. Eo mortuo, regnum Cleopatre sorori eius, cum qua consuetudinem stupri habuerat, dedit. Regnauit annis XXII et fuit dicta Cleopatra soror et uxor dicti Ptolemei. Hec a serpente periit, et sic regnum Ptolemeorum, uel Lagidum, defecit, quod stetit per annos CCXCu. Antipater autem fuerat cum Pompeio; sed eo mortuo Cesar adhesit, et Aegyptios ad obsequendum Cesari sua prudentia inclinauit. Eius ergo gratia Cesar  pontificatum confirmauit Hircano. Fecit Hircanum regem et Antipatrum iudicem procuratorem. Postmodum in Thessalia, Africa, Hispania cum Pompeii fautoribus de omnibus triumphauit. Romam rediens singulare imperium obtinuit.



De Iulio Cesare, et de eius gestis, et de morte eius.

Iulius Cesar regnauit apud Romanos annis Iu, mensibus uII. Fuerat ante Rome imperatum sub septem regibus annis 243. Postea uero sub consulibus res acta est annis 464. Cepitque Iulius imperare anno primo Cleopatre, et anno post pontificatum Hircani. Cum igitur honores ex sua uoluntate prestaret, et senatui ad se uenienti non assurgeret, coniuratum est contra eum, et uiginti tribus uulneribus, dolo Bruti et Cassii, confossus est. uir, quo  nullus unquam felicius in bellis enituit, nam quinquagies dimicauit; quo nullus celerius scripsit, nemo uelocius legit: quaternas epistolas simul dictauit; tante fuit bonitatis, ut quos armis subegerat, clementia magis uinceret. Ab hoc Cesare principes Romanorum Cesares appellati sunt. Iulius Cesar Idibus Martii occisus est in curia a senatoribus. Obiit autem anno etatis sue LuI. Cuius corpus combustum est, et tumulatum in columna, que Iulia nuncupatur. Ante mortem eius fulmen cecidit in foro, quod de nomine eius statue superposito C litteram capitalem abrupit; et fenestre thalami eius tanto strepitu sunt aperte, quod domum rupturam crederent. Eadem die date fuerunt ei, cum iret in  Capitolium, littere mortis indices, que in manu occisi nondum solute fuerunt inuente. Post mortem eius tres soles apparuerunt in oriente, conuenientes in unum corpus solare, significantes quod trium potestates redirent in monarchiam, uel significantes quod notitia trini et unius Dei toti orbi imminebat futura. Rome Basilica Iulia dedicatur. Antonius mensem Quintilem Iulium nominauit, quia in eo mense Iulius natus est. His temporibus boues in suburbano Rome ad aratorem locuti sunt, frustra se urgeri dicentes, magis defuturos homines quam frumenta. Nota, Pompeium in Aegypto a Ptolemeo rege Aegypti occisum esse, cum Pompeius ad eum confugeret. Unde Cesar eum persecutus occidit Ptolemeum, pro eo quod ausus fuerit principem  Romanorum occidere. His temporibus, Seruius Sulpicius iurisperitus, et Publius Seruilius Isauricus claruerunt. Cassius in Iudea templum exspoliat.



De Octauiano imperatore, et de gestis et actibus, que fuerunt suo tempore.

Octauianus Cesar Augustus regnauit apud Romanos annis LuI et mensibus u. Annis XII cum Antonio, XLIu solus. Anno ab Urbe condita 710, quidam dicunt 700 minus 8, Antonius Cesaris occisores persequebatur, quos senatus fouebat. Ergo contra Antonium missi sunt duo consules, et cum eis tertius, scilicet Octauianus adolescens sexdecim annorum, natus Patre Octauiano senatore, maternum genus trahens per Iuliam familiam nepos Iulii.  Cesar suum dedit nomen, et hereditatem testamento reliquit. Igitur hi profecti contra Antonium, iuxta Mutinam uicerunt eum. Et ecce rursus ciuilia bella. Sed post duo consules mortui sunt, et illi exercitus Cesari paruerunt; qui cum Antonio pacem fecit, et cum exercitu et Antonio Romam rediit. Item Antipater mortuus est bibendo uenenum. Quatuor habebat filios, scilicet Phaselum procuratorem Iudeorum, Herodem procuratorem Galilee, Iosephum, Pheroram, et filiam Salomam. Itaque reuersi sunt Antonius et Octauianus. Mortem Cesaris uindicantes, occiderunt Ciceronem oratorem, et multos nobiles, et post hec Brutum et Cassium. Dimicantes obtinuerunt, diuiseruntque inter se Rempublicam. Octauianus Hispaniam, Galliam et Italiam; Antonius  Asiam, Pontum, Syriam et Orientem, qui Phaselum et Herodem procuratores tetrarchas effecit. Sed rex Parthorum Hierusalem obsedit et Antigono regnum restituit, tradens ei Hircanum et Phaselum. Herodes autem fugiens uenit Romam, et coronatus est in regem super Iudeam. Rediens Herodes cum Romanis cepit Hierusalem, et Antonius occidit Antigonum, et confirmauit Herodi regnum. Ad hec Antonius, repudiata sorore Cesaris Octauiani, cuius baiulus post mortem Cesaris remanserat, nitebatur multo certamine ei auferre imperium; et duxit in uxorem Cleopatram reginam Aegypti potentissimam in auro et argento et lapidibus pretiosis, et populo. Cumque Antonius et Cleopatra  cum magno apparatu nauium et populi contra Romam uenire cepissent, hoc Rome auditum est. Octauianus uero cum ingenti apparatu obuiam iuit, et aggressus est eos ad Epyrum, et sic orta est pugna; in qua pugna nauis regine, que tota erat deaurata, cepit declinare. Quod Antonius uidens declinauit, quem insecutus est usque Alexandriam, qui irruit in ferrum et se ipsum occidit. Cleopatra autem uidens conseruatam se pro triumpho, ornata auro, et lapidibus pretiosis uoluit sua pulchritudine Octauianum decipere, et sicut ceteros ad libidinem specie prouocare. Sed non est flexus; imo eam custodiri precepit. uidens igitur se despectam intrauit ita ornata mausoleum uiri sui, et posuit ad mamillas duas Persinas, quod est genus serpentis. Octauianus  autem tulit inde infinitam pecuniam ex illa uictoria, et triumphauit Alexandriam et Aegyptum, et totam regionem Orientis, et ita uictoriosus reuersus est Romam. Et susceperunt eum senatores et omnis populus Romanus cum magno triumpho. Et quia uictoria ista fuit in Sextilibus Kalendis, posuerunt ei mensi nomen Augustus, ab augendo Rempublicam. Statuerunt, ut omni anno in Kalendis Augusti tota ciuitas hanc festiuitatem illius uictorie ad honorem Octauiani Cesaris, et tota Urbs floreat et gaudeat in tanta festiuitate.



Additamentum posterioris, sed antiqui scriptoris ad chronicon Sicardi in codice Estensi.

Hic ritus perdurauit usque ad Arcadii uiri Eudoxie  tempora, que mortuo eius marito remansit cum filio suo Theodosio paruulo, que uiriliter regebat imperium, ac si uir eius Arcadius uiueret. Hec inspirante diuino nutu, et negotio reipublice, iuit Hierosolymam, sepulcrum Domini, et alia sanctuaria uisitatura. Inter multa negotia reipublice comprouinciales detulerunt ei ingentia munera, inter que catenas beati Petri apostoli. Et cogitauit non alibi eas catenas poni, nisi ubi beati Petri corpus requiescit in puluere. ueniens autem Romam in Kalendis Augusti uidit illum antiquissimum ritum paganitatis a populo Romano celeberrime fieri in Sextilibus Kalendis, quem nullus Romanorum pontificum remouere potuit. Aggressa est papam Pelagium, et senatores et populum, quatenus hoc  munus, quod petere uellet, ei concederetur. Cui diligenter condonare promiserunt. Regina uero dixit: uideo uos tam sollicitos in Sextiles festiuitates in honorem imperatoris mortui Octauiani pro uictoria, quam fecit contra Aegyptios. Rogo uos, ut mihi donetis honorem imperatoris mortui Octauiani ad honorem imperatoris celestis, et apostoli Petri, cuius catenas a Hierosolymis adduxi. Et sicut ille liberauit nos ab Aegyptiaca seruitute, ita ille imperator celestis liberet uos a seruitute demonum. Et uolo facere ecclesiam ad honorem Dei et beati Petri, ibique ponere catenas; quam ecclesiam et domnus apostolicus dedicet in Kalend. Augusti, et uocetur Sanctus Petrus ad uincula, ubi domnus apostolicus annualiter in hac ecclesia missarum solemnia celebret.  Et sicut beatus Petrus ab angelo fuit a uinculis absolutus, ita Romanus populus cum benedictione a peccatis absolutus incedat. Quod populus audiens, grauissime suscepit: tandem pape et regine concessit, que fabricauit ecclesiam, quam domnus papa dedicauit in Kalend. Augusti, sicut Eudoxia Christianissima imperatrix proposuerat; ubi posuit catenas beati Petri prelibatas, et catenas beati Petri Neronianas, et beati Pauli, ut ibi populus Romanus in hoc die Kalendarum Sextilium confluat, et salutet catenas apostolorum Petri et Pauli.

Anno XLI Octauiani Augusti natus est Ioannes  Baptista, qui exsultauit in utero matris, et natus soluit linguam patris. Predixerat enim angelus Zacarie sacerdoti seni, quod de Elisabeth sterili et sene filium generaret, quod quia discredidit, factus est mutus. In sexto uero mense missus est Angelus Gabriel in ciuitatem Nazareth ad uirginem Mariam desponsatam Ioseph, dicens: Aue Maria, gratia plena, Dominus tecum, etc., ut in Euangelio continetur . His temporibus Octauiani, fontem olei manasse de Transtiberi usque in Tiberim, et e taberna meritoria per totam diem; significans gratiam Christi ex gentibus. Et circulus ad speciem celestis arcus circa solem apparuit, eiusdem gratie significatiuus. Temporibus Cesaris Octauiani Augusti Falcidius legem tulit, que Falcidia nominatur.  uirgilius, Horatius, Ouidius Naso, uarrus et Nicea, Aemilius ueronensis, Quinctilius Cremonensis pete, et Cornelius, Sallustius historici, Artorius medicus Augusti, uarro philosophus, Albucius Nouariensis, et Messala Coruinus rhetores fuerunt. Aegyptus itaque Romano imperio per Octauianum subacta est anno Xu regni eius, apud quam regnatum fuerat post Alexandrum per duodecim reges annis 295. His temporibus, Herodes contra regem Arabum ab Antonio missus fuerat; sed rediens in gratiam Cesaris admissus est, et amplians ei regnum, tradidit ei Trachonitidem, et Myrrheam, et totam maritimam usque ad Pyrgum Simeonis; deditque ei Cesar CCCC Galatas satellites, qui postea uocati sunt Herodiani. Eodem tempore, ut  ait Tertullianus, uel potius XLII anno imperii Cesaris Augusti, et XXXII regni Herodis, Maria peperit filium primogenitum. Hic est finis quinte etatis, que senectuti comparatur, eo quod in hac plebs Hebrea in multis malis oppressa est, et continet generationes XIu. Fuerunt anni ab Adam usque ad Christum anni 5199, a diluuio 3300 minus 43, ab Abraham 2015, a Dauid 1046. A transmigratione Babylonis 589; alii dicunt, 586. Ab Urbe condita 752; quidam dicunt, 33. Nota. Ad cuius tempus elucidandum, aliquot annos, qui ad rem pertinent, singulariter et euidentius declaremus.

Anno igitur Octauiani Augusti X defecit pontificatus  Iudeorum. Anno XI Herodes alienigena, filius Antipatri Ascalonite, et matris Epyridis Arabice, suscepit, ut prediximus, a Romanis Iudaicum regnum. Cuius principatus modo per duces, modo per reges, modo per pontifices fuerat hactenus a Iudeis obtentus. Imminente uero Christi natiuitate ad alienigenam translatum est, ut adimpleretur illud Propheticum: Non deficiet princeps, uel non auferetur sceptrum de Iuda, nec dux de femore eius, donec ueniat qui mittendus est, et ipse est exspectatio gentium . Sed Herodes combussit libros genealogie gentis Iudeorum, ut deficientibus probationibus crederetur ad eum pertinere regnum. Hic complentur 69 anni hebdomade Danielis, qui faciunt 483. Defecit etiam successio generis sacerdotalis,  cum emeretur sacerdotium a Romanis. Anno Octauiani Augusti XLuII et regni Herodis XXXuII scatentibus e corpore uermibus miserabiliter Herodes mortuus est; qui fuit in aliis fortunatissimus, sed in domesticis infelicissimus. Qui multas ciuitates construxit, scilicet Cesaream, que Turris Stratonis antea uocabatur; Samariam reparans, Sebasten, id est Augustam, nominauit. In Hierusalem multas domos edificauit, et turrim, quam ad honorem Antonii uocauit Antoniam, sed nunc dicitur Turris Dauid. Construxit et aquilam auream super Speciosam Portam templi; et ad honorem posuit Romanorum, quam Iudei deiecerunt in morte ipsius. Fecit et in Ascalone domum regiam, unde Ascalonita uocatus est. Fecit et templa  multa ad honorem Cesaris, sed et templum Domini decorauit. In Syrie singulis urbibus opera multa construxit; sed homicidia et parricidia multa commisit. Nam Hircanum, et filium eius, et sororem suam, uxorem cum duobus filiis, et socrum, et duos uiros sororis unum post alium fecit occidi. Iussit quoque Sileam nobiliores in morte sua Iudeos occidere ut, eo mortuo, plangeretur ab uniuersa Iudea saltem inuita. Et cum de nouem uxoribus numerosam genuisset prolem, tres iussit occidi, Antipatrum, Alexandrum et Aristobulum. Tres autem superstites exstiterunt, Archelaus, Herodes Antipas et Philippus. Aristobulus uero reliquit filium suum Herodem Agrippam et filiam Herodiadem. Mortuo Herode, orta est inter fratres de  regno seditio; inter quos, cum Rome coram Cesare litigassent, Cesar regnum diuisit, medietatem Archelao, aliam medietatem inter Herodem Antipam et Philippum. Archelao quidem Iudeam tradidit et Idumeam. Herodi regionem trans flumen, et Galileam, Philippo Ituream et Trachonitidem. Factus est Archelaus dinarchus, sed quandoque monarchus, intellige secundum opinionem uulgi, uel promissionem Augusti, uel iactantiam sui. Herodes autem et Philippus facti sunt tetrarche. Anno XLuIII regni Augusti, et primo Archelai, et septimo fuge Christi, monitus est Ioseph per Angelum, ut rediret in terram Hierusalem. Sed audiens, quod Archelaus regnaret in Iudea, noluit illuc uenire,  sed ueniens in Galileam cum matre et puero habitauit in Nazareth. Anno Augusti LIu, cum esset puer iehsu duodecim annorum, ascendit Hierosolymam cum parentibus ad diem festum, et sedit in templo in medio doctorum, audiens et interrogans . His temporibus, censu Rome agitato, inuenta sunt hominum nonagies et trecenta et sexaginta millia. Romam ueniens Archelaus, cum accusaretur, a Cesare damnatus est, et apud uiennam in exsilium relegatus. Sol eclipsim patitur, et Augustus moritur, cum regnasset XIu annis post Natiuitatem Domini. Aiunt quidam, quod regnauit annis LuI, mensibus uI, diebus X.



De Tiberio Cesare filio Octauiani adoptiuo et genero; et de Pontio Pilato, quem dictus Cesar procuratorem Iudee instituit. Et de gestis et actis, que fecit, et fuerunt suo tempore.


Tiberius Augustus filius adoptiuus fuit Octauiani Cesaris. Apud Romanos regnauit annis XXIII. Hic uiuente Augusto sub eo de Rhetis, uindelicis, Armenis et Pannoniis triumphauit; ideoque Augustus adoptauit eum in filium. Fuit enim priuignus eius, et gener. Similiter adoptauit et Agrippam, id est Herodem. Tiberius adoptatus Darmatas seu Sarmatas in Romanam redegit potestatem. Factus imperator multos reges ad se per blanditias uocatos non remisit, inter quos Cappadocem Archelaum retinens, cuius regnum in prouinciam uertitur, et Mazaram ciuitatem, caput regni, Cesaream appellauit. Hic Tiberius uino indulsit, unde cum nomen  haberet Claudius Tiberius Nero, ioculatores uocabant eum Caldius Biberius Mero. Apud Iudeos relegato in exsilium Archelao, missi sunt procuratores unus post alium: Coponius, Marcus Annius Cuphus, ualerius, qui sepe uendidit sacerdotium. Anno XII Tiberii Cesaris Philippus tetrarcha Paneadem Cesaream Philippi uocauit, constituens in ea plurimas edes, et Sephorim aliam ciuitatem Iuliam uocauit. Anno XIII ualerio Romam reuerso Tiberius Pontium Pilatum Iudee procuratorem instituit, qui Hierusalem ueniens statuas Cesaris erexit; et cum Iudei supplicassent de statuis amouendis, minatus est eis mortem; at illi potius mortem eligebant, quam leges patrias profanarent. Admirans itaque Iudeorum constantiam in legalibus  institutis, statuas iussit auferri. Anno XIu Tiberii Herodes tetrarcha Tiberiadem condidit, et Libyadem. Anno Xu imperii Tiberii Cesaris, procurante Pontio Pilato Iudeam, tetrarcha autem Galilee Herode, Philippo autem fratre eius tetrarcha Ituree et Trachonitidis regionis, et Lysania Abiline tetrarcha, sub principibus sacerdotum Anna et Caipha, predicatur baptismus penitentie in remissionem peccatorum. Et ueniens omnis Iudea in Betharam regionem trans Iordanem baptizabatur ab eo. Erat autem Ioannes uestitus pilis camelorum, et zona pellicea circa lumbos eius: locustas et mel siluestre comedebat, in deserto inhabitans . Eo tempore erant tres secte Iudeorum, a communi uita et opinione distantes.  Pharisei phylacteria, scilicet pictacia chartarum, quibus Decalogus erat inscriptus, in brachiis et in fronte gerebant, et spinas in fimbriis. Animas defunctorum dicebant transire in alia corpora usque ad resurrectionem. Sadducei negabant resurrectionem, putantes animas cum corporibus interire. Essei, uita quasi monachi, dicebant animas omnes a principio creatas, pro temporibus incorporari. Eodem tempore dicti Tiberii Cesaris exierunt Scathoarii de Scanadabia insula in mari Oceano posita; qui uenientes iuxta Rhenum, fecerunt Burgos, ideoque dicti sunt Burgundiones. Cuius tempore primi habitatores dicebantur Allobroges. Et cum regnasset Tiberius annis u post passionem Domini mortuus est. Eodem tempore Sudarium ueronice  deportatum fuit Romam de Hierusalem, et liberatus fuit Tiberius a lepra; et uindicta Christi facta fuit de Iudeis propter mortem Christi; et mortui et destructi fuerunt principes sacerdotum, et uenditi per Titum et uespasianum; et Pilatus in naui uiuus deductus fuit Romam.



De Caio Caligula, et de Herode tetrarcha, qui occidi fecit Ioannem Baptistam, et de gestis, que fecit, et fuerunt suo tempore.

Anno ab Incarnatione Domini 38, Caius Caligula regnauit apud Romanos annis Iu, mensibus X. Hic fuit sceleratissimus. Nam cum sororibus suis stupra commisit: post eas exsilio condemnauit. Hic anno primo imperii sui Agrippam, id est Herodem,  de uinculis liberauit, et Iudee regem instituit, et apud Iudeos regnauit annis uII. Herodem uero tetrarcham apud Lugdunum exsilio condemnauit, ubi cum Herodiade adultera extrema mortuus est egestate, anno ab Incarnatione Domini 38. Anno 17 uel secundum quosdam 16, Imperii Tiberii Cesaris, Herodes tetrarcha iussit decollari Ioannem Baptistam: caput datum est puelle in disco, et humatum est corpus in Hierosolymis: Discipuli sepelierunt in Sebaste. Audiuit autem Herodes famam de Iesu, et dubitabat an esset Ioannes, qui resurrexisset a mortuis, et querebat eum uidere. Tempore Caii Caligule Pontius Pilatus incidens in multas calamitates, demum se propria manu occidit. Caius Caligula iussit in templo et synagogis Iudeorum,  et suas et Iouis imagines erigi, et se Dominum uocari.



De Claudio et de morte beati Iacobi fratris Ioannis, et de gestis, que fecit et fuerunt suo tempore.

Anno ab incarnatione Domini nostri Iesu Christi 43, Claudius patruus Drusi, qui apud Maguntiam sepultus est, regnauit apud Romanos annis XIu, mensibus uII, diebus XXuIII. Hic de Britannis triumphauit, et Orcades insulas Romano adiunxit imperio. Rex Agrippa  occidit Iacobum, fratrem Ioannis, gladio; sed is, qui eum obtulerat ad martyrium, capite punitus est quia confessus, se esse Christianum. Petrum quoque misit in carcerem; sed angelus Domini eripuit  eum de manibus Herodis. Anno Iu descendens Herodes uel Agrippa in Cesaream, sedens pro tribunali gloriabatur, et post mortem inter deos relatus est, et diuus appellatus. Cuius temporibus descriptio facta est; Rome sexaginta octo centena quadraginta quatuor millia; alibi dicitur: sexagies mille millia nongenta quadraginta unum millia hominum inuenta sunt. Eisque temporibus triginta millia uirorum in die Pasche constipatione populi in foribus templi necantur, ut dies festus conuerteretur in luctum. Anno uI Claudii tanta fames fuit Rome, quod imperator uix furorem plebis euaserit. Post hec Claudius Agrippe filium Agrippam substituit in regnum Iudeorum, et regnauit apud Iudeos annis XXXuI. Eodem tempore Felix quemdam  Aegyptium falsum prophetam, qui multa millia uirorum congregauerat, ut irruerent in Hierusalem, de quo Acta apostolorum faciunt mentionem, in fugam conuertit. Cum itaque Paulus coram Felice fuerit accusatus, Felix liberam concessit ei custodiam. Anno IX Iudeos tumultuantes Roma eiecit.



De Nerone imperatore, qui multa mala fecit et fieri fecit suo tempore, quia interfecit matrem, amitam, et uxorem, fratrem et magistrum suum Senecam. Et de morte beati Iacobi, Marci, Petri et Pauli, et Lucani, et aliis gestis.

Anno ab Incarnatione Domini 58, Nero apud Romanos regnauit annis XIu, mensibus uII, diebus XXuIII. Hic fuit similis Caligule auo suo, et eo peior,  quia matrem, amitam, uxorem, fratrem et magistrum suum Senecam occidit, qui fuit de ciuitate Cordubensi, patruum Lucani. Et ciuitatem incendit, ut similitudinem ardentis Troie uideret. In re militari nil ausus, fere Britaniam perdidit, et Armeniam. Qui tante fuit luxurie, ut retibus aureis et funibus purpureis piscaretur. Rome Thermas edificauit. Anno uII imperii Neronis Iacobus frater Domini Hierosolymitanus episcopus de pinnaculo templi pertica fullonis iactatus et mortuus est. Anno secundo imperii sui Festum Felici substituit presidem Palestine, a quo Paulus Cesarem appellauit. Cui Festus: Cesarem appellasti: ad Cesarem ibis. Cum rex Agrippa uenisset Cesaream ad salutandum Festum, indicauit Festus regi de Paulo,  coram quo Paulus etiam comparuit. De morte beati Marci euangeliste multipliciter est scriptum.



Additamentum posterioris, sed antiqui scriptoris ad chronicon Sicardi in codice Estensi.

In passione sua legitur, quod imperantibus Gaio et Iunio  mortuus est. Hic Petri in baptismate filius, et in sermone discipulus fuit. Hic Euangelium in Italia scripsit rogatu Romanorum, ut quod Petrus docuerat uerbo, litterati in memoria conseruarent. Post hec in tota regione Aegypti baptizatis ordinauit episcopum. Multos quoque uarios infirmos sanauit, leprosos mundauit, demoniacos liberauit. Demum  ecclesia constructa per fratres in loco, qui Buculus nominatur, insidiatores in mense Pharmuthi, id est Aprili et festiuitate septiplica fune trahentes eum, dicebant: »Trahamus bubalum de Buculi.« Sanctus uero Domini gratias agebat Domino Iesu Christo, dicens: »In manus tuas Domine, commendo spiritum meum.« Et tunc cum gentiles reliquias eius comburerent, facte sunt tenebre, tempestas et imber. Posuerunt ergo iusti corpus eius in Alexandria in loco lapidis excisi cum gloria, uenerantes memoriam eius. Quod longo tempore post uenetias creditur esse translatum, ubi colitur et ueneratur. Et merito ad Italiam translatum est, ubi eius Euangelium primo predicatum. Cuius discipulus fuit Hermagoras Aquileiensis. Hermagoras uero Syrus,  et Inuentius Papiensis claruerunt. Eodem tempore Neronis, discipuli Pauli fuerunt Dionysius Areopagita, qui apud Athenas sacerdotium adeptus est, et Crescens, et Trophimus, qui ad Gallias profecti sunt; et Lucas, qui ad eius doctrinam scripsit Euangelium, et ad eius sequelam Actus apostolorum.

Demum uero cum a Romanis quereretur ad penam, quia magnam partem senatus occiderat, a senatu fugatus est et occisus. Dicitur quod se ipsum occidit, et in eo omnis Augusti familia consumpta est. Temporibus Neronis Lucanus claruit, qui deprehensus in coniuratione quadam, brachium ad secandas uenas prebuit, Horatius rhetor, qui et Thebaidos appellatur. Eo tempore terre motus Rome  et in Asia fuerunt. Fulmen cecidit ante mensam Neronis. Eius tempore Cornutus peta magister Persii claruit. Sed Cornutum Nero misit in exsilium. Eodem tempore, an. XII Neronis et XXXuI post passionem Domini, et LXX ab Incarnatione  Nero Petrum occidit crucis patibulo, capite deorsum, sicut elegit, uerso; et sepultus est in uaticano iuxta uiam Triumphalem; et eodem die Paulum occidit gladio. Hic fuit Iudeus Gamalielis discipulus, qui XIu scripsit Epistolas, sed propter stylum de ultima dubitatur, et creditur esse Barnabe, et Luce, uel Clementis. Et cum ad Paulum Seneca scripsisset epistolas, Paulus quoque scripsit ad eum. Est autem sepultus in uia Ostiensi, anno  XXuII, ut quidam aiunt, post passionem Domini. Hi duo, sicut ait Clemens, habuerunt uxores. Nam Petrus, cum uxorem uidit duci ad passionem, gauisus ait: O coniux, memento Domini. Paulus negat se suam circumducere, ut expeditius posset predicationi uacare.



De Galba, et Ottone, et uitellio, et uespasiano, et aliis gestis.

Anno ab Incarnatione Domini 72, post mortem Neronis Galba in Hibernia, Otto Rome, uitellius in Germania, uespasianus in Palestina electi sunt ad imperium. Nero namque contra Iudeos uespasianum miserat. Sed Galba septimo mense capite truncatur. Huius temporibus fuit Linus papa, Otto leui prelio uictus se ipsum occidit; uitellius a ducibus  uespasiani occiditur. Itaque uespasianus exercitum filio Tito commendans, Romam uenit, et confirmatus regnauit annis IX, mensibus XI, diebus XXII. Qui moderatissime rexit imperium: erat enim iustus, largus, letus, patiens, immemor offensarum. Ecclesia, que Hierosolymis congregata fuerat, responso accepto, transiuit ad castrum, Pellam nomine, trans Iordanem. Ablatis iustis uiris Titus anno secundo imperii patris sui Iudeam et Hierusalem diebus Azymorum subuertit, diebus merito, quibus Dominum occiderunt. Alii occiderunt gladio, alii fame, usque adeo quod matres illios comederent. Alii uero igne combusti sunt, alii uenumdati, alii captiuati, usque ad decies centena  millia. Hic est igitur ille, secundum Prophetam, Aper de silua, qui deuastauit eam . Fuerunt autem a prima edificatione templi, quod fuit sub Salomone, usque ad hanc ruinam anni 3102, alii dicunt 3089. A secunda, que fuit sub Dario 590, a captiuitate sub Antiocho 238, a Passione Domini 39 uel potius 40 . Hanc ruinam prodigia precesserunt, scilicet cometes stella similis gladio, et immensum fulgur repentinum in templo, et uoces dicentes: Transmigremus hinc; et ianua ferreis uectibus munita, sponte patefacta: currus et quadrige, armatorum cohortes in ere, et uitula in sacrificiis agnum enixa; et prophetia cuiusdam rustici clamantis, et nil aliud in ore habentis, quam uerba hec: uox  ab oriente, uox ab occidente, uox a quatuor uentis, uox super Hierusalem et templum, uox super sponsam et sponsum: ue Isrelitis! et diuisio ciuium, quia pars templum, pars tenuit arcem, pars reliquam ciuitatem. Unde Isaias : uox populi de ciuitate, uox de templo. Post excidium Iudeorum ex diuersis locis conuenientes in unum Apostoli, ceterique discipuli, qui supererant, elegerunt Simonem Cleophe filium, et Iacobo substituerunt. Temporibus uespasiani Achaia, Lycia, Rhodus, Byzantium, Samos, Thracia, et multe alie regiones, quarum quedam libere, quedam sub regibus degebant, amissis regibus sub Romano imperio rediguntur, capitolium incenditur, et edificari incipit.



De uespasiano, et de uindicta, quam fecit de Iudeis, et de pestilentia Iudeorum, fame et mortalitate eorum, et aliis gestis. Et de Iosepho.


Refert Iosephus, quod propter peccatum mortis Iacobi Iusti factum sit excidium Hierusalem, et dispersio Iudeorum. Sed non solum ob mortem Iacobi, sed etiam ob mortem Domini precipue hec destructio facta est, secundum quod Dominus dicit: Non relinquetur inde lapis super lapidem, eo quod non cognoueris tempus uisitationis mee . Sed quoniam Dominus non uult mortem peccatoris , et ut ipsi excusationem non haberent, per XL annos penitentiam eorum expectauit, et per apostolos, maxime per Iacobum fratrem Domini, inter eos continue predicantem, eos  ad penitentiam reuocabat. Sed, cum per admonitionem eos non posset reuocare, uoluit eos saltem prodigiis exercere. Nam in his XL annis, sibi ad penitentiam datis, multa monstra et prodigia, sicut refert Iosephus, euenerunt: Nam stella prefulgens gladio per omnia similis uisa est ciuitati desuper imminere, ac per totum annum exitialibus flammis ardere. In quodam festo Azymorum hora noctis nona tantus fulgor aram templi circumdedit, ut omnes diem clarissimum putarent. In eadem festiuitate uitula ad immolandum adducta, inter ministrorum manus agnum subito est enixa. Post aliquot dies prope solis occasum uisi sunt currus, et quadrige in omni regione per erem fieri, et armatorum  cohortes misceri nubibus, et urbem circumdare agminibus improuisis. In alio die festo qui Pentecostes appellatur, noctu sacerdotes in templum ingressi ad ministeria ex more complenda, motus quosdamque strepitus senserunt, ac uoces subitas audierunt dicentes: »Transeamus ab his sedibus.« Ante quartum etiam annum belli, uir quidam nomine iehsu, Ananie filius in festo Tabernaculorum repente clamare cepit: »uox ab oriente, uox ab occidente, uox a quatuor uentis, uox super Hierusalem, et super templum: uox super sponsos et sponsas, uox super Hierusalem uniuersam.« Predictus igitur uir capitur, ceditur, uerberatur; sed ille aliud dicere nequiens, quanto plus uerberabatur, tanto eadem fortius clamitabat. Ad Iudicem igitur adducitur; tormentis  diris afficitur; usque ad putredinem ossium laniatur. Sed ille nec preces nec lacrymas effundebat, sed cum quodam ululatu per singula pene uerbera eadem proferebat, addens etiam hoc: »ue, ue Hierosolymis.« Hec Iosephus.

Cum autem Iudei nec admonitionibus conuerterentur, nec tantis prodigiis terrerentur, post XL annum Dominus uespasianum et Titum Hierusalem adduxit, qui ipsam ciuitatem funditus destruxerunt. uespasianus namque Romam adiit, et destruendi Iudeam et Hierusalem a Tiberio licentiam impetrauit. Per annos igitur plures exercitum congregauit, et Hierusalem cum copioso exercitu uespasianus aduenit; et in die Pache Hierusalem per circuitum potenter obsedit, ibique infinitam  multitudinem, que ad diem festum uenerant, conclusit. Per aliquod autem tempus, antequam uespasianus Hierusalem adueniret, fideles, qui ibi erant, a Spiritu sancto admonentur, ut inde recedant, et in quodam oppido trans Iordanem, quod Pellam uocant, secedant, ut ablatis ab urbe sanctis uiris celesti uindicte fieret locus, tam de urbe sacrilega, quam de populo scelerato.

Quamdam autem ciuitatem Iudee nomine Ionaparam, in qua Iosephus princeps et dux erat, primo omnium est aggressus. Sed Iosephus cum suis uiriliter resistebat. Taudem Iosephus uidens imminere excidium ciuitatis, assumptis undecim Iudeis, subterraneam domum intrauit, ubi quatriduana fame iacuerunt afflicti. Iudei uero consentiente  Iosepho malebant ibidem mori quam uespasiani se subiicere seruituti. uolebant se mutuo interficere, et sanguinem suum in sacrificium Deo offerre. Et quoniam Iosephus inter eos erat dignior, uolebant eum primitus occidere, ut eius effusione sanguinis Deus citius placaretur; uel ut Chronica dicit, ideo mutuo se interficere uolebant, ne darentur in manibus Romanorum. At uir prudens Iosephus et mori nolens, iudicem mortis et sacrificii se constituit; et quis prior alio occisurus esset, inter binos et binos sortem mittere iussit. Missis itaque sortibus, sors nunc unum, nunc alium morti tradidit, donec uentum est ad ultimum, cum quo Iosephus sortes missurus fuit. Tunc Iosephus homo strenuus  et agilis gladium illi abstulit, et quid magis eligeret, uitam scilicet aut mortem, requisiuit, et ut sine dilatione eligeret, precepit. Et ille timens respondit: uiuere non recuso, sed gratia tui uitam conseruare ualeo. Tunc Iosephus uni familiari uespasiani, et sibi etiam familiari, latenter locutus est; et ut sibi uita donaretur, petiit; et quod petiit, impetrauit. Cum autem ante uespasianum Iosephus esset adductus, dixit ei uespasianus: Mortem meruisses, si huius petitionibus liberatus non esses. Iosephus: Si quid perperam actum est, in melius commutari potest. Et uespasianus: Qui uictus est, quid facere potest? Et Iosephus: Aliquid facere potero, si dictis meis aures tuas demulsero. Et uespasianus: Concedatur, ut uerbis inhereas; et  quidquid boni dicturus es, pacifice audiatur. Et Iosephus: Imperator interiit, et senatus imperatorem te fecit. Et uespasianus: Si propheta es, quare non es uaticinatus huic ciuitati, quod mee subiicienda sit ditioni? Et Iosephus: Per quadraginta dies hoc eis predixi. Interea legati Romanorum uenerunt. uespasianum imperatorem sublimatum asserunt, eumque uenerati sunt. Hec supradicta Chronica testatur, quod scilicet Iosephus uespasiano predixit tam de imperatoris morte, quam de sua sublimatione. Reliquit autem uespasianus Titum filium suum in obsidione Hierusalem.

Titus autem, ut in Historia apocrypha legitur, audiens patrem suum in imperium sublimatum, tanto gaudio et exsultatione repletur, quod neruorum  contractione ex frigiditate corripitur, et altero crure debilitatus paralysi torquetur. Iosephus autem audiens infirmitate laborare, causam morbi, et morbum, et tempus morbi diligenter inquirit. Causa nescitur; morbus ignoratur. De tempore autem, quoniam audita patris electione hoc sibi accidit, aperitur. Iosephus autem uir sapiens et prouidus ex paucis multa coniecit, et ex tempore morbum et causam inuenit. Sciens quod gaudio et letitia superabundanti debilitatus fuit, animaduertens itaque quoniam contraria contrariis curantur; sciens etiam quidquid amore conquiritur, dolore frequenter amittitur, querere cepit, an aliquis esset, qui principis inimicus obnoxius teneretur. Et erat ibi seruus adeo molestus Tito, ut sine uehementi conturbatione  nullatenus in eum posset respicere, nec etiam nomen eius audire. Dixit itaque Tito: Si curari desideras, omnes, qui in meo comitatu uenerint, saluos efficias. Cui Titus: Quicunque in tuo comitatu uenerint, securus habeatur et saluus. Tunc Iosephus cito prandium fieri precepit, et mensam suam mense Titi oppositam locauit, et seruum a dextris suis sedere fecit. Quem Titus respiciens, molestia conturbatus infremuit; et qui prius gaudio infrigidatus fuerat, accessione furoris incaluit, neruosque distendens curatus fuit. Post hec Titus et seruum in sui gratiam, et Iosephum in sui amicitiam accepit.

Biennio igitur a Tito Hierusalem obsessa, inter  cetera mala, que obsessos grauiter perurgebant, tanta fames omnes tenuit, quod parentes filiis, et filii parentibus, uiri uxoribus, et uxores uiris cibos non tantum ex manibus, sed etiam ex ipsis dentibus rapiebant. Iuuenes etiam etate fortiores uelut simulacra per uias oberrando palam exanimes cadebant. Qui mortuos sepeliebant, sepe super ipsos mortuos mortui cadebant. Fetorem autem cadauerum non ferentes, ex publico sumptu ipsa sepeliebant; sed deficiente sumptu et uincente cadauerum multitudine, de muro cadauera precipitabant. At Titus circuiens cum uideret ualles cadaueribus repletas, et totam patriam ex eorum fetore corruptam, manus suas cum lacrymis ad celum leuauit: Deus, tu uides, quia ego hec non facio. Tanta ibi  fames erat quod calceamenta sua et corrigias comedebant. Matrona etiam genere et diuitiis nobilis, sicut legitur in Historia ecclesiastica, cum predones eius domum intrantes eam omnibus exspoliassent, nec sibi ulterius quod comederet remansisset, paruulum filium suum lactantem tenens in manibus, ait: Infelicis matris infelicior fili! In bello, in fame, in direptione cui te reseruabo? ueni ergo nunc, o mi nate, esto matri cibus, predonibus furor, seculis fabula. Et his dictis, filium iugulauit et coxit; et dimidium comedens, partem alteram occultauit. Et ecce confestim predones odorem carnis cocte sentientes in domum irruunt, et nisi carnes prodat, mortem minantur. Tunc illa detegens infantis membra: Ecce, inquit, uobis partem optimam reseruaui.  At illos tantus horror inuasit, quod nec loqui potuerunt. Et illa: Meus est hic filius, meum est peccatum, securi edite, quia prior ego comedi quod genui. Nolite fieri aut matre religiosiores, aut feminis molliores. Quod si uicit uos pietas, et horretis, ego totum comedam, que dimidium iam comedi. Illi uero trementes et territi discesserunt.

Tandem secundo anno imperii uespasiani Titus Hierusalem cepit, et captam subuertit, templumque funditus destruxit. Et sicut Iudei Christum triginta denariis emerant, sic et ipse uno denario triginta Iudeos uendidit. Sicut autem narrat Iosephus, nonaginta septem millia Iudeorum uenditi sunt, et undecies centena millia fame et gladio perierunt.



Additamentum antiqui interpolatoris ad chronicon Sicardi in codice Estensi.


Legitur quoque, quod Titus intrans Hierusalem, quemdam murum densissimum uidit, ipsumque perforari precepit, factoque foramine quemdam intus senem aspectu et canitie uenerabilem inuenerunt. Qui requisitus, qui esset, respondit se esse Ioseph ab Arimathia Iudee ciuitate, seque a Iudeis ibidem inclusum et muratum fuisse, eo quod Christum sepelisset; addiditque quod ab illo tempore usque nunc celesti sit cibo pastus, et diuino lumine confortatus. In Euangelio tamen Nicodemi dicitur quod, cum Iudei ipsum reclusissent, Christus resurgens  eum inde eripuit, et in Arimathiam duxit. Potest dici, quia cum eductus a predicatione Christi non cessaret, a Iudeis iterum est inclusus.

Mortuo quoque uespasiano imperatore, Titus filius eius eidem in imperio successit, qui fuit uir clementissimus et multe liberalitatis, tanteque bonitatis fuit, sicut ait Eusebius Cesariensis in Chronica, et testatur Hieronymus, quod dum quodam sero recordatus fuisset, quod illo die nil boni egisset, aut nichil dedisset, ait: Diem perdidimus.



De origine Iosephi, et natiuitate, et cuius filius fuit; et de compositione librorum, quos fecit.

Opere pretium sane est post ista noscere, quis  fuerit hic Iosephus, et unde uel ex quo genere originem ducens; qui tantam nobis materiam rerum gestarum cognitionemque prestitit. Exponit ergo etiam hec ipse de se hoc modo, scribens: Iosephus Mathathie filius Hierosolymis sacerdos, qui et in ipso primo bello Romanos oppugnauit, et posterioribus nichilominus interfuit preliis necessitate constrictus. Constat igitur, hunc uirum per idem tempus non solum apud Iudeos proprios ciues, uerum etiam apud Romanos habitum esse nobilissimum, ita ut litterarum merito in urbe Roma etiam statua donaretur, et libri eius bibliothece traderentur. Conscripsit itaque Antiquitatum historiam in XX libris. Belli uero Iudaici cum Romanis historiam uII uoluminibus comprehendit, qua non solum Greca facundia,  uerum etiam et patrio, id est Hebreo sermone, suis etiam ciuibus se edidisse confirmat: dignus, cui pre ceteris omnibus debeat credi. Sed et alia eiusdem uiri exstant De Iudeorum uetustate duo uolumina, in quibus contradicere Appioni cuidam Grammatico uidetur, qui illis temporibus aduersum Iudeos scripserat, et ad alios quosdam, qui mores gentis Iudeorum atque instituta lacerauerant. In primo ergo ex his libris duobus, que uolumina apud Hebreos in auctoritate habentur, secundum maiorum traditionem per hec docet.



Prologus de libris quos Iosephus composuit contra Appionem.

Neque igitur innumera, inquit, apud nos habentur uolumina inter se inuicem discordia; sed duo tantum  et uiginti sunt libri, qui omnium temporum seriem continent, qui et iuste creduntur diuinitus inspirata. Ex quibus quinque sunt Moseos, continentes legem uite, et successionis humane prosapiam, usque ad ipsius Moseos terminum protendentem; qui paulo minus trium millium annorum continentiam gerunt. A morte uero Moseos usque ad Artaxerxem, qui regnauit apud Persas, que gesta sunt, prophete quinque per ea tempora tredecim uoluminibus conscripserunt. Reliqui uero quatuor libri, hymnos in Deum, et uite instituta ac monita mortalibus tradunt. Ab Artaxerxe uero usque ad nostrum tempus singula quidem conscripta, non tamen priori simili fide sunt habita, pro eo quod non exstiterit prophetarum iugis et  certa successio. Rebus ergo ipsis constat, quod nos uenerabiliter utamur Scripturis nostris. Nam, quamuis tot secula intercesserunt, neque addere quis unquam, neque auferre aut permutare quid ausus est. Sed omnibus gentis nostre hominibus insita hec quodammodo, atque ingenita fides est, credere, hec Dei esse consulta, et his iugiter inherere, ac pro ipsis, si ita res poposcerit, libenter et animam ponere. Sit etiam hec pars historiographi his in locis a nobis, ut arbitror, non incompetenter inserta. Est adhuc eius aliud elegans satis uolumen: quod animus sit, qui imperium teneat in nobis. Quem libellum quidam Machabeorum attitulauerant, pro eo quod certamina inibi et agones pro pietate a Machabeis fratribus desudata contineat. Sed et in  fine uicesimi Antiquitatum libri significat idem ipse, composuisse quatuor uolumina comprehensura secundum fidem et religionem patriam De Deo, et de substantia eius, ac legibus, et cur quedam apud eos liceant, quedam non liceant. Sed et alia nonnulla opuscula a se dicit esse composita. In fine etiam supradicti uicesimi Antiquitatum libri, Iustum quemdam ex Tiberiade, qui conatus sit hoc idem opus, quod ipse explicuerat, aggredi, arguit falsitatis per hec uerba: Sed non ego te imitatus in his, que conscripseram. Ipsis enim imperatoribus obtuli libros meos, cum adhuc ipsa, que gesta sunt, pene in oculis haberentur; quippe qui conscius mihi essem, seruare in omnibus ueritatem, nec me dictorum testimonio fefellit opinio. Sed et aliis pluribus obtuli,  quorum multi etiam ipsis interfuere bellis, sicut Agrippa rex, et nonnulli eius propinqui. Imperator quidem Titus in tantum probauit, ex istis debere libris ad omnes homines rerum gestarum notitiam peruenire, ut manu subscriberet publice ab omnibus eos legi debere. Rex uero Agrippa sexaginta duabus epistolis de Operis nostri ueritate testatus est, ex quibus et duas inserui. Sed de his satis. Nunc ad narrationis nostre seriem redeamus.



De Tito uespasiani filio imperatore.

Anno ab Incarnatione Domini 82, Titus uespasiani filius regnauit apud Romanos annis II et mensibus II. Qui fuit Greca et Latina lingua disertissimus, facundus, pius, largus; dicens, nullum debere tristem ab imperatore discedere; unde cum  quadam die recordatus fuisset in cena; se nil illo die cuiquam prestitisse, ait: Amici, hanc diem perdidi. Huius temporibus Cletus, quem Petrus presbyterum fecit, successit post Petrum papam.



De Domitiano imperatore filio uespasiani.

Anno ab Incarnatione Domini 84, Domitianus filius uespasiani, et frater Titi iunior regnauit apud Romanos ann. Xu. Hic superbissimus fuit, ut se Deum et Dominum iusserit appellari, et aureas et argenteas statuas in Capitolio sibi erigi, mensem Octobrem Domitianum suo nomine quoque uocari. uerumtamen Rome multa opera fecit, Capitolium, Forum, Porticus Diuorum, Isium, et Serapium, Horrea, Preparatoria, et Pantheon, et Stadium, et  multa alia. De Dacis et Germanis triumphauit. Eunuchos fieri prohibuit. Philosophos et mathematicos de urbe eiecit. Christianos persecutus est, et Ioannem apostolum in feruentis olei dolio posuit, et cum inde illesus exisset, in Pathmos insula relegauit, ubi Apocalypsim scripsit. Eodem tempore Domitiani, Iosephus a uespasiano iam captus Romam uenit, et multa conscripsit, presertim XXIu. Antiquitatum libros ab exordio mundi usque ad XIu annum huius Domitiani, unde statua Rome donatus est. Et eodem tempore Quinctilianus Rome scholam habuit, et salarium de Fisco primum accepit. Eodem tempore omne genus et regnum Hebreorum, et precipue regis Dauid omnino deletum fuit a Domitiano imperatore, exceptis quibusdam,  qui dicebant non deberi sibi terrenum imperium, sed celeste, quos ad uoluntatem eorum liberos abire permisit; demum cum multos nobiles de senatu occidisset, suorum coniuratione occisus est.



De Nerua imperatore.

Anno ab Incarnatione Domini 99, Nerua apud Romanos regnauit ann. I et mens. Iu. uir fuit strenuus et modestus, qui missos in exsilium per Domitianum soluit. Idem creditur de Ioanne apostolo, qui reuersus est Ephesum. Ista est metropolis Asiana. Audi fabulam de Ioanne. Cuidam episcopo quemdam iuuenem commisit. Episcopo absente, iuuenis princeps latronum effectus est. Cum repeteret eum Ioannes, ait episcopus: Mortuus est. Cui Ioannes:  Bonum te custodem fratris anime reliqui! Demum per Ioannem ad penitentiam reuocatus est.



De Traiano imperatore.

Anno ab Incarnatione Domini 100, Traianus regnauit apud Romanos ann. XIX et mens. uI, et diebus Xu. Hic fuit tante ciuilitatis et fortitudinis, ut omnibus precedentibus principibus merito preferatur; nam cum alii imperium defendissent, iste nobiliter ampliauit. Nam Asia et Babylonia capta usque ad Indie fines accessit. De Dacis et Scythis triumphauit. Hymbrios, Sauromatas, Arabas, et Boffotanos in fidem accepit. In mari Rubro classem instituit, ut fines Indie subiugaret. Armeniam, Assyriam, Mesopotamiam subiugauit, et prouincias  fecit. Nil elegit iniustum ad augendum fiscum. Sed persecutor fuit Christianorum. Nam cum Plinius cuiusdam prouincie procurator eum consuluisset, si Christianos occideret, cum nil mali in eis reperiret, preter obstinationem non sacrificandi, et antelucanos cetus ad canendum cuidam Christo, ut Deo; respondit quod nullus Christianus inquireretur; si quis tamen incidenter preueniretur, puniri oporteret. Demum Traianus apud Seleuciam Isaurie, ut dicitur, mortuus est, cuius ossa in urna aurea in Foro delata super columnam sunt. Solus omnium intra urbem in foro sepultus est. In his diebus Anacletus papa Rome sedit. Post eum successit Euaristus papa Rome.



De Adriano imperatore.

 Anno ab Incarnatione Domini 120, Adrianus regnauit apud Romanos ann. XXI. Hic cognominatus est Aelius. Facundissimus fuit et diligentissimus circa erarium, et militum disciplinam. In utraque lingua peritus. Pater Patrie dictus. Tributa urbis relaxauit. Alexandriam a Romanis subuersam publicis instaurauit expensis; et ad instaurandam ciuitatem Nicomedie, que in terre motu corruerat, de publico dedit expensas. Atheniensibus sibi petentibus de libris Draconis et Solonis iura composuit. Contra Sarmatas bellum gessit. Iudeos secundo, Romano imperio rebellantes anno secundo imperii sui cepit. Sixtus papa Rome sedit. Sixto successit Telesphorus.



De Tito Antonino imperatore.


Anno ab Incarnatione Domini 142, Titus Antoninus regnauit apud Romanos ann. XXII, et mens. III qui Pius propter clementiam dictus est; Pater Patrie, quia accusationibus incensis debita relaxauit, Aerarium opulentum seruauit; regibus amicis non minus uenerabilis. Eodem tempore Galenus medicus claruit, qui Pergami natus claruit. Eodem tempore sedit Rome Hyginus papa. Post eum successit Anicius: post eum successit Pius in episcopatu. His temporibus Hygini pape, ualentinus, et Cerdo, et Marcion heretici Romam uenerunt. ualentinus dicebat, duo esse principia, profundum, et silentium, et ex his triginta secula. Cerdo et Marcion, duo principia, bonum et malum. Ambo resurrectionem  carnis negabant, anime tamen salutem promittebant. In Alexandria uero Basilides suam doctrinam euomuit, dicens CCCLXu celos secundum numerum dierum anni. Hoc autem nomen Abrasas commendabat, quia numerum istum contineat. Cuius discipuli se Gnosticos nominabant ad presumptionem excellentioris scientie. Sed ab aliis dicebantur Bothonite, id est cenosi, a turpitudine, quam in mysteriis exercebant, contra quem scripsit doctus Agrippa.



De Marco Antonino uero, cum fratre Lucio Aurelio imperatoribus.

Anno ab Incarnatione Domini 165, Marcus Antoninus uerus cum fratre Lucio Aurelio regnauit  apud Romanos ann. XIX, et mens. I. Usque ad hoc tempus singulares fuerunt Augusti. Hinc primum bini. Hi Seleuciam ceperunt, de Parthis triumphauerunt. Contra Germanos et Sarmatas, Marcomannos, Quados, Dacos, uandalos, Sueuos, Pannonios dimicarunt. Et cum suus exercitus estuaret, quibusdam militibus Christianis, qui sub eo militabant, orantibus, contra spem largissimus imber effusus est in exercitu, sed in hostes fulgur et ignis. Marcus, defuncto fratre, filium suum Commodum regni consortem fecit, et multis multa largitus est, ita quod erarium exhauserit; pecuniam, que debebatur, tabulis incensis remisit. Et ne quid bonitati deesset, seniores leges nouis constitutionibus temperauit. Adeo magnificus fuit, ut centum simul  leones exhibuerit. Cumque Smyrna ciuitas Asie corruerit terre motu, per decennium ad ipsius instaurationem tributa remisit. Octauo anno Marci Antonini Soter Rome fit papa.



De Commodo Marci filio imperatore.

Anno ab Incarnatione Domini 184, Commodus Marci filius regnauit apud Romanos ann. XIII. Nihil paternum habuit, nisi quod contra Germanos dimicauit. Septembrem a suo nomine Commodum nominari uoluit. Thermas Rome fecit. Uxoris poculo est occisus. Adeo nequam fuit, quod etiam mortuus humani generis diceretur inimicus, quia multos nobiles interfecit. uictor Eleutherio in apostolica sede successit. Hisque temporibus fuerunt Cataphryge, a Phrygia dicti heretici, qui secundas  nuptias condemnabant, quorum auctor fuit Montanus, qui se Paracletum nominabat, habens secum duas mulieres, Priscam, et Maximillam insani spiritus, que se prophetissas esse iactabant.



De Heluio Pertinace imperatore.

Anno ab Incarnatione Domini 197, Heluius Pertinax regnauit apud Romanos mensibus uI. Hic septuagenario maior cum prefecturam urbis ageret, ex senatus-consulto imperare iussus est; et quia pertinaciter resistebat, Pertinax dictus est; quem, cum senatus rogaret quod uxorem suam uocaret Augustam, respondit: Quod sufficeret, quod regnaret inuitus. Pertinax Iuliani scelere occiditur.



De Iuliano imperatore.

Anno ab Incarnatione Domini 197, Iulianus apud  Romanos regnauit mensibus uII, quem apud Pontem Miluium Seuerus occidit. Post dictum Heluium Pertinacem fuit.



De Seuero imperatore.

Anno ab Incarnatione Domini 198, Seuerus regnauit apud Romanos ann. XuII. Hic fuit oriundus ex Africa, philosophus, ciuilibus studiis clarus, sed parcus. Multa bella feliciter gessit, nam Parthos, Arabas, Britannos superauit; et quemdam Claudium Albinum, qui fuerat in morte Pertinacis, et se cesarem in Gallia fecit, apud Lugdunum occidit. Receptas prouincias uallo cingi fecit a mare ad mare per CXXII millia passuum, et mansiones fecit. Christianos persecutus est. Demum Eboraci moritur  in Britannia.



De Antonino Seueri filio imperatore.

Anno ab Incarnatione Domini 217, Antoninus Seueri filius, proprio nomine Bassianus, regnauit apud Romanos ann. uII, mens. uI, dictus cognomento Caracalla a genere uestis, qua utebatur, et eius nomine uocata est. Thermas Rome fecit, que dicte sunt Antoniane. Impatiens libidinis fuit usque adeo, quod nouercam duxit uxorem. Nihil memorabile preter quod diximus fecit. Huius temporibus fuit Zephyrinus papa, cui successit Calixtus papa. Et Antonini Seueri filii huius tempore Quinta Editio inuenta est Hierosolymis, cuius auctor non apparuit. Ammonius Alexandrinus canones euangeliorum compesuit. Hierosolymis Alexander, adhuc  uiuente Narcisso episcopo ordinatur propter etatem; habebat enim CXuI annos, et cum eo pariter Ecclesiam rexit. Sed Tertullianus sanctam impugnauit Ecclesiam; et persecutio magna fuit Christianorum.



De Macrino imperatore.

Anno ab Incarnatione Domini 223, quidam imperator nomine Macrinus regnauit apud Romanos ann. I, mens. II. Nihil dignum memorie fecit.



De Marco Aurelio Antonino imperatore.

Anno ab Incarnatione Domini 224, Marcus Aurelius Antoninus regnauit apud Romanos ann. Iu. Hic exstitit impudicus, quod nullum genus obscenitatis omisit.



De Alexandro Aurelio imperatore.


Anno Domini 228, Alexander Aurelius regnauit apud Romanos ann. XIII. Hic Xerxem regem Persarum uicit, et discipline militaris tam seuerus corrector fuit, ut quasdam legiones tumultuantes exauctorauerit. Ulpianum, Paulum, Papinianum iurisperitos assessores habuit. Thermas edificauit, eunuchos reprobauit, dicens esse tertium genus hominum, nec uidendum, nec usu habendum. Et demum apud Maguntiam decollatus est. Eodem tempore Rome sedit Urbanus papa.



De Maximino imperatore.

Anno Domini 241, Maximinus regnauit apud Romanos ann. III. Hic ex corpore militari primus, et ab exercitu sine senatus auctoritate imperator  electus est; qui fuit persecutor ecclesiarum, sub quo Pontianus Romanus pontifex in Sardinia deportatus martyrio coronatur. Hic a Pupieno occiditur, quo tempore regnum usurpans occiditur. Pontiano successit Anterus papa. Tempore Pontiani pape, et Maximini Berillus hereticus Ecclesiam impugnauit. Sabellus hereticus desipuit, cuius discipuli Sabelliani, et Patripassiani dicti sunt, quia identitatem et Trinitatem dogmatizantes Patri etiam passionem ascribebant.



De Gordiano imperatore.

Anno Domini 244, Gordianus regnauit apud Romanos ann. uII, quo Romam ingresso Pupienum et Albinum, qui imperium arripuerant, interfecit.  Hic Parthos, Persas et Medos superauit. Fraude Philippi occisus est. Post Gordianum Philippus cum filio suo imperauit ann. XII. Hic Philippus Christianus per Origenem efficitur. Ambos Decius occidit. Eodem tempore sedit Rome Fabianus papa, qui per columbam Spiritus sancti electus est; qui statuit singulis annis chrisma renouari et uetus comburi. Hic martyrio coronatur. Eodem tempore superuenit Nouatus ex Africa, et separauit de Ecclesia Nouatianum, et quosdam confessores, postquam Moyses in carcere defunctus est, qui fuit ibi menses XI, et sic multi fugerunt. His temporibus fuerunt heretici dicentes, animas cum corporibus interire simul, et cum corporibus iterum suscitandas. Item et alii nomine Elcesaite, qui licet de  Nouo et ueteri Testamento, quibus uoluerant, testimoniis uterentur, tamen multa refutabant, ut Apostolum; et dicebant se habere librum de celo lapsum.



De Philippo imperatore.

Anno Domini 250, Philippus apud Romanos regnauit annis XII. Qui filium suum sibi equiuocum regni consortem effecit, et urbem sui nominis in Thracia constituit; et primus omnium de Romanis imperatoribus in Christum credidit, et, ut dicitur, Christianus effectus est. Cui, cum uellet in Paschali solemnitate communicare, rogauit episcopus, donec peccata confessus esset, staret inter penitentes; quod patienter fecit. Hic thesauros  beato Sixto donauit. Philippus seuerus fuit, et a Decio ambo occisi sunt.



De Decio imperatore.

Anno Domini 257, Decius apud Romanos, regnauit ann. I, mens. III. Hic de Pannonia natus fuit. Ciuile bellum compressit. Filium cesarem fecit: et cum Philippos patrem et filium occidisset, in odium eorum Christianos persecutus est, et beatos Laurentium et Hippolytum interfecit. Decius a diabolo et ab hostibus interficitur.



De Gallo cum filio suo uolusiano.

Anno ab Incarnatione Domini 258, Gallus cum filio suo uolusiano, regnauit apud Romanos ann. II, mens. Iu. His temporibus fuit pestis, que pene genus humanum exstinxit. Ab Eiula occiditur. His  temporibus fuit Nouatus Romanus presbyter hereticus, a quo Nouatiani dicti sunt; sed se ipsos non Nouatianos, sed Catharos appellabant, id est mundos, propter munditiem; secundas nuptias non admittebant, reconciliationem penitentibus denegabant. Hoc tempore Lucius papa Rome sedit.



De Aemiliano imperatore.

Anno Domini 258, Aemilianus natione Maurus, regnauit apud Romanos mens. II, tertio namque mense luit penam tyrannidis occupate.



De ualeriano et Gallieno.

Anno Domini 258, ualerianus, et Gallienus ualeriani filius, regnauit apud Romanos ann. Xu. ualerianus in Rhetia electus est ab exercitu. Gallienus  Rome a senatu. ualerianus persecutus est Christianos, sed non diu, quia dum bellum gereret in Mesopotamia, captus est a Sapore rege Persarum, et apud Parthos ignobili seruitute consenuit. Nam Sapor equum ascensurus, pedem eius ceruicibus imponebat. Gallienus uero prius feliciter, demum perniciose gessit imperium. Nam eo in omnem lasciuiam dissoluto, Germani uenerunt usque ad Rauennam. Alamanni, uastatis Galliis, transierunt in Italiam. Dacia perditur. Grecia, Macedonia, Pontus, et Asia per Gothos depopulantur. Pannonias occupant Parthi, Mesopotamiam et Assyriam. Germani obtinuerunt Hispanias, ceperuntque Cetetonem ciuitatem. Horum igitur imperium Romano fuit nomini perniciosum. Illorum ignauia seu infelicitate  Gallie demum per Posthumum, qui in Gallia purpuram accepit, recepte sunt. Demum Gallienus Mediolani moritur. Dionysius papa parochias diuisit, et in singulis propter penitentes singulos instituit sacerdotes. Et post eum Felix papa. Sub hoc Gallieno septem tyranni regnauerunt: primus Geminus apud Nursam, secundus Posthumus decem annis in Gallia regnans occiditur, tertius Aemilianus Maguntie occiditur, quartus Marius ibidem interficitur, quintus uictorinus Gallie creatur et occiditur, sextus Tetricus a militibus occiditur, septimus Maurus in Syria ab uxore occiditur.



De Claudio imperatore.

Anno Domini 274, Claudius regnauit apud Romanos  ann. I, mens. IX. Hic parcus fuit, modestus, iustus, et regende reipublice idoneus; qui Gothos Illyricum et Macedoniam uastantes prelio uicit; Alamannos apud Lacum Benacum superauit. Ob que clypeus aureus et aurea statua fuit ei in Capitolio collocata, et post mortem diuus appellatus est. Eodem tempore Dionysii pape, Claudii, et ualeriani, et Gallieni eius filii, Paulus Samosatenus hereticus exstitit, qui Christum solum hominem confitebatur. Et Manes, a quo Manichei, qui fuit de Perside, qui nunc dicebat se Christum, nunc Paracletum: et fecit duodecim discipulos ad instar Christi. Et predictus Claudius morbo obiit. Post Quintilius frater Claudii imperator eligitur.



De Quintilio fratre Claudii.


Anno Domini 276, Quintilius frater Claudii a senatu imperator eligitur; sed XuI die sui imperii apud Aquilegiam occiditur.



De Aureliano imperatore.

Anno Domini 276, Aurelianus regnauit apud Romanos ann. u, mens. uI. uir in bello potens, haud dissimilis Alexandro; qui tribus preliis in Italia, scilicet apud Placentiam et Ticinum uictor exstitit. Tetricum, qui adhuc Galliam tenebat, superauit; et Aurelianis ciuitatem edificauit, et Zenobiam uxorem quondam Odenati, que mortuo uiro adhuc Orientis tenebat imperium, superauit apud Inmas non longe ab Antiochia. Cum itaque  triennio Romanum orbem ab inuasoribus liberasset, ingrediens Romam triumphum habuit, quasi receptor Orientis, precedentibus eum Tetrico, et Zenobia. Hic primus apud Romanos diadema capiti suo imposuit, et aurata ueste usus est. Hic Romam firmioribus muris cinxit. Templum soli edificauit. Populo usum porcine carnis instituit. Demum cum Greciam introisset, inter Constantino polim et Heracleam fulmen iuxta ipsum cecidit, et non multo post occisus est, et inter deos annumeratus est.



De Floriano.

Anno Domini 282, Florianus regnauit apud Romanos mens. II, diebus XXIII. Nil egit memoria dignum. In Tharso occiditur.



De Tacito imperatore.


Anno Domini 282, Tacitus regnauit apud Romanos mens. uI. uir egregius. Sed nichil potuit, morte preuentus.



De Probo.

Anno Domini 283, Probus regnauit apud Romanos ann. uI, mens. III. uir militaris et ciuilis, qui Gallias a barbaris occupatas recepit. Et cum bella innumera peregisset, pacem orbi recuperauit, dicens, milites in breui necessarios non futuros. Iste Probus a militibus occiditur. Ipse tyrannos occidit, Saturnum, Proculum et Bonosum. Cuius temporibus Felix Rome sedit episcopus, cui successit Eutychianus Rome episcopus. Et his temporibus inualuit heresis Manicheorum, dogmatizans  duo principia, bonum et malum; purgationem per sua sacramenta promittens, non recipiebat. uetus Testamentum et Nouum corrumpebat; que usque in hodiernum diem uenenum effudit.



De Caro cum filiis suis Numeriano et Carino.

Anno Domini 289, Carus apud Romanos regnauit ann. II, cum filiis Numeriano et Carino, quos cesares instituit. Carus uero cum Parthos et Persas uicisset, super Tigridem fulmine percussus interiit. Numerianus per insidias, Carinus in prelio breui tempore occiduntur. Quorum tempore Caius Rome sedit episcopus, qui fuit de genere Diocletiani imperatoris.



De Diocletiano.

Anno Domini 290, Diocletianus regnauit apud  Romanos ann. XX. Hic Herculium Maximianum cesarem fecit, qui pacem Gallie reformauit, ideoque ex Cesare fecit Augustum, assumens eum consortem imperii, et regnauit ann. XuI. Et quia Britannia, Africa et Aegyptus, et Oriens occupabantur, Constantium quoque et Galerium cesares fecit. Constantio priuignam Herculii dedit uxorem, nomine Theodoram: Galerio suam dedit nomine ualeriam. Cum his igitur, et per hos Britanniam recepit, et Galliam, et Africam, et Aegyptum. Cum itaque Diocletianus uictis hostibus tam gloriose regnaret, primus se ut Deum adorari precepit, et gemmas in uestibus inseri fecit et in calceamentis; prius enim imperatores salutabantur  ut iudices, et sola purpura priuatum habitum exercebant. Thermas Rome fecerunt Diocletianus et Maximianus; Rome triumphum habuerunt, precedentibus uictis hostibus, et preda uirorum. Demum Diocletianus Nicomedie, Maximianus, Mediolani purpuram deposuerunt, et priuatam uitam elegerunt, dicentes, se propter etatem minus idoneos regimini reipublice; quod a tempore non fuit auditum. His temporibus Marcellinus Rome fit episcopus, cui successit Marcellus, cui, cum fuisset per XXX dies corpus martyris inhumatum, beatus Petrus apostolus apparuit in uisione dicens: Marcelle, sepeli corpus fratris mei Marcellini iuxta me, ut quos non separauit martyrium, quosque iustificauit Dei gratia, non separet sepultura; quod  factum est, quia secus pedes apostoli sepultus est.



De Constantio et Galerio.

Anno Domini 310, Constantius et Galerius, qui prius cesares erant, creantur augusti, et diuiserunt orbem; et Constantius Italiam, Gallias et Africam, Galerius uero Illyricum, Orientem et Asiam obtinent. Sed Constantius uir egregius et ciuilis fisco diuitias non accumulans, dicens, publicas opes melius a priuatis haberi quam intra unum claustrum seruari, solum Galliis uoluit esse contentus. Amicus fuit Christianorum, quos in sua religione uiuere concessit. Obiit autem Eboraci, et inter diuos relatus est. Reliquit uero tres notandos filios, scilicet Constantinum de Helena concubina, et Constantium, et Dalmatium de  Theodora uxore legitima. Dalmatius genuit alium Dalmatium. Constantius uero Gallum et Iulianum. Et Constantinus concubine filius successit ei, rex in Britannia factus. Galerius uir militaris Illyrico moratus, duos cesares fecit. Maximinum, quem prefecit Orienti, et Seuerum, cui dedit Italiam. Sed interim Maxentius filius Herculii Maximiani Rome apud Romanos Augustus appellatur. ueniens ergo Seuerus in Italia a Galerio missus, urbem obsedit; sed a militibus desertus est, et fugiens Rauennam, interfectus est. Aspirauit Herculius Maximianus ad resumendum fastigium, intendens nudare filium; et profectus est ad Constantinum, cui Faustam filiam suam dederat in uxorem; sed et cum eum interficere uellet, detectis insidiis per  filiam, que uiro detexit, fugit Herculius Massiliam, ubi et mortuus est. Per idem tempus Galerius fecit Licinium imperatorem imperii sui consortem. Sicque Galerio defuncto respublica a quatuor imperatoribus regebatur, Constantino, Maxentio, Licinio, et Maximino. Maximinus persecutionem in Christianos molitus, moritur apud Tarsum; sicque Licinius solus obtinuit Orientem. Constantinus autem cum iam regnasset quinque annis, affectauit totius orbis imperium; et cum sollicitus esset, quod Romam haberet ciuitatem, in sexto anno regni sui, congregata multitudine barbarorum supra Danubium contra eum, uidit in somno crucis figuram in celo splendere, et audiuit dici sibi Grece en to  auto nica, quod Latine sonat: In hoc uince. Iussit igitur hoc signum ex auro et pretiosis lapidibus fabricari in uexillo et armis suis. Igitur hoc signo, et sacerdotum consilio, qui dicebant, quod Christus in hoc signo uicit mortem, et diabolum, et infernum, et uictoriosus celos ascendit, audacter ingressus est bellum, et obtinuit: ueniensque Romam mouit bellum aduersus Maxentium, et uicit eum, et occidit apud Pontem Miluium; et ita Constantinus Rome positus est in solio, ut ille. Adhuc Diocletianus uiuebat, et in uilla sua moritur; et solus priuatorum inter deos refertur. Licinius Orientis imperator Christianos persequitur, sub quo Basilius Ponti episcopus martyrio coronatur; sed demum Thessalonice a priuatis occiditur. Constantinus  ergo monarcha effectus est, qui tres filios habebat, scilicet Constantinum, Constantium, et Constantem, et cesares instituit, qui preessent Gallie, Orienti et Italie. De Gothis, Cimbris, et multis aliis triumphauit. Multas leges composuit, sed uxorem Faustam occidit.

Constantini temporibus Eusebius Rome sedit episcopus, sub quo, ut quidam aiunt, inuenta est crux Domini nostri Iesu Christi, et baptizatus est Iudas frater beati Stephani, et Quiriacus uocabatur. Eusebius Constantinum catechizauit. Eusebio successit Melchiades. Timotheus Rome pro Christo patitur, cuius martyrium sanctus papa Melchiades dedicauit. Sed et hic Melchiades martyrio coronatus est. Omnes pontifices preter. . . . . . hucusque  martyrio coronati exstiterunt. Post hunc Rome Siluester fit episcopus, qui propter persecutionem in monte Soracte latebat; quo latente, Constantinus, qui uariis curis implicitus distulerat baptizari, lepra percussus est. Qui cum ei consultum fuisset, ut in puerorum sanguine lauaretur, audiens maternos fietus, ait: Dignitas Romani imperii de fonte nascitur pietatis. Et sic pietas imperatoris pii iussit matribus filios reddi; propter quam pietatem proxima nocte misit Dominus iehsu apostolos suos Petrum et Paulum ad eum, qui suaserunt, ut per Siluestrum baptismum acciperet, et per orbem ecclesias restauraret. Citatus ergo Siluester ad eum ueniens monuit, ut per hebdomadam ieiunaret, templa idolorum clauderet, incarceratos relaxaret, eleemosynas faceret.  Quibus peractis, baptizauit eum. Coram quo, et Cratone philosopho, Zenone philosopho, et illustribus iudicibus superauit undecim Iudeos, de fidei nostre articulis disputantes, probans, quod tres sunt persone, et unus Deus, et quod Christus Deus est, et quod ipse sit, qui a prophetis prenuntiatus est. Duodecimum uero indocilem superauit, uiuificando Taurum, quem uerbo Iudei occiderunt.

Ad hec igitur Helena mater Augusti, que iudaizare inceperat, ad fidem conuersa est, et ad maiorem nostre fidei affectationem cuiusdam draconis ora conclusit. Proinde Christiana religio breui tempore multiplicata est, et per orbem usquequaque diffusa; et que hactenus in latebris conuenit, ex nunc auctoritate principum res publica fuit, uti et Christus,  et Ecclesie sacramenta. Nam edicto Constantini templa gentilium subuertuntur, ecclesie constituuntur. Nam et ipse ecclesiam Sancti Petri, terram ipsemet fodiens, et alias patriarchales, et alias Rome construxit. Refugientibus ad ecclesiam impunitatem permisit. Decimas ad dedicationem ecclesiarum censuit offerendas, et per iudices exigendas. Dominice diei uacationem indixit. Crucis patibulum prohibuit. Signum crucis in numismate figurari precepit. Possessiones ecclesiis concessit. Nam et regalia Siluestro dedit: et statuit, ut omnes episcopi subsint Romano pontifici; et ut Ecclesia in tranquillitate maneret, Byzantium secessit, quam fabricis et honoribus ad tantum fastigium prouehere  molitus est, ut Rome faceret emulam, et secunda Roma diceretur, que a Constantino Constantinopolis appellatur.

Siluester itaque Rome sedens auctoritate pontificali publice usus est, qui statuit, ne Romanus presul ab aliquo iudicetur, et ne presbyter nisi XI testibus condemnetur, et ne maior a minore accusetur, et ne clericus ante laicum iudicetur. Preterea nomina dierum in ferias commutauit, et in quarta, et sexta feria, et Sabbato ieiunium diffiniuit propter Dominicam sepulturam. In Dominica uero die solemnizatum propter resurrectionem, et in quinta feria propter ascensionem. Qui quoque statuit, quod presbyter chrismate liniat baptizatum in uertice. Et precepit in Ecclesia uti dalmatica semiplena,  que potius collobii nomine est appellanda. His temporibus Arius presbyter Alexandrinus multos sue associauit impietati, dogmatizans, Patrem et Filium et Spiritum sanctum non esse unius essentie; contra quem Nicena fuit synodus congregata CCCXuIII episcoporum, ubi cum de fide tractaretur, imperator ait ad sacerdotes: Deus dedit uobis potestatem de nobis iudicandi. uos autem non potestis ab hominibus iudicari. Item, uos estis dii . Non est conueniens, ut homo iudicet deos; sed ille solus, de quo dicitur: »Deus stetit in synagoga deorum .« Ubi Symbolum apostolorum fidei est exaratum, et multa preterea per episcopos constituta. Donatus quoque impie dogmatizauit, baptizatos rebaptizans, et Filium minorem Patre, et Spiritum  sanctum minorem Filio docens. Aiunt quidam, ut in Tripartita historia legitur, quod Constantinus ultimo sue etatis anno baptizatus sit ab Eusebio Nicomediensi episcopo. Distulerat enim tanto tempore baptizari, desiderans hoc in Iordane fluuio promereri. Alii, quod baptizatus a Siluestro, rebaptizatus ab isto Ariano, eo quod in dogma declinauerat Arianum. Quod si uerum est, usus bono principio, malo concluditur fine. Sed abhorret a uero, ut catholica indubitanter credit Ecclesia. Demum cum Constantinus bellum pararet in Persas, iuxta Nicomediam mortuus est, anno etatis sue LuI, regni XXXI, cuius mortem crinita stella prenuntiauit. Cuius temporibus Alexander Alexandrie fit episcopus, fortissimus Euangelii predicator. Paphnucius  confessor et Aegypti episcopus. Quirinus episcopus, et Sisinius martyrio coronatur. Methodius episcopus, qui fuit Tyri episcopus, multa composuit, qui ad extremum temporibus Constantini, uel, ut quidam aiunt, Decii et ualeriani, martyrio coronatus est. Iuuentius presbyter Hispanus Euangelia uersibus dictauit heroïcis. Spiridion Cyprorum fuit episcopus. Cuius caulibus cum adhuc essent fures accedentes, nullo ligante subito ligabantur. Cui filia defuncta de quodam deposito interroganti respondit. Cuius horreum cum fideliter in uictualibus occurreret plenum, cuidam fraudatori exinanitum apparuit. Qui quoque cibis aliis deficientibus, cuidam peregrino defecto carnes porcinas obtulit in  Quadragesima comedendas, et ne peregrinus comedere uereretur, ipse prius comedit. Helena Constantini mater pergens Hierusalem, locum Dominice Passionis ubi erectum erat simulacrum ueneris, expurgauit, ubi tres cruces inuenit; quarum una fuit Dominica; que, orante Macario episcopo, sic discernitur, quia tactu eius mortuus suscitatur, mulier ab egritudine liberatur. Preterea clauos inuenit, partem quorum in galea filii, partem in freno posuit. Sicque adimpletum est illud Zacarie: Erit quod in freno est equi sanctum Domino. Ligni quoque pars est in tiara sacerdotali. Pars dicitur in statua Constantini.



De Constantino, Constantio et Constante.

Anno Domini 341, Constantinus, et Constantius,  et Constans filii Constantini, quos predictus pater eorum cesares instituit, regnauerunt apud Romanos ann. XXIu. Iusserat autem Constantinus pater supradictorum, quod Dalmatianus nepos, Dalmatii fratris filius, cum filiis imperaret. Sed factione interemptus est. Constantinus apud Aquileiam occisus est. Constans aliquando consulte regnauit, qui Francos domuit; sed Arianus effectus est: militibus intolerabilis, factione Magnentii tyranni, non longe ab Hispanie partibus interfectus est. Constantii fuit diuersa fortuna. Nam a Persis multa perpessus est, Sapore rege Persarum Mesopotamiam uastante, et Nisibi ciuitatem obsidente. Magnentium Tyrannum, qui Gallias, Hispaniam, Africam et Italiam obtinuerat, uicit, qui apud Lugdunum se propria  manu occidit; et Decentius frater eius, quem ad tuendas Gallias Cesarem miserat, audita morte fratris, Senonis laqueo se suspendit. Cuidam quoque ueternioni circa Illyricum electo regium insigne detraxit. Ad hec Gallum filium patrui cesarem fecit, et Orienti prefecit. Gallus autem Iudeos oppressit, et multos nobiles Antiochie interfecit. Demum a Constantio propter inuidiam occisus est. Siluanus etiam, qui res nouas in Galliis moliebatur, exstinctus est. Solus ergo Constantinus princeps et Augustus in Romano fuit imperio. Qui Iulianum Galli fratrem cesarem fecit, et Constantiam sororem sibi dedit in uxorem, eumque ad Gallias misit, ubi multa per ipsum egregia facta sunt. Demum Iulianus, barbaris fugatis a militibus augustus  appellatus est. Cumque aduersus Constantium arma leuaret, Constantius nimia cogitatione inter Asiam et Cappadociam mortuus est. Eisdem temporibus Marcus Siluestro successit, Marco Iulius, et post Iulium Liberius Rome sedit episcopus. Successit Felix papa.



De Iuliano monacho et apostata.

Anno Domini 264 Iulianus monachus et apostata regnauit apud Romanos ann. II, mens. uIII. Hic liberalibus disciplinis exstitit eruditus, et utraque lingua peritus. Hic coquos, tonsores et eunuchos exosos habuit. Coquos, quia cibis simplicibus utebatur, ut philosophus; tonsores, quia unus multitudini sufficiebat; eunuchos, quia uxor eius obierat.  Scriptores uero antique fortune restituit, eisque salarium instituit. Et ut sine contradictione obtineret imperium, simulata religione iussit episcopos de uinculis Constantii penitus relaxari. Sed cum fuerit ab initio Christianus, et, ut dicitur, monachus, factus imperator, ad idola rursus reuersus, factus est Christianorum proditor et persecutor. Qui Galileos, id est Christianos  petarum et philosophorum prohibuit legere disciplinas, dicens: Nostris telis uulneramur, quia Christiani nostris scriptis armati contra nos bella suscipiunt. Qui dum in odium Christi Iudeis templum Hierosolymitanum reparandi licentiam tribuisset, eis repurgationem facientibus terra de ualle crescebat, eisque reparantibus subito fit terre  motus, saxa discutiuntur, et igneo globo ab interiori templo egresso edificatores prosternuntur incendio. Sed ne crederetur hoc casu factum, in uestibus cunctorum crucis apparuit signum. Qui quoque signum de publicis imaginibus iussit auferri; et Iouis et Martis, et similium formas imprimi. Ut ubicunque ritus paganorum et sacrificia deuotius seruarentur, precepit ut sacerdotes paganismi ritus imitarentur Christianorum, et sanctimoniam sacerdotum. Denique Iulianus de Parthis uictor remeans, in Persas profectus, conto ilia perfossus interiit, et a paganis inter diuos relatus est. Utrum uero ab homine, uel ab angelo sit occisus penitus ignoratur; cuius mortem presens spiritu, sed absens corpore quidam religiosus agnouit. Post dictum  Iulianum successit Iouianus imperator.

His temporibus, Liberii pape et Iuliani fuit Hilarion monachus: et multi martyres pro Christo passi sunt, ut Gordianus et Epimachus; Rome Ioannes, et Paulus, et Donatus. Theodulus in Phrygia, qui dum cremaretur, ait ad carnificem: Altera latera igni suppone; ne dum comburere ceperis, semicrustas inuenias. Basilius presbyter uitam martyrio finiuit. Ossa beati Ioannis Baptiste combusta, et in puluerem dispersa. Athanasius, Eusebius uercellensis, Osius Cordubensis concilium Alexandrie celebrant, ubi Patrem, Filium, et Spiritum sanctum Trinitatem nominauerunt, et his nominibus substantia et subsistentia utendi licentiam tribuerunt contra eos, qui dicebant non esse utendum,  quia substantia diffinitur, Deus uero diffiniri non potest, et Euagrius ait: Quod ineffabile est, ratione taciturnitatis adoretur. Nota quod predicti pape Liberii, et Constantii filii quondam Constantini tempore fuit Maximianus Treuerorum episcopus, qui Athanasium cum honore suscepit; sed postmodum Athanasius Alexandriam ad litteras Constantii reuersus est. Eusebius quoque uercellensis episcopus martyr et episcopus natione Sardus, et Dionysius Mediolanensis episcopus, et Romanus presbyter nomine Pancratius, damnantur exsilio, qui contradicebant Ario. Serapion multa conscripsit. Ioannes cognomento Sappes Persarum episcopus, et Eusebius presbyter Romanus confessor et martyr, Martinus presbyter, et Archelaus  diaconus claruerunt, cuius corpus Cremonam episcopus Lando portauit. Hilarius uero Pictauiensis multa de Christiana religione composuit, qui fuit lucifer Romanorum, lucerna Ecclesiarum, lapis pretiosus, qui ad quecunque sermone pulchro ascendit, aureoque ore locutus est. Sed synodus apud Seleuciam, Ariminium et Mediolanum celebratur, in quibus damnatur fides nostra, quia omnes toto orbe polluebantur Ecclesie Ariana impietate. Sed quidam Audeus, a quo Audiani, qui et Antropophormite dicti fuerunt, Deum conformem humane imagini dogmatizabant, quia dixit: Faciamus hominem ad imaginem, et similitudinem nostram . Macedonius etiam auctor erroris, Spiritum sanctum  creaturam esse docebat, unde eius discipuli Macedoniani, uel Pneumatici, uel Semiariani, quia ex parte consentiebant eis, dicebantur. Photinus preterea negabat, Christum ante secula natum. Acacius fuit noui erroris inuentor, seu uerius imitator. Aetius uero pro suis categoriis et syllogisticis prelectionibus ab Ecclesia pellitur. Apostoli namque nos fidem, non dialecticam docueruut. Cuius discipuli non dicebantur Aetiani; sed uocati sunt Eunomiani ab Eunomio discipulo eius. Eudoxius etiam Patrem dixit Asebis, et Filium Eusebis, que uocabula cum actiue et passiue ponantur, ab Ecclesia cum auctore sunt repudiata. Asebis enim non colens uel non cultus; Eusebis, bene colens, uel bene cultus interpretantur. His temporibus,  Sapor rex Persarum in Christianos seuiens Antiochiam uenit. Sed orationibus Iacobi episcopi preualere non potuit, cuius precibus ciniphes et culices exercitum confuderunt, eius animalia uiolantes et fugere compellentes. Macarius discipulus Antonii eremiticam uitam duxit. Plures autem fuerunt Macarii sanctimonia commendandi. Donatus magister Hieronymi grammaticam docuit. uictorinus rhetor statuam in foro promeruit. Reliquie Timothei discipuli Apostoli Constantinopoli inueniuntur. Ossa beati Andree apostoli et Luce euangeliste, qui obierat in Bethania, a Constantinopolitanis miro fauore de Achaia translata suscipiuntur.



De Iouiano imperatore.


Anno Domini 367, Iouianus regnauit apud Romanos mens. uIII. Hic cum ab exercitu fuit electus, ait, se Christianum non posse preesse paganis. Cui exercitus: Et nos per Iulianum Christi nomen abiecimus: Christiani tecum esse uolumus; quibus auditis imperii sceptra suscepit. Qui cum Sapore rege Persarum rerum necessitate compulsus pacem fecit, sed ignobilem; quia Nisibin, et magnam partem Mesopotamie sub certis finibus ei tradidit; quod ab urbe condita nunquam accidit, ut licet legiones Romane sub iugo immitterentur, sicut accidit in Numidia, et Numantia, et Hispania: nichil tamen finium tradiderunt. Demum repente mortuus est, et inter deos relatus est. Cuius tempore  synodus Antiochie celebratur, qua Macedonius damnatus est. Et quidem res ecclesiastica sub eo disposita bene fuisset, nisi mors talem principem hominibus abstulisset. Eodem tempore predicti Iouiani fuit beatus Geminianus episcopus Mutinensis; et eodem tempore fuit Liberius papa, et beatus Seuerus archiepiscopus Rauenne, qui electus fuit per columbam Spiritus sancti.



De imperatoribus ualentiniano, et ualente.

Anno Domini 368, ualentinianus et ualens frater eius regnauit apud Romanos ann. XIu et mens. u. Pater horum fuit quidam Gratianus, genere Pannonicus, officio funarius, cui uenalitium funem portanti filio ualentiniano quinque milites nequierunt extorquere; quo merito allectus est ad militiam et  inde ad prefecturam millenariam. Cum sub Iuliano militaret, et Christianam fidem gereret, iussus ab imperatore, aut idolis immolare, aut a militia discedat, discessit. Sed mortuis Iuliano et Iouiano, qui in Christo millenarium perdiderat tribunitium, in locum persecutionis accepit imperium. Qui fratrem ualentem in regni consortium assumit, sed et filium germanum de uxore Seuera genitum, necdum puberem fecit augustum. ualentinianus Saxones oppressit, et Burgundionum plus quam octoginta millia, qui non multo post tempore Christiani effecti sunt. Demum cum bellum contra Sarmatas pararet, apud Burguionem apoplexia mortuus est. Anno secundo ualentiniani Damasus, et paulo post Ursinus diaconus Rome fuerunt episcopi, sed preualuit  Damasus. ualens imperator fautor Arianonorum ecclesiam quamdam a Catholicis abstulit, et Arianis dedit. Ad quem accedens Basilius ait: Imperator, scriptum est: »Honor regis iudicium diligit ,« et iterum: »Iudicium regis iustitia.« Et cur cor tuum imperauit, ut Catholici de ecclesia eiicerentur, et Arianis daretur? Cui imperator: Iterum ad contumelias reuerteris, o Basili. Non decet te. Et ille: Decet me pro iustitia etiam mori. Tunc Demosthenes prefectus epularum imperatoris, fautor Arianorum, et loquens pro eis, fecit barbarismum; cui ait Basilius: Tuum est de pulmentariis regis cogitare, non dogmata diuina decoquere. Qui mox confusus tacuit. Dixit imperator Basilio: uade, et iudica inter eos, sed non secundum  immoderatum amorem populi. Abiens ergo dixit coram Catholicis et Arianis, ut fores ecclesie clauderentur, et utriusque partis sigillo munirentur; et ad quorum orationes aperirentur, sua esset. Quod cum omnibus placuisset, orantibus Arianis tribus diebus et noctibus, et uenientibus ad fores ecclesie, non sunt aperte. Tunc Basilius, processione ordinata, uenit ad ecclesiam, et facta oratione, leui ictu de baculo pastorali fores tetigit, dicens: Tollite portas, principes, uestras, et eleuamini porte eternales, et introibit rex glorie . Et continuo sunt aperte. Et intrantes, Deo gratias reddiderunt, et reddita est ecclesia Catholicis. Fecit autem imperator promitti multa Basilio, si sibi consentiret.  Pueris, ille respondit, ista conueniunt, nam qui diuinis saginantur eloquiis, corrumpere de diuinis dogmatibus, nec unam syllabam patiuntur. Tunc imperator indignatus dum de eius exsilio sententiam uellet scribere, primus, secundus, tertius calamus fractus est, unde indignatus chartam fregit. Tum temporis Rome sedebat Felix papa. Post eum successit Liberius secundo.



De Gratiano imperatore.

Anno Domini 382, Gratianus post mortem ualentis regnauit apud Romanos ann. uI. Hic fuit litteris mediocriter instructus, parcus libidinis, cibi et somni, imperii sui; qui templa Domino dedicauit; qui ut Orthodoxos pastores exsulantes ad ouilia redirent, procurauit. Hic ualentinianum fratrem  paruulum socium assumpsit imperii, quem pater de Iustina genuerat. Nam Seueram uxorem legitimam matrem Gratiani repudians, pulchritudine captus cuiusdam Iustine uirginis, ualentinianus eam duxit uxorem, de qua genuit ualentinianum: genuit, et Iustam, et Gallam. Gratianus preterea Theodosium filium Theodosii in consortem assumpsit imperii, sibique tenens Hispaniam, Theodosio regnum tradidit Orientis. uidit in somnis, quod Meletius Antiochensis episcopus se chlamidem uestiret episcopalem, corona caput ornaret. ueniens Constantinopolim, precipiensque, ut congregarentur episcopi, Meletium ex precedenti uisione cognouit. Gratianus cum uideret sibi hostes in Galliis imminere, fretus Christi patrocinio, impari numero  se in hostem dedit, quos incredibili felicitate confecit. Sed quidam Maximus in Britannia imperator efficitur, contra quem, cum ad Gallias uenisset, Gratianus accessit; sed fugiens, Lugduni captus, et occisus est. Maximus ultra procedens ualentinianum Augustum de Italia expulit, et uictorem filium suum regni consortem effecit. ualentinianus igitur in Orientem ad Theodosium fugit. Interim Theodosius omnem suam fiduciam ad opem Christi conferens, Alanos, Hunnos, Gothos incunctanter aggressus uicit, et cum Athalarico rege Gothorum fedus iniit. Athalaricus ergo Constantinopolim ueniens, et uidens magnalia imperatoris et urbis, ait: Imperator, es Deus terrenus. Cumque  apud Constantinopolim nature concesserit, Theodosius condigne tradidit sepulture. Unde Gothi benignitatem Theodosii considerantes, se Romano dederunt imperio. Parthi quoque, cetereque barbare nationes, prius Romanis inimice, ultro legatos ad Theodosium miserunt, et cum eo fedus inierunt. His temporibus, Damasus papa, et post Damasum Syricius papa.



De Theodosio et ualentiniano.

Anno Domini 388, Theodosius et ualentinianus regnauerunt apud Romanos ann. uII, et postea solus ann. III. Theodosius ergo cum Thracias liberasset ab hoste, Arcadium filium suum, quem fecit Augustum, Constantinopoli derelinquens, contra Maximum se armauit, eumque maior fide, sed longe  minor bellico apparatu, apud Aquileiam cepit et occidit. Filium quoque uictorem interfecit. Theodosius Romam ueniens, ualentinianum restituit, et Constantinopolim remeauit. ualentinianus itaque restitutus Italie potitur imperio. Sed cum in Galliam transisset, dolo Arbogastis comitis, et Eugenii Grammatici eloquentissimi, apud uiennam strangulatus est. Arbogastes igitur Eugenium elegit imperatorem nomine, ipse actu imperator. Theodosius hoc audiens, fultus prophetia cuiusdam Ioannis monachi, imo auxilio Dei, Arbogasti et Eugenio qui, cum Mediolanum exirent, dixerunt, quod si uictores redirent, in Ecclesia stabularent, et clericos sub armis ponerent, bellum intulit. Sed a suis quasi destitutus, signo crucis et oratione obtinuit.  uentus enim flauit ex parte Theodosii, qui spicula hostium repellebat, et sua fixius infigebat. Captus est igitur Eugenius, et occisus. Arbogastes se ipsum occidit, unde.

O nimium dilecte Dei! tibi militat ether;
Et coniurati ueniunt ad classica uenti.
Cum itaque Theodosius in pace regeret solus, templa gentilium omnino destruxit, leges instituit, lasciuias in commessationibus prohibuit, consobrinarum nuptias interdixit. Huius quanta fuerit apud Dominum et homines deuotio, presenti patet exemplo. Nam, cum apud Mediolanum ecclesiam uellet intrare, prohibitus est ab Ambrosio, nisi publice peniteret, quia multa millia hominum Thessalonice fecit occidi. Qui prohibitionem humiliter pertulit,  satisfactionem non erubuit. Rursus cum inter cancellos post oblationem moram faceret, ait Ambrosius: Egredere, quia purpura imperatores efficit, non sacerdotes. Imperator patiens obediuit. Huius uxor fuit Placidia, que curam habebat pauperum, uisitans xenodochia, ollas eorum propriis manibus tergens, ius degustans et offerens, et similia faciens, que mos est famulis operari; que marito dicebat: Cogita quid fuisti et quid sis, et Creatori non eris ingratus. Que precibus obtinuit, ne imperator cum Eunomio sermonem haberet; timebat enim, ne calliditate ipsius in eius errorem incurreret. De hac genuit Theodosius Arcadium et Honorium. Qua defuncta, Gallam filiam ualentiniani senioris  et Iustine duxit uxorem, de qua genuit Placidiam, cui postea matris nomen accessit. Mortuus est Theodosius apud Mediolanum, cuius corpus Constantinopolim translatum est. Utramque rempublicam filiis Arcadio et Honorio quietam reliquit. Regnauit autem Theodosius partim cum ualentiniano, partim solus cum filiis ann. XuII.



De Arcadio et Honorio.

Anno Domini 398, Arcadius cum iam cum patre regnasset ann. XII, post mortem patris regnauit cum fratre Honorio ann. XIII. Arcadius in Oriente, Honorius in Occidente. Interea Gildo comes Africe Africam usurpauit, cuius frater Maselzer perfidiam perhorrescens in Italiam uenit. Gildo filios duos occidit. Maselzer sciens per Theodosium, quantum  ualeat oratio pro fide Christi, dies aliquot cum sanctis in ieiuniis continuauit. uidit itaque noctu beatum Ambrosium, paulo ante defunctum, sibi uictoriam et modum, diem et locum indicantem. Pergens ergo cum quinque millibus, octoginta millia hostium sine bello in deditionem accepit. Gildo in Africam rediens strangulatus interiit. Maselzer superbia tumens ecclesiam Dei temerare ausus est; nam quosdam inde extraxit, de quo sacrilegio punitus est. Radagaysus rex Gothorum cum ducentis millibus Gothis repentino Italiam inundauit impetu. Inuadit illico Romam. Clamatur a cunctis, se hec ideo perpeti, quod neglexerint sacra deorum. Blasphematur Christus. Sed non sinit Deus suam potentiam minorem infidelium uirtute uideri. Capitur Radagaysus,  et tanta Gothorum multitudo in monte Fesulano, quod singuli singulis aureis uenderentur. Arcadius autem cum a Roma rediret, Theodosium filium relinquens Constantinopoli, moritur. Cuius temporibus Anastasius papa; post Anastasium Innocentius papa. Anastasius Acacium hereticum uoluit occulte reuocare, et percussus ab angelo interiit.



De Honorio cum Theodosio filio fratris sui Arcadii.

Anno Domini 410, Honorius cum Theodosio filio fratris sui Arcadii regnauit apud Romanos ann. Xu. Honorius circa initia imperii sui Romanis bellum gladiatorum interdixit. Contra quem Gothi armantur, et Alarico duce anno ab urbe condita 1164, Romam inuadunt; ex parte incendunt, et a sexto  die quo ingressi fuerant, depredata urbe fuerunt egressi. Ecce igitur altera Babylon. Sicut enim Babylon post 1164 annos a sui conditione uastata est a Medis, et ab Arbace rege ipsorum, sic post totidem annos a sui conditione, Roma uastatur a Gothis et ab Alarico rege ipsorum: precepto prius dato, ut quantum possent, a sanguine temperarent, et si quis in sacra loca, presertim sanctorum Petri et Pauli basilicas, intraret, securus maneret. Tunc Alarico defuncto, Athaulphum regem constituentes Gothi Romam redeunt, ut si quid residui fuerat, more locustarum erodant, auferentes inde Placidiam, quam sibi Athaulphus duxit uxorem. Interea Stilico, qui fuerat tutor Honorii, ut filium substitueret  imperio, Sueuos, Alanos, Wandalos, Burgundiones ad arma commouit. Quo cognito, pater et filius occiduntur. Constantinus etiam tyrranus in Britannia imperator electus, misit in Hispaniam filium Constantem nomine. Contra quem Honorius Constantium comitem strenuum et bellicosum misit ad Gallias, qui Constantinum apud Arelatem occidit. Filius etiam Constans apud uiennam peremptus est. Athaulphus preterea Gothorum imperator effectus a Constantio capitur. Hos et multos alios tyrannos Honorius industria Constantii superauit. Itaque Walia rex Gothorum effectus Placidiam honeste seruatam fratri restituit, et pacem cum eo fecit; quam Honorius Constantio dedit uxorem, de qua genuit ualentinianum. Preterea illum  in consortem suscepit imperii. Sed euolutis sex mensibus mortuus est. Post hec Honorius exercitum in Britanniam misit, ad defendendum eam a Scotis et Pictis. Similiter et in Hispanias ad defendendum eas a Wandalis et Alanis. Placidia uero uidua a fratre Honorio repulsa, iuit in Orientem cum filiis Honorio et ualentiniano, que a Theodosio Arcadii filio honeste recepta est. Honorius autem cum regnasset cum patre annis duobus, et cum fratre annis XIII et cum nepote Xu pacatam relinquens urbem, apud Romam moritur, et iuxta martyrium Petri apostoli sepelitur, cui soboles nulla remansit. Licet enim duas Stiliconis filias, unam post alteram, habuisset, Dei tamen iudicio uirgines decesserunt. Quo mortuo, quidam Ioannes inuasit imperium  fultus auxilio Casticii magistri militie et Aetii. Cuius tempore sedit Rome Zosimus; post eum successit Bonifacius papa. Post Bonifacium Celestinus papa.



De Theodosio II imperatore.

Anno Domini 426, Theodosius apud Romanos regnauit anno XXu. Hic usque adeo fuit sapiens, quod inter confabulantes experimentum omnium uideretur habere causarum; usque adeo patiens et clemens, ut nullum se ledentium morti subiiceret, dicens: Utinam ad uitam possem mortuos reuocare! Quarta et sexta feria Christianitatis studio ieiunabat. Sacris litteris eruditus philosophiam operibus exercebat. Regalia eius sicut monasterium erant; iram, tristitiam et libidinem sicut inimicos superabat. Cuius uxor Eudoxia Christianissima plurimum  litterata. Theodosius itaque ualentinianum filium amite sue, scilicet Auguste Placidie, cesarem facit, et cum militibus et matre mittit eum contra Ioannem ad recipiendum imperium. uenientes igitur mira felicitate Ioannem opprimunt et regnum uictores accipiunt. Et quia Rauennates Ioanni fauerant, eos depopulati sunt. Quibus, sicut mare Rubrum patuit Moysi, sic terra paludosa et inuia, adibilis et peruia facta est. Castinum exsilio damnauerunt, Aetio uenia data, quia eius studio Hunni ad propria remearunt. Ad hec ualentinianus de cesare fit augustus. Post hec Bonifacius intra Africam rebellis efficitur, qui ad auxilium suum Wandalos et Alanos intromisit, Africam, rapinis et ferro, flammaque  uastantes. Sed, pace facta, uenit Bonifacius ad Italiam, ubi morbo exstinctus est. In pace illa data est Wandalis in Africa portio ad inhabitandum; ubi Gensericus rex eorum, uolens Catholicam fidem Ariana impietate subuertere, quosdam episcopos de ciuitatibus suis eiecit, sueque heresi constituit; nolentes diuersis suppliciis afflictos occidit. Postea dolo pacis Carthaginem cepit, et loca diuini cultus in habitacula priuata conuertit. Est autem Carthago a Wandalis capta anno Domini 585, postquam cepit Romane ditioni parere. Item Gensericus Siciliam grauiter affligit. Theodosius imperator contra Wandalos exercitum cum magna classe direxit; sed magis fuere Sicilie oneri, quam presidio. Genserico Carthaginem reuerso, Hunnis Illyricum et Thracias  deuastantibus, exercitus Theodosii ad defensionem Orientalium reuertitur prouinciarum. Postmodum inter ualentinianum et Gensericum pax firmata est, et Africa inter eos certis spatiis diuisa est. Interim Aetius Patritius effectus est. Gundicarium Burgundionum regem bello contriuit. Interim Gothi quoque Narbonenses infestant; contra quos, Hunnis auxiliantibus, bellum geritur, cum quibus etiam pax facta est humilius quam ante prelium poposcissent. Wandalis et Gothis ita furentibus, Theodosius ad ualentinianum Constantinopolim uadit, et filiam eius nomine Eudoxiam in uxorem accepit. Rursus Britannia incursionibus Scotorum et Pictorum premitur. Pirate partem insule inuaserunt, quibus Angli societatem promittunt; sed ex adiutoribus  impugnatores fiunt. Pirate quoque Siciliam uastauerunt. Demum Theodosius Constantinopoli moritur, et sepelitur; qui dicitur habuisse cursorem nomine Palladium, qui terminos Romani pertransibat imperii; unde quidam ait de ipso: Iste uir, cum sit lata Romana respublica, eam paruulam sua uelocitate demonstrat. Eodem tempore Rome sedit supradictus Celestinus, et post eum Sixtus papa, et post eum successit Leo papa.



De Martiano imperatore.

Anno Domini 452, Martianus regnauit apud Romanos ann. uII. ualentiniano adhuc in Occidente regnante. Fuit autem Martianus uir grauissimus, non solum reipublice, sed et Ecclesie necessarius: contra quem, et ualentinianum, grauissimum oritur  bellum. Nam Attila rex Hunnorum, qui Blenda fratrem suum regni consortem occiderat, Thracias et Macedoniam, Pannonias, et Daciam, Turcos, et Rugos, et ceteras nationes, Aquilonis in finibus commanentes, cum suis regulis sibi parere cegit. Ad demoliendum etiam Occidentale imperium aspirauit. Igitur non minori fultus sagacitate, quam armorum fortitudine, amicitiam petebat Gothorum contra Romanos, et Romanorum contra Gothos, ut si hos diuideret, utrosque facilius subiugaret. Cuius astutias Actius preuidens, cum Theoderico rege Gothorum federa fecit. Occurrit igitur Aetius Attile, fueruntque Aetio in auxilio Gundicarius rex Burgundionum, et Theodoricus rex Gothorum, Franci,  Saxones, et Alani, et alii multi. Conuenere ex utraque parte in campos Catalaunicos: congrediuntur, et 280 millia hominum occiduntur. Ibi rex Gothorum occubuit. Utrique parti fuit lacrymabilis pugna. Neuter cessit exercitus, sed tamen Attila superatur. Torismundus Theodorici filius de paterno funere dolens, statuit Attilam obsidione coarctare usque ad internecionem. Sed Aetius timens, si Attila occideretur, ne Romani a Gothis opprimerentur, suasit Torismundo redire domum, ut susciperet regnum. Quo reuerso, Attila reintegratis uiribus, et maiori collecto exercitu, Italiam furibundus per Pannonias introiuit, Aquileiam aggressus, quam obsedit triennio. Demum cum ciconie uno impetu ex urbe uolarent, et pullos rostris forinsecus exportarent,  hoc augurio fultus Attila urbem expugnauit et cepit.



De Leone imperatore.

Anno Domini 459, Leo Maior regnauit apud Constantinopolim ann. Xu, apud Romam uero quidam Auitus imperator efficitur. Quo defuncto, Maiorianus apud Rauennam inuadit imperium: quo iuxta Tarraconam occiso, quidam Seuerus apud Rauennam eligitur. Cuius tempore Sogor rex Alanorum in Italiam uenit, sed a Ricimere preside Ligurie superatus, et iuxta Pergamum occisus est. Seuero successit Anthemius; cuius temporibus Gensericus rediens in Italiam, nauali certamine superatus est. Seruandus prefectus Galliarum, et Romanus Patricius aspirantes ad imperium, capti sunt. Ricimer, qui Mediolani  morabatur, insidias parauit Anthemio; et licet sanctitate pollens Epiphanius episcopus Ticinensis pacem composuisset, Ricimer tamen fedus uiolans, urbem inuadit. Roma diuiditur: pars illum, pars sequitur istum. Bilimer rector Galliarum ueniens in auxilium Anthemii, a Ricimere superatur et occiditur. At post mensem tertium languoribus cruciatus interiit. Quidam quoque Olybrius regiam dignitatem adeptus est septem menses, et occubuit.



De Zenone imperatore.

Anno Domini 464, Zeno apud Constantinopolim regnauit ann. XuIII. Mater autem pueri Leonis, timens impetum Zenonis, puerum occulte clericum fecit, qui in clericatu permansit usque ad tempora Iustiniani. Zenone puerum exigente, mater alium  similem obtulit. Apud Romam quidam Augustulus in Italiam ueniens, fugato nepote Patritio, qui regnum inuaserat, imperium inuasit et obtinuit. Mox Odoacer cum multitudine Herulorum et Thuringorum ab extremis Pannonie finibus in Italiam uenire contendit, qui transiens per rura Noricorum, audita fama Seuerini serui Dei, ad eum petiturus benedictionem accessit. Cui benedictione data Seuerinus ait: uade nunc ad Italiam Odoacer, uilissimis pellibus indutus, multis cito plura largiturus. Ingresso Italiam patritius Orestes occurrit, sed intra Ticinum recepit se. Odoacer uero ciuitatem fortiter expugnatam ingreditur, gladius seuit, omnia ignis assumpsit, Orestes capitur, et apud Placentiam detruncatur. Ad hec Odoacer multas  ciuitates solo equauit; totam Italiam subiecit; regiam dignitatem arripuit; adimpleta est Seuerini prophetia. Augustulus uidens uniuersam Italiam subdi uiribus Odoacris, cum rempublicam uix undecim mensibus tenuisset, imperialem deposuit maiestatem: et ita uenerabile Romanorum imperium, et Augustalis illa sublimitas, que ab Augusto, scilicet Octauiano, incepit apud Romam, cum hoc Augustulo periit. Anno ab Incarnatione Domini 475 Odoacer Romam ingressus per XIu annos quiete possedit regnum Italie. Sed post Theodoricus filius Theodemir regis, rex et ipse Ostrogothorum, qui gratiam Zenonis imperatoris habebat in tantum, quod eum consularibus apud Constantinopolim fascibus sublimasset, eique  statuam eream equestrem ante palatium erexisset, conquerentibus Ostrogothis, quod imperialia sibi stipendia non sufficerent, ad imperatorem accedens suorumque penuriam exponens, Italiam sibi petiit. Annuit imperator, et Italiam ei concessit, populumque Romanum commendauit. Proficiscens, primo Gepidorum regem, et regem Bulgarorum prostrauit. Demum iuxta Sontium flumen Aquileie castrametatus est; ubi Odoacer sibi occurrens fugatus est. Exinde cum Theodoricus ueronam accederet, uerone Odoacer occurrit, cuius exercitus in fugam conuersus ex magna parte in Athesi mergitur. Theodericus ueronam inuadit. Odoacer Romam rediit, sed obseratis portis exclusus, Rauennam reuersus est, cuius munitionum  obstacula fecit. Theodoricus uero pertransiens Mediolanum accessit, ubi multitudo militum ad eum peruenit. Sed Odoacris exercitus creuit, ideoque Theodoricus se apud Ticinum muniuit. Interim Gundubaldus rex Burgundionum Liguriam ingressus multa diripuit, et captiuos abduxit. Theodoricus Rauennam accessit, et pene per triennium obsedit. Tandem Odoacrem in fide susceptum occidit. Post beatissimum Epiphanium ad Gundubaldum pro redimendis captiuis nuntium misit, cui, exceptis illis, pro quibus pretium dedit, sex millia captiuorum concessa sunt. Igitur Theodoricus Romam profectus, a Romanis magno gaudio suscipitur, quibus singulis annis ad subsidium concessit centum uiginti millia tritici modiorum. Et sic  tertio anno sui ingressus in Italiam, totius Italie adeptus est ditionem; nisi quod Gothis Ticinum ingressis, mox Rugi ciuitatem inuadunt, et per biennium depopulantur. Theodoricus iste, licet illitteratus, fuit tamen sapientissimus, qui dicebat, quod Qui habet aurum, et demonem, celare non potest. Hic cuidam sponse metu sponsi filium proprium deneganti ait: Non habebis uirum, nisi hunc, quem tu negas filium: quo audito, statim confessa est suum esse filium. Et ecce alius Salomon. Hic uerone, Rauenne, Ticini palatia fecit, cuius tempore felicitas maxima fuit, pax et abundantia magna. Hic ut sui regni uires stabiliret, Chlodouici regis Francorum filiam accepit uxorem. Sorores  suas et neptes tradidit, unam regi Wandalorum, aliam regi Thuringorum, aliam regi Wisigothorum, alios aliis, ita ut gens non pretermitteretur, que Theodorico uel pactionis federe, uel affinitate non fuerit sociata. Dum hec apud Italiam aguntur, apud Britanniam Saxones et Britones hinc inde confligunt; et nunc hi, nunc illi palmam habuerunt. Sed tandem Saxones potiores totum per longum insula potiuntur. Apud Africam Hunnericus successit Genserico Arianus; CCC et ultra capit episcopos catholicos; multis manus et linguas abscidit, nec tamen catholice confessionis loquelam eripuit. Ecclesias clausit; sed, Zenone imperatore supplicante, reserantur, et episcopi reconciliantur. Apud Orientem Thracia a Bulgaris deuastatur. Constantinopolis  incenditur. Cuius temporibus Simplicius papa sedit. Post eum successit Felix papa; et post eum successit Gelasius papa.



De Anastasio imperatore.

Anno Domini 492 Anastasius regnauit apud Constantinopolim an. XXuI qui Eutychianam sapuit heresim, dicens in Christo duas naturas deitatis et humanitatis. Huius temporibus sedit Anastasius papa Rome, a cuius communione multi clerici discesserunt, eo quod communicasset Photino, qui communicauerat Acacio. Post quem duo pape fuerunt electi, Symmachus et Laurentius. Unde post multa facta homicidia Symmachus obtinuit et firmauit, in festis cantari Gloria in excelsis Deo, etc., et habitacula pauperibus instituit.



De Iustino imperatore seniore.


Anno Domini 519 Iustinus senior regnauit apud Constantinopolim annos IX. Ad hunc quoque misit Hormisda papa uirum sanctitate precipuum Germanum Capuanum episcopum pro fidei reintegratione, qui digne susceptus est, et fidem consolidauit. Hoc tempore apud Africam catholica reformatur Ecclesia. Nam, defuncto Thrasimundo Ariano, successit Hildericus filius eius ex captiua filia ualentiniani principis ortus, quem pater moriens uoluit astringere, ne catholice faueret Ecclesie; at ipse priusquam regni iura susciperet, uniuersos episcopos in exsilium missos restituit, et catholicam Ecclesiam in Africa reformauit, que LXXIu annis fuerat destituta. Iustinus similiter apud Orientem  cepit seuire, ut hereticorum nomen exstingueretur. Quod cum Theodoricus rex adhuc in Italia uiuus, Ariana labe pollutus, audiuit, Ioannem papam, qui Hormisde successerat, ad Iustinum dirigit, intimans, quod nisi hereticis suas redderet Ecclesias, uniuersos Italie populos occideret. Ioannes Constantinopolim ingrediens, turbis occurrentibus ei, in conspectu populi ceco lumen reddit supplicanti. Hic itaque de sua suorumque salute sollicitus, magnis fletibus Iustino supplicat, ut sue legationis seriem, licet iniuste, accipiat, ut Italie periture consulat. Annuit imperator.



De Iustiniano imperatore.

Anno Domini 527 Iustinianus apud Constantinopolim  regnauit an. XXXuIII. Iustinianus ab Augusto quinquagesimus primus sumpsit imperium, regnantibus in Francia adhuc filiis Clodoici. Iste Christianissimus imperium quasi iam mortuum prudentissime suscitauit; rempublicam reparauit. De Persis per Belisarium patricium magnifice triumphauit. Leges ante editas nimietate diffusas in compendium conformauit, atque correxit; nam omnes Constitutiones principum, que utique in multis uoluminibus habebantur, intra duodecim libros coarctauit, idemque uolumen Codicem Iustiniani appellari precepit; cursumque singulorum magistratuum, siue iudicium leges, que usque ad duo millia pene libros erant extense, intra quinquaginta librorum numerum redegit, eumque codicem Digestum, siue  Pandectarum uocabulo nuncupauit. Quatuor etiam Institutionum libros, in quibus breuiter uniuersarum legum textus comprehenditur, nouiter exposuit. Nouas quoque leges, quas ipse statuerat, in unum uolumen redactas eumdem codicem Nouella nuncupari sanciuit. Nam per Belisarium Wandalorum gentem, capto eorum rege Gelismero, usque ad internecionem deleuit, Africamque totam post annos nonaginta et sex Romano imperio restituit. Rursumque Belisarii uiribus Gothorum in Italia gentem, capto Witige eorum rege, superauit. Mauros quoque post hec Africam infestantes, eorumque regem Antalam per Ioannem exconsulem mirabili uirtute protriuit. Pari etiam modo et alias gentes belli iure compressit. Quam ob causam propter  horum omnium uictorias ut Alamannicus, Gothicus, Francicus, Germanicus, Alanicus, Wandalicus, Africanusque diceretur, habere agnomina meruit. Exstruxit quoque idem princeps intra urbem Constantinopolim ecclesiam Sancte Sophie, id est Sapientie diuine, que est Christus Filius Dei; insuper alia infinita ecclesiarum beneficia miro opere et ornamento construxit. Regem Herulorum nomine Craten conuertit, et baptizauit. Tunc etiam rex Hunnorum nomine Garda, et cum eo quedam mulier uidua ex principibus Hunnorum, et alii gentis illius, centum millia baptismi gratiam receperunt. Rex itaque Atalaricus cum matre sua Eudoxia in tuitionem Iustiniani imperatoris suscipitur. Atalarico post pauca a suis occiso, mater  eius Theodatum in regnum suscipit, qui postea ingratus et perfidus eam in balneo strangulauit. Iustinianus, Wandalis ab Africa eliminatis, Africam in Romanam prouinciam reformauit. Theodatus traditor et strangulator uxoris, penas Iustiniani metuens, Agapitum papam ad imperatorem pro petenda indulgentia et pace transmittit; qua impetrata, fecit se ab ipso pontifice ad fidem catholicam reuocari. Ubi et ipse pontifex diem suum functus, dum per portam regie urbis feretrum portaretur, cecus quidam tacto feretro fuit illuminatus. Post hec Belisarius patricius Theodatum ob commissum in uxorem scelus occidit, et Witegisium post Theodatum regnum inuadentem captum ad imperatorem transmisit; atque totum regnum Gothorum, quod  Iordanis auctor eorum per duo millia annorum et amplius stetisse commemorat, tunc finiuit, atque per eum sub Iustiniano tam Wandalis ab Africa, quam Gothis ab Italia exstirpatis, utrasque prouincias in pristinam Romanorum subiectionem reduxit. Hucusque Iordanis episcopus natione Gothus, ut ipse testatur sua Chronica, Gothorum Historias protelauit. Belisarius patricius cum Theodeberto filio Chlodouici fratre Lotharii, qui cum ducentis millibus Italiam inuaserat, bellum commisit, et rogantibus Francis pacem concessit. Interea Parthi totam Syriam et urbem Antiochiam inuadunt et depopulantur, quibus occurrens Belisarius patricius, Wandalorum et Gothorum triumphator, uicit, et a  terminis Romanorum repressit. His diebus Gothi cum rege suo Totila tumultuantes in Italiam deferuntur. Eisdem temporibus gens Langobardorum, que ab insula Scantia, quam alii uocant Scandinauiam, a qua etiam primi Gothi egressi fuerunt, cum Alboino rege suo in Pannonia habitabant; qui non multo post Italiam occupauerunt. Belisarius patricius in Italia manens, precepto Theodore Auguste Siluerium papam inuitus in exsilium misit. uigilio quoque successori suo similiter fecit. His quoque temporibus sedit sanctus Agapitus papa; et post eum Siluerius papa; et post Siluerium uigilius papa; cui successit Pelagius papa, et post eum Ioannes papa.



De regibus Longobardorum et gestis eorum, que fecerunt, et fuerunt suis temporibus.


Primus rex Longobardorum uocabatur Agelmundus filius Agionis, et regnauit annis XXXIII et gubernauit, et rexit Longobardos per idem tempus, et adoptauit in suum filium, qui postea fuit secundus rex Longobardorum.

Secundus rex Longobardorum fuit Lamissio post Agelmundum, et regnauit annis XL.

Tertius rex Gildeoth filius Letech regnauit XXIu annis.

Quartus rex Gildeothot rex Longobardorum regnauit et rexit XXI annis.

Quintus rex Gedeus, sub quo in Ruglanda prouincia Rugorum temporibus Odoacri, de quo prediximus,  habitabant, in quam multis bellis et laboribus uenerant fatigati.

Sextus rex Claffo filius Gedeonis regnauit XXuIII annis.

Septimus rex Walterus regnauit annis uII.

Octauus rex uacco dux super aliquantis Longobardice gentis principatus est, et ex filia filium suscipiens, eum Walterium nominauit.

Nonus rex Andolin, qui Longobardos in Pannoniam duxit, et fuit pater Alboin. Rodelindam in matrimonium habuit, que ei Alboin, uirum bellis aptum et per omnia strenuum, peperit. Mortuus est itaque Andolin, et regnauit annis XXI. Ac deinde in regnum iam decimus Alboin ad regendam patriam  cunctorum uotis accessit.

Alboinus decimus rex Longobardorum sedes proprias, hoc est Pannoniam, amicis suis Hunnis contribuit, eo scilicet ordine, ut si quo tempore Longobardis necesse esset reuerti, sua rursus arua repeterent. Igitur Longobardi, relicta Pannonia, cum uxoribus et natis, omnique supellectile Italiam properant possessuri. Habitauerunt autem in Pannonia annis XLII de qua egressi mense Aprili per indictionem primam alio die post sanctum Pascha, cuius festiuitas eo anno iuxta calculi rationem ipsis Kalendis Aprilis fuit, cum iam anni a Domini Incarnatione 568 essent euoluti.

Clepus undecimus rex, nobilissimus uir, quem Ligurie prouincie regem statuerunt et fecerunt,  regnauit duobus annis et mensibus sex. Post mortem ipsius regis sub iudicibus fuerunt per decem annos. Postea elegerunt alium regem.



De Iustino minore imperatore, nepote Iustiniani.

Anno Domini 567 Iustinus minor apud Constantinopolim regnauit ann. XII. Hic fuit nepos Iustiniani. uir in omni auaritia deditus, contemptor pauperum, senatorum spoliator; cui tanta fuit cupiditas et rabies, ut arcas iuberet ferreas fieri, in quibus ea, que rapiebat, auri talenta congereret. Quem etiam ferunt in heresim Pelagianam delapsum. Hic cum a diuinis mandatis aurem cordis auerteret, iusto Dei iudicio, amisso rationis intellectu, amens effectus est. Hic Tiberium cesarem  asciuit, qui eius palatium, uel singulas prouincias gubernaret.



De Tiberio imperatore.

Anno Domini 578. Tiberius Constantinus regnauit apud Romanos annis uIII. Huic Sophia Augusta parauit insidias, uolens Iustinianum filium suum sublimare. Sed spe sua cassata est. Hic Persas debellauit et uicit, et magnam predam cum XX pariter elephantis adduxit. Demum Mauritium uirum strenuum una cum filio Sophie elegit in imperium, filiamque suam sibi tradidit, dicens: Sit tibi imperium cum hac puella concessum; utere eo felix, memor semper, ut equitate et iustitia delecteris. Iste Tiberius fuit homo iustus, utilis, et strenuus, eleemosynarius, in iudiciis equus, in uictoriis clarus,  et quod his omnibus superauit, uerissimus Christianus. Eodem tempore fuit Benedictus papa primus, et post eum Pelagius papa secundus.



De Mauritio imperatore.

Anno Domini 585 Mauritius Cappadox primus ex Grecorum genere in imperium confirmatur; regnauit annis XX. Hic quinquaginta millia soldorum misit Oldeberto regi Francorum, ut Lombardos impugnaret, et de Italia exterminaret.

Autharum filium Delfonis Longobardi elegerunt in regem, et fuit duodecimus rex Longobardorum, qui regnauit annis uII et destruxit ciuitatem Birsilie positam super ripam fluminis Padi, et modo dicitur Bersellus.

Agiluf tertius decimus rex Longobardorum, qui  sicut Authari assumpsit regiam dignitatem, sic et in matrimonium Theodolindam eius uxorem, cuius supplicatione rex fidem catholicam tenuit, et possesiones Ecclesie ampliauit. Cui regine Gregorius papa primus multa scripsit.



De Phoca imperatore.

Anno Domini 606 Phocas regnum inuasit apud Constantinopolim, qui regnauit annis uIII. Cuius anno secundo beatus Gregorius cum sedisset annis XIII, et mensibus uI, et diebus X, migrauit ad Christum. Eodem tempore Prasini et ueneti per Orientem et Aegyptum bella mouerunt. Agiluf pacem cum Phocate composuit annualem. Perse Romanis Hierosolymam et multas prouincias abstulerunt,  et sancta profanantes, etiam uexillum Dominice crucis abducunt. Contra Phocatem Heraclianus, qui tunc Africam regebat, bellum mouit, eumque regno et uita priuauit, tradens regnum Heraclio filio suo. Eodem tempore sedebat Rome beatus Gregorius papa primus, et post eum successit Sabinianus papa primus, et post eum successit Bonifacius papa tertius, cui successit Bonifacius papa quartus, qui impetrauit a Phocate imperatore templum, quod Pantheon uocabatur, quod idem imperator eidem Bonifacio dedit et concessit. Et ibi dictus papa fecit Ecclesiam in honorem Beate Marie et Omnium Sanctorum in Kalendis Nouembris. Et tempore predicti Bonifacii pape fuit Mahometh.



De Heraclio Heractiani filio.


Anno Domini 614, Heraclius Heracliani filius apud Constantinopolim regnauit annis XXXII, alii dicunt annis XLuIII. Hic fuit Christianissimus qui, crucem Domini Hierosolymas reportauit. Hic duos filios habuit, Heracleonem et Constantinum. Agiluf cum Heraclio, et cum Francis pacem composuit. Sed Auares Forum-Iulii capiunt ad proditionem Romilde uxoris Gisulfi ducis Fori-Iuliani, quam rex Auarum promisit accipere in matrimonium. Sed Longobardis peremptis et captis, rex una nocte habuit eam in matrimonio; alia nocte tradidit duodecim Auaribus, qui sibi succedentes eam libidine satiarent. Nouissime iussit eam ligari ad palum, inquiens: Talem te dignum est habere uirum  in maritum, que potius libidini, quam ciuium et consanguineorum saluti prospicere uoluisti. Huius ducisse due filie, ne Auaribus contaminarentur, carnes pullorum crudorum mamillis fasciis alligauerunt, ut putrefacte feterent. Cum igitur Auares eas contingerent, putantes eas naturaliter fetere, dicebant omnes Lombardas fetidas. Quarum postea nupsit una regi Alamannorum, alia principi Baioariorum. Ad hec cum regnasset Agiluf XXu annis, diem clausit extremum, cuius filius fuit Adaloald rex.

Adaloald filius Agiluf quartus decimus rex Longobardorum cum Theodelinda matre sua successit, et tunc fuerunt Ecclesie restitute. Cumque regnasset  Adaloald annis X et mente insaniret, a Longobardis eiectus est.

Arioald substitus est rex quintusdecimus Longobardorum, et regnauit annis XII.

Rotharus sextusdecimus rex Longobardorum, qui fuit fortis et iustus, sed arianus; et tunc fere in qualibet ciuitate Longobardorum erant duo episcopi, unus catholicus et alter arianus. In ciuitate Ticinensi apud basilicam Sancti Eusebii Anastasius arianus episcopus resedit, sed postea ad fidem catholicam est conuersus, et tunc erat alter episcopus catholicus. Codicem composuit Rotharus legum, que Longobarde uocantur, anno LXuII, ab introitu Longobardorum in Italiam. Multa subiugauit; et cum regnasset annis XuI, regnum Longobardorum  Rodoaldo filio suo reliquit.

Rodoaldus decimus septimus rex Longobardorum regnauit annis u. Cuius uxor Godiperga ecclesiam apud Ticinum Sancti Ioannis construxit. Interim Simsebinus princeps Gothorum multas in Hispania urbes sibi subiecit, et Iudeos sui regni ad fidem conuertit. Heraclio successit Heracleonus filius, qui regnauit annis II, deinde frater eius Constantinus, qui regnauit mensibus uI. Cui successit filius equiuocus, Constans etiam nominatus. Hisque temporibus fuit Rome papa Deusdedit; cui successit Bonifacius papa quintus. Post eum successit Honorius papa primus; post quem successit Seuerinus papa; et post eum Ioannes papa quartus; et post eum Theodorus papa primus.



De Constantino, qui et Constans.


Anno Domini 649 Constantinus, qui et Constans, apud Constantinopolim regnauit annis XXuIII, qui fuit hereticus. Cuius temporibus Martinus papa fuit primus, quem, quando missarum solemnia celebrabat, Spatarius quidam occidere uoluit, sed percussus aorasia eum non uidit. Demum Constantinus eum misit in exsilium, ubi migrauit ad Dominum, et miraculis coruscauit. Cui successit Eugenius papa primus, canonum scientia plurimum eruditus. Et post eum uitalianus, qui cantum composuit, quo hodie Romani utuntur. Huius Constantini temporibus regina Persarum, nomine Cesara, priuato habitu Constantinopolim uenit, et baptismum, quem desiderabat, accepit, quam Augusta de  fonte leuauit. Quod audiens rex Persarum, legatos ad Augustum pro uxore direxit. Legati reginam petunt. Imperator se reginam ignorare fatetur, sed mulierem nouiter baptizatam ostendit. Quam legati cognoscentes uenerantur, supplicant, ut reuertatur; que respondit: Nuntiate regi uestro, nisi crediderit in Christum, me ulterius consortem habere non poterit. Quid plura? Rex cum sexaginta millibus hominum Constantinopolim uenit, et cum omnibus baptizatur, ab Augusto de fonte leuatus. Cum uxore remittitur honoratus.

Aripertus decimus octauus rex Longobardorum, qui successit Rodoaldo, et condidit oraculum Sancti Saluatoris apud Ticinum; et cum regnasset annis  nouem, regnum duobus filiis Bertarith et Gondiperto reliquit. Gondipertus Ticini, Bertarith sedit Mediolani. Sed Grimoald dux Beneuentanus Gondipertum fraudulenter occidit; quo audito, fugit Bertarith Mediolanensis, et stetit in exsilio.

Grimoaldus decimus nonus rex Longobardorum regnauit, qui Francos in Italiam uenientes multa cede prostrauit iuxta ciuitatem Astensem. Constantinus igitur, ut Italiam a Longobardorum manibus eriperet, Athenas uenit, et mare transiens, Tarentum applicuit, et quemdam eremitam consuluit, si gentem Longobardorum posset uiriliter superare. Qui respondit, quod gens Longobardorum modo superari non posset, quia beatus Ioannes Baptista pro eis continue intercedit, eo quod regina basilicam  eius in Medicia construxit. Progrediens inde, Nuceriam ciuitatem destruxit. Ageruntiam ciuitatem sane capere nequiuit. Beneuentum obsedit, ubi Romoald Grimoaldi regis filius ducatum habebat. Romoaldus itaque Grimoaldo patri suo nuntium direxit, auxilium petiit. Rex festinauit. Imperator Neapolim se recepit, et inde bello cum suo damno peracto, Romam perrexit. Cui papa uitalianus cum clero deuote occurrit et populo. Imperator beato Petro pallium obtulit auro contextum; et cum mansisset Rome diebus XII, ornamenta ciuitatis et ecclesiarum, et Sancte Marie, ubi fuerat Pantheon, et tecta enea deposuit, et ciuitatem auro exspoliauit. In Siciliam regressus est, et ibi per quinquennium mansit; et tales Calabrie, Sicilie,  Africe, Sardinie afflictiones indixit, quod nulli spes uite remaneret. Sed in balneo apud Syracusas occiditur.



De Constantino, Constantini uel Constantis Augusti filio.

Anno Domini 677, Constantinus, Constantini uel Constantis Augusti filius apud Constantinopolim regnauit annis XuII. Cuius temporibus Theodorus archiepiscopus, et Adrianus abbas a uitaliano papa missi sunt ad informationem ecclesiarum. Ad quod Theodorus iste, ut quidam aiunt, librum penitentialem composuit. uitaliano successit Adeodatus papa; post quem Donus pape, qui paradisum ante basilicam Beati Petri candidis marmoribus mirifice statuit. Post Dono pape successit Agatho papa, qui  causa componende pacis inter imperatorem et Longobardos, Constantinopolim iuit, et osculum in porta ciuitatis cum cuidam leproso dedisset, illico sanatus est. Apud Longobardos quoque Grimoald cum regnasset annis IX, in basilica Sancti Ambrosii mortuus et sepultus est, quam apud Ticinum construxit.

Bertarith uicesimus rex Longobardorum tunc profugus, ut redeat in Italiam uoce diuina monetur. Reuersus in regem sublimatur; cuius uxor Rodelinda basilicam Sancte Marie ad Perticas edificauit. Ipse uero ecclesiam Sancte Agathe, et Portam Palatinam apud Ticinum construxit, et martyrum Primi et Feliciani corpora condidit. Cumque regnasset Xu annis, Cuniperto filio suo regnum reliquit,  quem Alachis dux Tridentinus contra fidelitatem, adnitentibus ei Aldone et Agrasone Brixianis ciuibus, regno et palatio Ticinensi priuauit. Hic Alachis clericos odio habuit; qui quodam Thoma diacono ad se ueniente, ait: ueniat, si habet femoralia munda. Ad quem diaconus ait: Dicite illi, quia Deus potest in meis causis reprehensionem inuenire: ipse non potest. Sed per Dei gratiam misit in auxilium regis. Rex de Alachis et exercitu eius uictoriam habuit. Hic Cunipertus uxorem suam audiens Theodotem puellam de pulchritudine commendare, eam cognouit; et in monasterio, quod eius nomine appellatur, apud Ticinum collocauit. Franci ante uenerabile corpus beati Benedicti pernoctare  simulantes, in castro Cassini ossa beati Benedicti et sancte Scholastice furati sunt, et in suam patriam portauerunt. Agathoni successit Leo papa secundus; et post eum successit Benedictus papa secundus; et post eum successit Ioannes papa quintus, qui composuit librum De pallii dignitate tempore infrascripti Iustiniani Minoris filii Constantini.



De Iustiniano minore Constantini filio.

Anno Domini 697, Iustinianus Constantini filius apud Constantinopolim regnauit annis X. Hic Africam a Sarracenis recuperauit, et cum eis pacem fecit terra marique. Similiter prouincia Africa redacta est sub Romano imperio. Huius tempore fuit supradictus Ioannes papa; cui successit Sergius  papa quem misso Zacaria spatario suo iussit Constantinus imperator deportari, quia synodo, quam Constantinopoli fecerat, subscribere nolebat. Sed militia Rauenne, uicinarumque partium Zacariam contumeliose repulit. Hunc Iustinianum Leo regno priuauit, et in Ponto in exsilio reposuit. Et regnauit is cum Tiberio annis septem. His diebus facta est synodus Aquileie. Iustinianus, post imperium recuperatum, Leonem et Tiberium occidit, et quando reuma de naso tergebat, unum de Leonis fautoribus iugulari precipiebat. Gallicinum quoque patriarcham Constantinopolitanum, qui ei contrarius fuerat, erutis oculis, Romam misit, Cyrum abbatem, qui eum in Ponto aluerat, patriarcham fecit.

Cunipertus uicesimus primus rex Longobardorum,  cum regnasset ann. XII. Regnum Liuperto filio suo reliquit, eique tutorem Asprandum instituit. Sed Ariperth puerum occidit, tutorem fugauit, regnum inuasit, Laudum et Pergamum cepit. Hic Ariperth, hac illac pergens, quid de se diceretur, et qualem iustitiam iudices facerent, priuato habitu explorabat. Hic Ariperth Alpes Cotias Ecclesie Romane donauit uel restituit. Sed Gisulphus dux Beneuenti Campaniam inuasit. His temporibus Benedictus Mediolanensis archiepiscopus Rome causam habuit pro Ecclesia Ticinensi, sed uictus est. Ioanni pape successit Sisinnius, et Sisinnio Constantinus; quem Constantinum papam Iustinianus Augustus ad se Constantinopolim uenire fecit, et in platea ciuitatis eius pedibus aduolutus ueniam impetrauit;  eumque honorifice suscepit et remisit, et priuilegia renouauit. Cuius Constantini temporibus duo Saxonum reges Romam orationis causa uenere, et ambo mortui sunt. Demum Iustiniani exercitus in Pontum contra Philippicum missus, eum fecit imperatorem, qui Constantinopolim ueniens, Iustinianum occidit. Cuius temporibus in urbe Roma fames facta est magna per annos tres, post quos tanta fuit ubertas, ut fertilitas inoptata obliuioni mandaretur.



De Philippico imperatore.

Anno Domini 717 Philippicus apud Constantinopolim regnauit ann. I, mens. uI, qui Cyrum ad monasterium suum remisit; Constantino pape litteras  praui dogmatis direxit; quas papa respuit, et huius rei causa gesta uI synodorum in porticu Sancti Petri fecit pingi; statuitque populus Romanus, ne charta, uel effigies, aut nomen imperatoris reciperetur heretici, nec pro eo ad missarum solemnia oratio fieret specialis. Hunc Philippicum Anastasius, qui Anthemius dictus, oculis et regno priuauit.



De Anastasio imperatore.

Anno Domini 718 Anastasius apud Constantinopolim regnauit ann. III. Constantino pape litteras direxit, quibus se fautorem catholice fidei declarauit. Hic classem contra Sarracenos in Alexandriam misit; sed urbem reuersus exercitus Theodosium  imperatorem elegit, et coactum imperio confirmauit.

Aripertus uicesimus secundus rex Longobardorum, cum regnasset ann. XII et fugeret a facie hostium suorum, in Ticino flumine suffocatus est. Regnauit Asprandus mens. III uicesimus tertius rex Longobardorum, qui successit Liutprandus filius eius. His temporibus claruit beatus Leonardus monachus.



De Theodosio imperatore.

Anno Domini 721 Theodosius apud Constantinopolim regnauit ann. u, qui Anastasium fecit ordinarii presbyterum. His temporibus conuersi sunt Germani ad Christum per Bonifacium episcopum.



De Leone imperatore.

 Anno Domini 722, Leo apud Constantinopolim regnauit ann. XXu. Hic apud Constantinopolim imagines sanctorum incendit, et mandauit Gregorio III ut idem Rome faceret. Sed pontifex hoc contempsit, et imperatorem excommunicauit. Exercitus quoque Rauenne, uenetiarumque unanimiter elegissent alium imperatorem, nisi pontifex restitisset. Augustus ad peiora progreditur, quia Saluatoris et Genitricis eius imagines concremari fecit; et quia plerique Constantinopoli resistebant, aliqui sunt capite truncati, alii aliter mutilati. Et tunc passa est sancta Theodosia. Patriarcha sceleri non consentiens, propria sede expulsus est. His quoque temporibus Sarraceni Constantinopolim per continuum triennium obsederunt; sed fame et pestilentia confusi  sunt; et reuertentes subita tempestate contritis nauibus perierunt. Intus Constantinopolim CCC millia pestilentia interierunt.

Liutprandus uicesimus tertius rex Longobardorum, qui fuit tante audacie, quia cum iurassent aliqui eum occidere, cum eis siluam ingrediens, euaginato gladio dicebat: Facite, que cogitatis. Et tante fuit pietatis, quod eis cuncta confessis protinus dimittebat. Et cum Liutprandus regnum obtineret Longobardorum, et equitaret per districtum Mediolani, homines illarum partium ad eius presentiam accedentes conquerebantur, ei, quod non habebant mensuram, et quod unus alterum in mensura decipiebat. Qui posuit pedem super quemdam  lapidem magnum et spatiosum, uolens in eo signum fieri ad modum pedis sui, ad quod emere et uendere deberent. Sed Dei potentia signum pedis eius in ipso lapide fuit sculptum signo, et signatum, quod usque in presentem diem ibi apparet, et dicitur Pes Liutprandus; ad cuius mensuram usque in hodiernum diem uendunt et emunt. Tante fuit potentie, quod Bononiam, Auximum, Subtriam, Spoletum, et alia plurima subiugauit. Rauennam obsedit, et classem destruxit. Sed et contra Romanos multa prelia gessit. Cum Romam obsideret, misit Gregorius III Carolo Martello claues confessionis Sancti Petri, rogans ut urbem liberaret et Ecclesiam defenderet a Longobardis. Sed tante fuit deuotionis, quod Alpes Cotias Romane confirmauit Ecclesie.  Ossa beati Augustini, cum Sarraceni fuissent Sardiniam depopulati, transtulit in Ticinum, et collocauit ea in ecclesia Sancti Petri ad uelum aureum, quam ipse construxit. Aedificauit preterea in monte Bardonis ecclesiam Berceti. In Olonna ecclesiam Sancti Anastasii. In palatio ecclesiam Sancti Saluatoris, ubi clericos instituit; et sic per singula queque loca, in quibus degere uolebat. Tante fuit sapientie quod magis confidebat in orationibus, quam in armis. Pacis fuit amator qui Francorum pacem et Auarum custodiuit; castus, largus, sed litterarum ignarus; qui, cum regnasset annis XXXI et mensibus uI, mortuus est.

Hildeprandus, uicesimus quartus rex Longobardorum, successit Luitprando regi. Hildeprandus regnauit  mensibus uI.

Ratchius, uicesimus quintus rex Longobardorum, regnauit annis Iu, mensibus IX. His temporibus Gregorio successit Zacarias in apostolica sede, Greca Latinaque lingua peritus. Qui pacem cum Longobardis fecit, et filios compatrum in matrimonio copulari prohibuit. Bonifacius Maguntinus archiepiscopus, qui Werdensem ecclesiam fecit, et Beda presbyter uenerabilis, qui multa conscripsit, et Petrus episcopus Ticinensis claruerunt. Leonis anno primo mortuus est Carolus Martellus, qui apud Francos maior in regia domo erat. Hic regnum Francorum a longis retro temporibus intueamur.

Post Troie destructionem multa millia Troianorum  sub Priamo et Antenore Rauennam applicuerunt, et Paduam edificauerunt, ubi sepultus est Antenor. Postea uero in Scythica regione ciuitatem Sicambriam constituerunt. Deinde occupauerunt Germaniam, et dicti sunt Germani. Sed quia tempore ualentiniani imperatoris, eius mandato uicerunt Alanos, uocauit eos Francos, id est feroces. Post transierunt in Thuringiam sub principibus Marcomede et Simone. Sed Simone defuncto, Marcomedis filium Faramundum regem fecerunt, et leges per quemdam sapientem, nomine Salagustum, habere ceperunt, a quo lex Salica dicta est, qua Franci utuntur. Hinc Roma decreuit, et Francia creuit. Nam, transito Rheno, ceperunt fugare Romanos,  qui habitabant ibi; et cepere Agrippinam, que nunc Colonia dicitur ex nouo incolatu eorum, et Tornacum, et Cameracum, et Rhemis, et Treuerim, et Suessonam, Aurelianis, et pene totam Galliam et Germaniam ab Aquitania usque Baguciam uindicauerunt. Inter reges Francorum fuerunt Miroueus, a quo postea reges nominati sunt Mirouei; et Chlodoueus, qui Glodosindam filiam regis Burgundionum Christianam accepit uxorem; ad cuius orationes et exhortationes baptizatus est a sancto Rhemigio, angelo de celis oleum ministrante, quo adhuc Franci reges unguntur. Iste Chlodoueus uouit equum suum se Beato Martino daturum, si triumpharet in Gothos. Triumphauit, soluit uotum; sed redimere uolens centum solidos transmisit; sed  equus stetit immobilis; ideoque misit alios centum solidos, et sic equus secutus est, unde Chlodoueus ait: Sanctus Martinus est bonus auxiliator, sed charus negotiator. Huius Chlodouei filii, nepotes et pronepotes postea regnauerunt, scilicet Lotharius filius eius, et filii eius Lotharii, qui regnum diuiserunt. Aribertus Parisius, Guntramus Aurelianis, Hilpericus Senonis, Sichipertus Metis obtinuit. Sed ad tantam imbecillitatem reges deuenere Francorum, quia regibus adhuc nomine solo manentibus, maior in domo regia, regni erat administrator, ut uenerabilis Arnulfus, Metensis episcopus, uite sanctitate perspicuus, et post Anchisus filius eius ab Anchise Troiano denominatus, post quem Pippinus Grossus. Post hunc Carolus Martellus Pippini  Grossi filius ex concubinatu Alpheide ducisse. Qui Bagueram, Sueuiam, Guasconiam, Saxoniam, Frisiam uicit, CCCLXXXu millia Sarracenorum in Hispania interfecit, eosque, bellum Narbone committens, maxima cede prostrauit. Et post cum Sarraceni Arelate cepissent, legatos cum muneribus mittens ad Liutprandum regem Longobardorum, contra Sarracenos auxilium postulauit. Quo in adiutorium properante, Sarraceni fugerunt. Illam quoque Prouinciam subiugauit, in qua est Parisius, que tunc Gaudiana uocabatur. Et uocauit eam Franciam lingua latina, Theotonice Karlinguiam. Terra uero, que Franconia dicitur, a quodam Francone duce, ut quidam asserunt, appellata est. Primus consensu decimas Zacarie pape militibus dedit in feudum  pro ecclesiarum necessitate. Cum itaque regnum Francorum tam feliciter per XXuII annos administrasset, sicut premisimus, anno primo Leonis diem clausit extremum, tribus relictis filiis, Carlomanno, Pippino Nano, et Graffone, qui regni diuiserunt administrationem. Sed Graffo iniquus a fratribus eiectus apud Auerniam in quodam Castello permansit. Carlomannus habuit Theotoniam, Pippinus Franciam. Sed post annos quatuor Carlomannus per Zacariam papam factus est monachus in monte Syrath; postea transiuit ad montem Casinum, ubi etiam porcos aliquando custodiuit. Pippinus itaque Nanus solus exstitit regni administrator, Hyldrico rege nomine solo manente. Sed quia  rex erat ignauus et inutilis, auctoritate Zacarie pape Pippinus in regem a Bonifacio Maguntino, aliisque principibus electus est, et Hyldrico in monte Casino monacho facto auctoritate Stephani pape, qui Zacarie successit, a fidelitate Hyldrici cum omnibus principibus est absolutus, et in regem unctus, ubi regnum Merouingorum finem accepit, et regnum Carolorum incepit.



De Constantino Leonis filio.

Anno Domini 742, Constantinus Leonis filius apud Constantinopolim regnauit ann. XXXu, qui fuit patre peior, quia sacrificia demonibus immolauit.

Astulphus uicesimus sextus rex Longobardorum regnauit annis uIII, qui Dei Ecclesiam molestauit,  et ciuitates ad ius beati Petri pertinentes inuasit; unde Pippinus Nanus rex Francorum rogatu Stephani pape in Italiam uenit, et Astulphum iurare cegit, quod Ecclesiam Romanam ulterius non molestaret. Deinde Pippinus Romam ueniens honorifice susceptus est. Et eo in Franciam reuerso, Astulphus nichil promissorum seruauit. Unde Pippinus rediens, Rauennam et quasdam alias ciuitates numero uiginti cepit, et Ecclesie Romane donauit, et Astulphum arctius obligauit. Mortuus est anno XIu regni sui, duos derelinquens filios, scilicet Carolum Magnum et Carlomannum, qui regnum diuiserunt. Stephano pape successit Paulus, qui sepe monuit Constantinum pro imaginibus restaurandis; post quem Constantinus adhuc laicus sedem  inuasit apostolicam; post alius Stephanus, et postmodum Adrianus. Post Astulphum regem Longobardorum successit Desiderius rex Longobardorum.

Iste Desiderius Ecclesiam Romanam impugnans, primo cepit Fauentiam, et Ferrariam, seu Comachium de Rauennate, abstulit exarchatu.

Anno Domini 755 tempore Astulphi regis et uIII anno domni et Siluestri pape primi translatum est corpus beati Siluestri Nonantulam.

Anno Domini 774, regnum Longobardorum a Carolo rege subiugatum est, per quos regnatum fuerat, postquam Italiam intrauerant, annis CCuI. Deinde Carolus reuersus in Franciam subiugauit  Saxoniam.



Additamentum ad chronicon Sicardi secundum codicem Estensem.

Reperitur in Legenda Beate Iulie uirginis et martyris de Desiderio rege Longobardorum: Postea autem tempore precedente quidam nobilis uir ciuitatis Brixie fidelis et deuotus, Desiderius nomine, cum quodam tempore apud Ticinum barones et potentiores Longobardorum regem creaturi essent, Desiderius alloquitur Ansam uxorem suam, dicens: »Proficiscar Ticinum, ubi principes Longobardorum conuenerunt, ut faciant sibi regem.« Uxor uero eius subridens ait: »uade: forte eligent te in suum regem.« Proficiscens deuenit igitur prima  die in quemdam locum, qui usque in hodiernum diem appellatur Lenum, et ponens ibi se ad quiescendum sub quadam arbore, cum obdormisset, ecce quidam serpens, qui surrexit subito, et uenit ad caput eius, et astringens caudam cum capite, fecit in modum serti coronam in capite eius. Seruiens autem suus hec uidens, noluit eum excitare, timens ne serpens lederet eum. Et dum hec agerentur in somnis, uidebatur Desiderio quod diadema regis Longobardorum poneretur super caput eius. Excitatus autem, et serpente recedente, nulla molestia illata sibi dixit seruienti suo: »Surge: eamus, quia uidi somnium, per quod puto me regem futurum.« Et dum essent in uia, famulus suus confessus est ei quod sibi acciderat de serpente.  Intrans autem aulam, in qua erat multitudo, atque exspectans, et scire uolens, quem electores eligerent in regem, cum plurimis diebus instassent electioni, et nulla ratione conuenire possent in unum: qui in aula exspectabant, Desiderio dixerunt: »uade, Desideri; intra ad eos, et dic ad eos, quia omnes tedio afficimur, exspectantes tanto electionem eorum.« Qui ingressus secure ad eos, narrauit murmurationem omnium exspectantium regis electionem. Illi autem uidentes Desiderium, de quo nulla mentio apud eos facta fuerat, dixit unus ex eis coram omnibus: »Ecce Desiderius uir nobilis est, quamuis non multum in rebus diues, strenuus in armis. Eligamus ipsum in regem.« Breuiter Dei nutu omnes concordant in eum. Et adimpletum est  in eo, quod dictum est: »Insuspicabile portabit diadema.« Et uocato eo in conclaui, insignia regalia imposuerunt super eum. Quod cum diuulgatum esset in aula, omnes letari ceperunt. Ipse autem non immemor de loco illo, ubi serpens cinxerat eius caput, et ubi etiam fixerat signum, ad honorem Domini nostri Iesu et sancti Benedicti confessoris construxit monasterium ingens et nobile, ubi copiosa monachorum multitudo in sancta religione Domino deuotissime deseruiuit, quod etiam priuilegiis, uillis et terris plurimis dotauit. Ansa uero uxor eius deuotissima regina, uestigia sequens mariti, intra ciuitatem monasterium eque nobile locuples de suo peculio fecit fieri, quod dotauit magnifice uillis, terris, pratis, molendinis, fontibus,  seruis, mancipiis tam in episcopatu Brixie, quam Cremone, et Placentie, et Regii, et pluribus aliis locis. Dona etiam largissima contulit ecclesie dicti monasterii, aurum, argentum, lapides pretiosos, thuribula, phialas, cruces, textus Euangelii, et alia pallia samita, et sericas uestes, sicut decebat reginam Longobardorum, et tanto plus quanto ex magno affectu et pia deuotione hoc agebat. Et constituit ut, de his que donauerat monasterio, conuentus magnus haberetur sanctimonialium et uirginum, que die ac nocte deuotum obsequium Domino exhiberent. Post hec misit deuota regina gentis Longobardorum nuntios solemnes et fide dignos, ac deuotos in insulam Corsicam,  et mandauit ut corpus beatissime martyris Iulie cum omni sollicitudine deferretur ad monasterium, quod ipsa construxerat; qui fideliter et deuote mandata complentes, corpus dicte uirginis ad ciuitatem Brixie detulerunt, et in predicti monasterii ecclesia honorabiliter locauerunt, ubi per eius merita et orationes multis multa beneficia conferuntur, prestante Domino nostro Iesu Christo, qui cum Patre, et Filio, et Spiritu sancto uiuit et regnat in secula seculorum. Amen. Iste rex Desiderius fuit ultimus rex Longobardorum



De Leone imperatore.

Anno Domini 777, Leo apud Constantinopolim  regnauit annis uI. Post uenit imperium in manus uxoris Leonis nomine Irene.



De Irene uxore Leonis.

Anno Domini 783, Irene regnauit apud Constantinopolim cum filio suo Constantino ann. X. Cuius temporibus, scilicet anno Domini 786, Crucis signum repente in uestibus apparuit, et sanguis de celo profluxit. Hanc Irenem, quia Carolo nubere  uoluit, Greci monasterio intruserunt, et Nicephorum elegerunt.



De Nicephoro imperatore, et filio eius Stauratio.

Anno Domini 794, Nicephorus apud Constantinopolim regnauit ann. uIII, post quem Stauratius filius eius regnauit mensibus Iu. Apud Romam his temporibus fuit Adrianus papa I, cui successit Leo papa III. Hic Leo papa synodum celebrauit, in qua damnauit hereticos dicentes Christum Dei filium adoptiuum.


 Que sequuntur desumpta sunt ex ms. codice Auguste Cesaree uindobonensis bibliothece, simulque ex ms. cod. bibliothece Estensis. uariantia inter eos aut in ipso textu, aut in suppositis notis, indicabuntur.



De Carolo Magno imperatore.


Anno Domini 700, anno ab Urbe condita 1552, Carolus cum iam regnasset in Francia annis XXXIII a Leone papa III, unctus est in imperatorem Romanorum, et imperauit annis XIu, mense uno, diebus XIII. Hic confirmauit Ecclesie Romane que donauerat ei Pippinus pater suus, et adiunxit ei ducatum Spoletanum et Beneuentum, et alias etiam ecclesias possessionibus ampliauit. Hic cum Michele, qui post Stauratium apud Constantinopolim regnauit annis duobus, et post cum Leone successore, pacem perpetuam hoc modo firmauit, ut alter alterius frater nominetur, et alter ab altero semper iuuetur. Grecus imperator habeat Orientem et Constantinopolim, et Carolus et successores  habeant Romam et Occidentem. Abhinc igitur gesta Orientalium Grecis chronographis relinquentes, que apud nos gesta sunt, Occidentalia prosequamur. His in pace compositis, Carolus Hierusalem causa orationis per Constantinopolim iuit, et per Siciliam, et Calabriam, et Apuliam Romam rediit, et Aquisgranis reuersus est, ubi sedem regni constituit, et finem uite suscepit anno Domini 814, anno regni sui et imperii XLuI subacte Italie XLIu, etatis sue LXXII. Cuius duodecim fuerunt precipui pugnatores. Ronlandus  , et uolmarius cum sociis suis. Duos reliquit filios Ludouicum regem Aquitanie, et Pippinum  secundum regem Italie. Huius temporibus claruerunt Alcuinus, Caroli capellanus, Stephanus uenerabilis uite  Cremone episcopus, qui cum Pippino rege Italie transtulit corpus sancti Zenonis ad ecclesiam, quam edificauerunt, et multis possessionibus dotauerunt.



De Ludouico filio Caroli.

Anno Domini 814, Ludouicus Caroli filius apud Romanos cum Lothario filio suo regnauit annis XXu. Auditaque  morte patris, de Aquitania ueniens, Aquisgrani per consensum principum adeptus est  imperii principatum. Apud quem Leo papa de impositis criminibus per nuntios se purgauit. Apud Constantinopolim uero cum Leo regnasset annis uIII et mensibus uI, successit alius Michel, qui regnauit annis uIII et mensibus IX. Cui substitutus est Theophilus filius eius, qui post mortem patris regnauit annis XIu et mensibus III. Leoni pape successit Stephanus, qui Ludouicum, ut quidam dicunt, inunxit. Huic Ludouico Italiam ingresso beatus Ioannes Baptista in uisione apparuit in territorio Sabinensi, precepitque ut edificaret ei ecclesiam, quam fecit, ubi dicitur Argentilla. Hic regnum potenter obtinuit usque ad Pharum. Hic tres filios habuit, Lotharium, quem consortem fecit imperii; Carolum, quem ducem fecit Aquitanie;  Ludouicum, quem ducem instituit Bauarie. Hic Ludouicus Augustus, ut nobiles alliceret ad clericatum, clericis licentiam dedit uestibus pretiosis indui, uti et diuisas domos habendi. Huius temporibus Heroldus rex Danorum cum suo populo uenit ad fidem. Eiusque temporibus, scilicet anno Domini 823 corpus Beati Marci translatum est de Alexandria uenetias. Stephano papa successit Paschalis, qui  potestatem Lothario, cum in Italiam uenisset, super Romanum populum, uiuente patre, concessit. Post Paschalem Eugenius, qui Librum Penitentiarum composuit, et in Franciam misit. Post Eugenium ualentinus. Post quem Gregorius, qui ecclesiam Beati Marci, quam tempore sui sacerdotii regendam habuit tempore sui pontificatus  a fundamentis renouauit. Huius Ludouici temporibus episcopus Cremonensis fuit Atto.



De Helena imperatrice, et Niceto, Lothario, et Michele Curipale.

Hisque temporibus Constantinopoli Helena sola imperauit annis u. Nicetus imperauit annis IX. Rome Lotharius annis X. Constantinopoli Michel Curipale imperauit annis II.



De Lothario Ludouici filio.


Anno Domini 840, Lotharius Ludouici filius apud Romanos regnauit annis Xu. Ad hunc Theophilus imperator Constantinopolitanus legatos misit, promittens dare filiam suam Ludouico filio suo; sed dum ista geruntur, nature Theophilus iste concessit. Lotharius autem ab imperiali benedictione Roma reuersus, a fratribus, scilicet Carolo Aquitanie, et Ludouico Bauarie ducibus, regnare uolentibus, impugnatus est. Diuisit igitur cum eis imperium: Carolo cessit Francia, Britannia; Ludouico Bauaria, Alamannia; Lothario uero Italia, Prouincia et Lotharingia, a quo etiam sic denominata est. Ecce magnus defectus imperii. Cum enim Carolus quasi per medium cum Greco  diuisisset imperium, hic Lotharius nepos Caroli tertiam duntaxat partem habuit medietatis imperii. Qui cum tres filios habuerit, Ludouicum, Lotharium, et Carolum, quibus regnum concesserat  , eis diuisit, Ludouico Italiam cum nomine imperatoris, Lothario Lotharingiam, Carolo Prouinciam. Et ecce maior defectus imperii, quia deuenit ad tertiam partem duntaxat tertie partis  . Demum Lotharius imperator factus est monachus. His temporibus Gregorio successit Sergius in apostolatu, cuius temporibus Sarraceni uastauerunt Italiam. Cremone uero Quemcroardus sedit episcopus, Attonis predicti successor.



De Ludouico Lotharii filio.

Anno Domini 855, Ludouicus, Lotharii filius, apud  Romanos regnauit annis XuIII. Hunc papa Sergius coronauit. Sergio successit Leo, qui edificauit ciuitatem, que suo nomine Leoniana dicitur, et ciborium Sancti Petri, et ecclesiam que dicitur Sancta Maria noua. Post quem Benedictus  . Postea Nicolaus, qui duos reges excommunicauit, Michelem propter patriarche depositionem, et Lotharium propter pellicis copulationem. Hic enim papa Nicolaus de matrimonio Lothario iuniori, regi scilicet Lotharingie, cum Gualdrada et Teuberga rescripsit. His temporibus Sarraceni Beneuentum inuadunt, ideoque Ludouicus fratrem suum Lotharium in suum auxilium inuitauit; sed is apud Placentiam mortuus est; unde regnum eius Lotharingiam Carolus  patruus rex Galliarum inuasit. Sed adueniens imperator Ludouicus ipsum regnum Lotharingie, cum Carolo patruo rege Galliarum regna Francie et Britannie ita diuisit, quod sedem sibi Aquisgrani retinuit. Ad hec Beneuentanus dux Adalgisus Ludouico imperatori fit rebellis, ideoque imperator in Italiam rediens, Campaniam, Lucaniam et omnes ciuitates Samnii cepit. His temporibus, Nicolao successit Adrianus, et Adriano Ioannes. Cremone uero fuit episcopus Benedictus.



De Carolo Ludouici Senioris filio, et patruo iunioris, agnomine Caluus.


Anno Domini 874, Carolus, Ludouici senioris filius, et patruus iunioris, regnauit anno uno et mensibus IX. Hic enim, cum esset rex Francie, Romam uenit, et imperium per Ioannem papam inunctus obtinuit. His diebus, frater eius Ludouicus rex Bauarie et Alamannie apud Francfurt mortuus tres filios dereliquit, Carlomannum, Ludouicum et Carolum, qui diuiserunt inter se regnum Theotonicum. Carlomannus filium habuit Arnolphum nomine de nobili femina, sed non legitimum.



De Carolo iuniore.

Anno Domini 875, Carolus iunior  , Lotharii filius, apud Romanos regnauit annis uII. Hic, cum  esset rex Prouincie, Romam uenit, et a Ioanne papa coronatus est. Coronatus igitur priuilegium fecit  clericorum et ecclesiarum. His temporibus Normanni Franciam inuadunt, et usque Aquisgrani, Coloniamque deuastant. Contra quos Carolus imperator armauit. Et tunc Godefredus, rex Normannorum, christianus effectus est, imperatore eum de sacro fonte leuante. Paulo post, omnibus de Carolorum genere deficientibus, solus Carolus monarcha exstitit. Sed cum propter egritudinem imbecillis haberetur, Arnolphus ad imperium electus est. His temporibus tres fuerunt in Lombardia episcopi gloriosi: Paulus qui Placentinam ecclesiam per Suffredum destructam reparauit, et Guibodus Parmensis, qui canonicam Parmensem instituit, et  Lando Cremonensis, qui corpus martyris Archelai de Roma Cremonam portauit, et Arcarium instituit, qui pro luminaribus beneficium assignauit. Hisque temporibus Ioanni pape successit Martinus; post Martinum Adrianus.



De Arnolpho.

Anno Domini 882, Arnolphus, Carlomanni filius non legitimus, cum esset rex tertie partis Theutonie, regnauit apud Romanos annis XII. His temporibus Adriano successit Stephanus; postea Formosus. Arnolphus igitur a Formoso coronatus imperator effectus est; qui Pergamum cepit, et totam Italiam subiugauit. His temporibus Franci perdiderunt imperium, quod apud eos fuerat circiter CXII  annis. Fuit enim imperium a pluribus, multis annis, multipliciter usurpatum, de quorum successionis ordine prosequamur. Pape uero Formoso successerunt sequentes ordine dispositi: Bonifacius, Stephanus, Romanus, Theodorus, Ioannes, Benedictus, Leo, Christophorus, qui de papa factus est monachus.



De Ludouico filio Arnulphi.

Anno Domini 902, Ludouicus regnauit annis Iu apud Teutonicos. Post Ludouicum regnauit Henricus  Saxo, sed diadema capiti non imposuit. His temporibus Hungari depopulantur Italiam, scilicet anno Domini 906, uIII Kalend. Octobris: posteaque de anno in annum sepe reuersi sunt et depredati.

Ludouico successit Conradus nequissimus fortunatorum et ecclesiarum deuastator. Ideoque sustulit eum Deus. Cui successit Henricus Saxonie dux ad regnum uocatus.



De Berengario primo.

Anno Domini 907, Berengarius primus regnauit annis uI. Cuius tempore sedit  Anastasius in papam; cui successit Lando. Landoni, Ioannes, qui filius Sergii pape. Apud Teutonicos regnauit primus Conradus. Huius Berengarii cancellarius  nomine Ioannes fuit Cremone episcopus, qui comitatum extra ciuitatem per quinque milliaria impetrauit. Cuius tempore sedit Sergius papa, qui Christophoro fuerat substitutus.



De Berengario secundo

Anno Domini 913, Berengarius secundus regnauit annis uI.



De Hugone.

Anno Domini 923, Hugo regnauit annis uI. Apud Teutonicos regnauit Henricus. His temporibus Dalbertus Cremone fuit episcopus.



De Berengario tertio.

Anno Domini 931, Berengarius tertius regnauit annis uIII. His temporibus Ioanni successerunt hoc  ordine: Leo, Stephanus, Ioannes; item Leo; item Stephanus; postea Marinus et Agapitus.



De Lothario.

Anno Domini 944 Lotharius regnauit annis duobus.



De Berengario quarto.

Anno Domini 947 Berengarius regnauit annis XI. Qui regnum Italie cum imperio adeptus est, et regnauit cum Adelberto filio suo. Apud Teutonicos regnauit primus Otto Henrici filius. His temporibus Sarraceni Capuam inuaserunt, scilicet anno Domini 949. Romani quoque patriciatus sibi tyrannidem usurpauerunt. Agapito uero successerunt Ioannes, Benedictus et Leo. Cum has inter persecutiones et preter has a tyrannide Berengarii maximam pateretur  Ecclesia persecutionem, ad Ottonem regem Teutonicorum a Sede apostolica legati mittuntur, de tyrannide Berengarii conquerentes. Tum hic primus Otto filium suum nomine similiter Ottonem in Italiam misit, qui de Berengario triumphauit; totam Italiam subiugauit. Adelbertus in Corsicam fugit. Proinde rex Otto a Ioanne coronatus imperatoris nomen acquisiuit. Et sic imperium ad Teutonicos pro gloriosa et uictoriosa Ecclesie defensione transiuit.



De primo Ottone imperatore.


Anno Domini 961 primus Otto apud Romanos regnauit annis uI, qui Ioanni pape Leonem substituit, eo quod cum Adelberto conuenit. Eiecto Leone, Ioannes a Romanis restituitur, cui defuncto Benedictus substituitur. Sed imperator Benedictum deposuit, et Leonem restituit, et filium suum sibi equiuocum ab eo coronari obtinuit. Hic Leo papa donationes factas a Iustiniano imperatore, Ariberto rege, Pippino, et Carolo Ecclesie Romane, de consensu cardinalium, episcoporum, presbyterorum, diaconorum et totius cleri et populi Romani, imperatori Ottoni remisit, et sibi suisque successoribus concessit et largitus est, ut regnum Italicum ab inuasionibus liberarent et perpetuo tuerentur.  Huius maioris Ottonis temporibus Luyso Cremone fuit episcopus, qui corpus Beati Hymerii de oppido sancti Flauiani sito in episcopatu Immeliensi Cremonam transtulit.



De Ottone secundo imperatore.

Anno Domini 961, secundus Otto apud Romanos regnauit annos XXuIII. Huius temporibus Leoni pape succesit Ioannes, qui a prefecto urbis captus et in Campaniam in exsilium missus fuit. Sed imperator a persecutoribus supplicium sumens et apostolicum restituens uindicauit. Ioanni successit Benedictus, qui quoque a Thuicio Theodori filio captus in castro Sancti Angeli retrusus et strangulatus est. Benedicto successerunt Donus et Benedictus  et Ioannes, qui in castro Sancti Angeli fame afflictus mortuus est. Rursus Ioannes, itemque Ioannes, Siluester, Ioannes, aliusque Ioannes. Hisque temporibus Liutprandus Cremone fuit episcopus.



De tertio Ottone imperatore.

Anno Domini 994 tertius Otto apud Romanos regnauit annis uI. Cuius temporibus terre motus per decem dies totam Italiam agitauit. Eiusque temporibus uenerabilis Odericus Cremone fuit episcopus, qui arcam Beato Himerio fabricauit, et corpus sancti Gregorii martyris Cremonam de Spoleto portauit, et ecclesiam Sancti Laurentii quondam capellam foris muros ciuitatis edificans in monasterium etiam ditauit.



De Henrico Claudo duce Noricorum.


Anno Domini 1001, defunctis Ottonibus absque heredibus, Henricus Claudus dux Noricorum, id est Baguariorum, eiigitur a principibus. Qui regnauit annis XXIu. Imperauit autem XI, qui  multa prelia uicit. Cuius temporibus Ioanni pape successerunt hoc ordine Sergius, Benedictus, Ioannes et Benedictus, qui eiectus fuit de papatu, et Siluester substitutus. Sed et hoc deiecto Benedictus restituitur, quo rursus eiecto, Gregorius substitutus est, quem  imperator Henricus deposuit, et ultra montes transportauit, et Clementem substituit. Huius temporibus Henrici, capellanus eius, nomine Landolphus Cremone fuit episcopus, qui monasterii Sancti Laurentii et Cremonensis populi fuit acerrimus persecutor. Quocirca populus ipsum de ciuitate eiecit, et palatium turribus et duplici muro munitum destruxit. Proinde licet episcopio multa conquisierit, tamen multa per superbiam, multa per inertiam perdidit. Huius etiam Henrici temporibus luna tribus diebus sanguinea facta est. Sol defecit, et fames ualida fuit. Eiusque temporibus, scilicet anno Domini 1005, Simeon eremita migrauit ad Dominum, cuius corpus iacet ad Sanctum Benedictum inter Padum et Lironem.



De Conrado.


Anno Domini 1026 Conradus  apud Romanos regnauit annis XuI, cuius temporibus successit Clementi Damasus in papatu. Aribertus Mediolanensis fuit archiepiscopus, et Baldus Cremone fuit episcopus; qui quoque monasterium Sancti Laurentii persecutus est, et apud Lacum Obscurum impugnatus est. Defuncto Conrado uacauit imperium.



De Henrico secundo.

Anno Domini 1040, Henricus Conradi filius apud Romanos regnauit XuII annis; cuius temporibus in papatu sederunt Leo, qui cum Normannis in Apulea dimicauit, uictor, Stephanus, cuius tempore Pathera  Mediolani exorta est; post Benedictus, Nicolaus, eiusque temporibus, scilicet et anno Domini 1052, Bonifacius marchio sagitta in Spineta est occisus; et quidem ubi sagittarius pedes et genua fixit, radix omnis aruit, et herba cum germine in circuitu sibi ulterius non germinauit, ut diuinitus apparerent latentis uestigia occisoris  .



De Henrico tertio


Anno Domini 1063, Henricus apud Romanos regnauit annis XuI quem filius eius usque adeo persecutus est, quod ei regalia resignauit. His temporibus Robertus Guiscardus inuasit Apuliam, et etiam Romam impugnare presumpsit. Hierusalem a paganis capitur. Nicolao successerunt Alexander, qui cum Cadulo Parmense episcopo sub contentione fuit electus, sed obtinuit; et Gregorius, qui captus est a quibusdam Romanis apud sanctum Altare nocte Natalis Domini. Sed eodem die dimissus, et in suo statu receptus  est. Arnolphus autem Cremone fuit episcopus. His quoque temporibus, scilicet anno Domini 1070, ciuitas Astensis capta fuit ab Adalasia. Demum sequentibus temporibus sequentia  prouenerunt. Anno Domini 1083, Nonantulam obsedit comitissa Mathildis. Anno Domini 1084, ualida fames Italiam occupauit. Anno Domini 1096, multitudo peregrinorum per Cremonam transeuntium mare transiuit, qui, transactis annis tribus, Hierusalem Dei gratia recuperauerunt. Anno Domini 1098, primo cepit guerra de Cremona, frixorium Cremonensium. Anno Domini 1100, Paschalis papa creatur, quem quidam ex Romano clero adeo persecuti sunt, quod tres papalia insignia induentes eos in summos pontifices eligere presumpserint. Sed demum ab eodem Paschali confusi et prostrati sunt. Anno Domini 1102, Ferrariam obsedit comitissa Mathildis. Anno 1107,  Cremonenses, Laudenses, Papienses incenderunt Burgum Terdone in mense Augusto.



Que sequuntur, habet codex Estensis, usque ad cap. De Henrico quarto. Paucula uero ex his subinde repetuntur in Codice bibliothece Cesaree, ut infra perspicies.

Anno Domini 1084, his temporibus sancta ciuitate  Hierusalem tandiu a gentibus possessa, cum mercatores Christiani uenirent ad eam, et aurum pro tributo in Porta porsoluerent, sed non haberent, nisi cum gentilibus, ubi caput reclinarent, mercatores Amelphitani plateam uacuam ante portam ecclesie dicti Sepulcri a ciuitatis principe impetrantes, asylum de suo communi edificant iuxta monasterium eorumdem, quod usque hodie Sancta Maria de Latina uocatur, in quo possent Christiani manere, cum contingeret eos accedere, posueruntque custodes, qui deberent Christianos recipere. uenientibus itaque multis peregrinis causa deuotionis, uenit quidam sacerdos Francigena nomine Petrus, officio eremita, qui uidens Sancta profanari, festinus rediens Christianis suasit, ut ad liberandum  Sanctam ciuitatem ab infidelibus festinarent. Concurrunt itaque peregrini; sed plus quam centum millia Christianorum, per Constantinopolim transeuntium, quia in Dominum peccauerunt, a Turcomannis miserabiliter occiduntur. Rediens itaque Petrus, nichilominus uiriliter agens, ad papam accessit Urbanum secundum.



De obsidione ciuitatis Antiochene.

Anno Domini 1098, Franci Antiochiam mense Octobris obsessam, in Iunio feliciter obtinuerunt, Francis per chordarum scalas super muri apicem intromissis, operante quodam Turco, cui per somnium imperauit Christus dicens: Quid dormis? redde Antiochiam Christianis. Et apparente eis sancto  Georgio milite super equum album sedente, albis uestibus induto, totaque nocte clamante: uenite post me: intremus ciuitatem, obsederunt eam; Sarraceni uero tanta inopia famis confecti sunt, quod equos, asinos, et camelos, canes, et mures, et grana in stercoribus reperta comederent. De hac uictoria dictum est:

Cum fuit urbs capta tam nobilis Antiochena,
Undecies centum si subtrahis inde bis unum,
Tunc tot erunt anni Domini de uirgine nati.
Deinde Soldanus de Perside cum ingenti exercitu ciuitatem obsedit, et usque adeo Francos arctauit, quod multi fugerent. Sed cuidam clerico fugienti Dominus ait: Reuertere, et dic populo ut peniteat, et salui fient. Commiscuerunt enim se cum mulieribus Turcorum. Cum itaque penitentiam egissent,  ciuitatem in Iulio exierunt, et timore Domini misso in hostes, eos uiriliter fugauerunt. Fugit ipse soldanus cum XXX principibus; fugit et Corogath nimis ferus, et nimium tediosus. Antiochiam itaque Boamundus, cuius machinatione ciuitas fuerat acquisita, princeps obtinuit. Eodem anno fuit prima guerra de Crema, que est usque in hodiernum diem, non solum Cremonensium, sed etiam aliorum frixorium Longobardorum.



De captione per Phenicem, Sidonem, et Tyrum, Acon, Capham, et Cesaream, et Hierusalem.

Anno Domini 1099, Franci progressi per Phenicem, Sidonem, et Tyrum, Acon, Capham, Cesaream, et Hierusalem peruenerunt, et circum circa  quotidie processionem nudis pedibus facientes, eam uirtute magna ceperunt.

Anno milleno centeno quo minus uno
uirginis a partu, Domini qui claruit ortu,
Hierusalem Franci capiunt uirtute potenti,
Quindecies Iulio iam Phebi lumine tacto.
Quippe Godefredo patre, mox principe facto,
Post quadringentos uiginti circiter annos.
Est recuperata, ex quo sub Heraclio secunda uice a Sarracenis capta fuit, et deinde possessa. Capta quidem urbe quamdam crucis particulam in secreto loco repositam inuenerunt, quam ad sepulcrum Domini retulerunt. Audiens hec rex Babylonis, ut Francos in Hierusalem caperet, accelerauit. Sed Franci usque ad Ascalonam uiriliter obuiantes, eum uiriliter impugnarunt, de quorum diuitiis  Franci ditati gloriose Hierusalem rediere. Sed Robertus Normannie comes, et Robertus Flandrie comes per Constantinopolim ad propria remearunt. Raymundus comes Laudiciam accessit. Dux autem Godefredus, Tancredo secum retento, Hierosolymitanum obtinuit principatum. Audientes Boamundus princeps Antiochie, et Balduinus frater Godefredi predicti princeps Edisse, uictoriam sociorum, maximo cum labore Hierusalem peruenerunt, et Daiberto Pisano archiepiscopo in patriarcham constituto, ad suos principatus, perfecto peregrinationis itinere, feliciter redierunt. Et fuit tempore Urbani pape secundi.



De Boamundo.

 Anno Domini 1100, Boamundus a Turcis captus est, et Godefredus Balduini frater electus est: qui Edissam Balduino comiti cognato suo committens, Hierusalem per multos labores peruenit, et modico tempore terram ultra Ascaloniam et partes Arabie, ut sue ditioni subiiceret, perlustrauit. Eodem anno papa Paschalis creatur, quem quidam ex Romano clero usque adeo persecuti sunt, quod tres papalia insignia induentes eos in summos pontifices erigere presumerent. Sed demum ab eodem Paschali confusi, prostrati sunt.



De Balduino.

Anno Domini 1101, Balduinus in Bethlehem coronatur in regem, quod frater eius recusauerat dicens,  neminem debere coronari in regno, uel de regno regis Christi. Sed consultius sapientibus uisum est, ut quod Christo fecerunt ad ignominiam, Christiani faciant ad honorem et gloriam. Simile est de rasura Petri, et nostra. Nondum Christiani plus quam CCC milites habebant, et tot de peditibus, qui Hierusalem, Ioppem, Ramulam, et castrum Caphe custodirent, nullumque Portum preter Ioppem Cetera Sarraceni. Tunc temporis Ianuensium stolus aduenit, conuenitque inter regem, et eos, ut quicunque ciuitatem Sarracenorum caperent, tertiam partem haberent. Primo itaque ceperunt oppidum Assur; deinde urbem Cesaream Palestine, ubi archiepiscopum constituunt. Tempore procedente rex cum paucis contra ducem Babylonensis  militie prope Ascalonam dimicauit, eumque et immensum illius exercitum superauit.



De captione Tortose, et obsidione Ferrarie.

Anno Domini 1102, alius Francorum exercitus superueniens labores multos et damna perpessus est, sed postmodum Tortosam ceperunt; inter quos fuit comes Pictauiensis, et comes Burgundie, et comes Blesensis, cum quibus, et uix CC. militibus rex uiginti Sarracenorum millia expugnauit infra Ramulam; aliaque uice Ioppem, quam prehendiderant, gratia Saluatoris obtinuit. Eodem anno in Italia Ferrariam ciuitatem obsedit comitissa Mathildis.



De Boamundo, qui liberatus fuit a carcere.

Anno Domini 1103, Boamundus a Turcorum  carcere liberatus est, et sicut princeps Antiochie receptus est, qui et Laudiciam a Tancredo, qui eam Constantinopolitani imperatoris hominibus abstulerat, acquisiuit.



De obsidione Acon.

Anno Domini 1104, rex obsedit Acon, et auxilio Ianuensium impugnauit, eamque per deditionem obtinuit. Eodem anno Boamundus iuxta Charram, que est prope Eufratem, contra Turcos pugnauit magna strage suorum. Dein Franciam properans filiam regis Philippi Constantiam accepit uxorem, principatu Tancredo relicto.



De Tancredo principe Antiochie. De expugnatione quam fecit contra Sarracenos.

 Anno Domini 1105 pugnauit Tancredus Antiochie princeps contra Sarracenos, eosque uiriliter expugnauit. Rex quoque Balduinus inter Ioppem et Ramulam cum quingentis militibus, et duobus millibus peditum, quindecim millia Turcorum, Aethiopum, et Arabum superauit. Eodem anno in uigilia Natiuitatis Domini Hierosolymis magnus exstitit terre motus.



De cometa, et duobus solibus, et stellis.

Anno Domini 1106, cometa magnus, rutilus et niueus, incipiens in Februario L diebus apparuit mundo. Et duo quoque soles apparuerunt, et stelle de celo pluries uise sunt. Ugo Magnus, qui Tiberiadi presidebat, Damascenos superauit; sed in alia expeditione interiit.



De militibus Ioppitis, et Boamundo.


Anno Domini 1107 milites Ioppite quingentos milites, et M. pedites inter Ioppem et Hierusalem latitantes in latibulis superarunt. Eodem anno Boamundus, qui de Francia in Apuliam uenerat cum quinque millibus militum, et quadraginta millibus peditum, Duratium obsedit, eo quod Alexius Constantinopolitanus peregrinis erat infestus.



De pace Boamundi cum Alexio.

Anno Domini 1108, Boamundus pacem cum Alexio fecit, et rediit in Apuliam.



De rege, qui Tripolim cepit.

Anno Domini 1109, rex Tripolim auxilio Ianuensium  cum Bertramo comite cepit, et Bertramum eumdem comitem inuestiuit.



De captione ciuitatis Beryti, et obsidione a Balduino rege.

Anno Domini 1110, rex Balduinus Berytum ciuitatem obsedit, et cepit; et Edissenis, qui a Sarracenis obsidebantur, cum Tancredo principe Antiocheno illuc adiens, annone auxilium dedit. Deinde Hierusalem reuersus, auxilio Gernani regis Noruegensium, qui cum LX nauibus uenerat peregrinis, Sidonem ciuitatem obsedit et cepit. Eodem anno ciuitas Nouarie destructa est.



De obsidione Tyri, et destructione ciuitatis Laude.

Anno Domini 1111, rex Balduinus adiuit principatum  Antiochenum, et Tancredo contra Persas tulit auxilium. Deinde regressus Tyrum obsedit, sed non cepit. Eodem anno ciuitas Laudensis in Italia capta et destructa fuit a Mediolanensibus.



De morte Tancredi.

Anno Domini 1112, Tancredus moritur, successitque Rogerius cognatus ipsius.



De eclipsi solis, et terre motu, et comitissa Sicilie, et de concilio.

Anno Domini 1113, sol passus est eclipsim, et terre motus in Hierosolymitano regno in illo bis exstitit anno. In quo Sarraceni Christianos suo proposito penitus destructuri, in insula, que est inter Iordanem, congregati sunt. Contra quos rex Balduinus cum suo damno pugnauit; et interim  Ascalonite circa Hierusalem segetes dissiparunt. Eodem anno comitissa Sicilie Adalaida, uxor comitis fratris Roberti Guiscardi, Acon causa peregrinationis applicuit. Eodem anno concilium apostolicus in Lateranensi Basilica celebrauit, in quo cassatum est illud priuilegium, potius prauilegium appellandum, a Patribus per uiolentiam extortum. Eodem anno ciuitas Cremone crematur incendio.



De multitudine locustarum

Anno Domini 1114, multitudo locustarum, ab Arabie partibus aduolans, Hierosolymitanas segetes dissipauerunt. Maximus terre motus in Antiochenis partibus fuit; domos et munimina multa  subuertit, ante quem musce tecta non introibant.



De castrametatione, quam fecerunt Turci inter Antiochiam et Damascum. Et de subuersione ciuitatis a terre motu. Et de obitu comitisse Mathildis.

Anno Domini 1115, castrametati sunt Turci inter Antiochiam et Damascum. Doldequinus itaque rex Damascenorum pacem cum rege Balduino et principe Rogerio composuit. Conueneruntque simul aduersus eos. Interim Ascalonite Ioppem obsederunt. Regibus igitur ad suas reuersis, soli Antiocheni Turcos animositate ualida superarunt. Eodem anno subuersa est Mamistria terre motu. Eodem anno rex Balduinus in quodam monte Arabie, qui est inter montem Abarim, in quo Dominus  Moysem sepeliuit, Ior et Synai, castrum edificauit, et Montem nominari precepit. Et eodem anno comitissa Mathildis obiit.



De rege Balduino, et comitissa Adelaide.

Anno Domini 1116, rex Balduinus dimisit Adelaidam, comitissam quondam Sicilie, quam, sua uiuente, apud Edissam iniuste duxerat in uxorem.



De multitudine locustarum.

Anno Domini 1117, in Hierosolymitanis partibus multitudo locustarum segetes et arbores deuorauit. Et luna prius rubore, postmodum tota nigredine perfusa est. Eodem anno rex Balduinus castrum edificauit iuxta Tyrum, quod Scandileon, id est caput leonis, constituit nominandum.



De morte regis Balduini et Alexii.

 Anno Domini 1118, rex Balduinus uniuerse carnis debitum soluit, cum regnasset annis XuIII. Cui tributa dederunt Ceder, et Aegyptus, Dan et Damascus. Et sepultus in Golgotha iuxta fratrem suum ducem Godefredum. Cui, sobole nulla relicta, successit alius Balduinus, comes Edissenus, cognatus ipsius, qui multitudini Turcorum iuxta Ascalonem uiriliter restitit; sed neutra pars alteram assiliuit. Eodem anno Alexius Constantinopolitanus uiam uniuerse carnis ingressus est. Regnauit pro eo Caloiannes filius eius.



De Gelasio papa II et de pestilentia principis, et de militia et exordio militum Templi.

Anno Domini 1119, Gelasius papa II, qui Paschali  pape successit, cum in urbe concorditer fuisset electus, et in sede locatus, fugiens imperatoris Henrici festinum aduentum, apud Capuam consecrationis benedictionem accepit. Imperator autem Mauritium Bracharum archiepiscopum immisit, quem populus Romanus Burdinum uocauit. Gelasius uero per Pisas et Ianuam transiens, apud Sanctum Aegidium applicuit, et Cluniacum usque perueniens, ibi uiam uniuerse carnis ingressus est, et sepultus. Eodem anno Antiochenorum contra Turcos prope Artesium oppidum, quod est prope Anthiochiam, dimicantium septem millia occiderunt propter luxuriam principis et magnatum suorum. Sed post, cum rex Balduinus accessisset ibidem prope, iuxta oppidum Sardonis, uel Sardarium,  est dimicatum, in qua pugna, licet sanguinolenta, Christiani consecuti sunt uictoriam. Eodem anno militia Templi sumpsit exordium.



De Calixto papa II et aliis gestis, que suo tempore fuerunt, et maxime in Lombardia, et ultra mare et Antiochia.

Anno Domini 1120 Calixtus papa II creatur, apud Cluniacum electus, qui cum esset ex patre Burgundie comite natus, sicut inter seculares clarissimus, sic inter ecclesiasticos fuit eximius. Qui cum ad urbem et sedem apostolicam festinaret, ecclesiam Pisanam consecrauit; Sutriumque accedens, Burdinum cepit intrusum, qui pro palafredo camelo insidiens in transuerso, et pro freno caudam manibus tenens, et pro pallio rubeo pilosa pelle  uestitus, urbem rediens in comitatu pontificis precedebat; et sic multipliciter illusus, in Cauensi monasterio intrusus uitam finiuit. Eodem anno rex Hierusalem et Antiochiam uisitauit, et Turcis uiriliter restitit prope Caliptum, et remisit omnem exactionem omnibus Sarracenis, Hierusalem causa uendendi triticum et hordeum et legumina ingressuris. Eodem anno fuit in Italia inter Cremonenses et Parmenses clades bellica, qua Cremonenses cum Parmensibus in Parmensi glarea conflixerunt.



De rege Balduino, qui destruxit castrum Iaret.

Anno Domini 1121, rex Balduinus castrum, quod Doldequinus rex Damasci XuI milliario iuxta Iordanem construxerat, obsedit, et obtinuit, et ad solum  usque destruxit. Cuius nomen Iartam incole nominabant. Fuit olim ciuitas Gerasa in Arabia sita.



De rege Hierusalem.

Anno Domini 1122, rex Hierusalem Antiochiam iuit, et gentem Parthicam ab infestatione compescuit.



De rege Henrico.

Anno Domini 1122, uidens imperator Henricus quia non est scientia, non est potentia contra Dominum, rediit ad pacem Ecclesie, remittens omnem inuestituram, et quidquid spiritualium priuilegio uiolento extorserat, et concedens canonicam fieri electionem et consecrationem, sic ait: In nomine  sancte et indiuidue Trinitatis. Ego HENRICUS, etc.



De captione Balduini a Turcis.

Eodem anno Turci Balduinum ceperunt, pro quo Eustachius, qui Cesaream possidebat, terre custos preficitur. Ad hec Ioppem obsederunt; sed demum iuxta Azotum gens perfida fugatur, et trucidatur, et uincitur, et Dei potentia superatur. Ad hec uenetica potentissima classis, que iter ad terre sancte subuentionem arripuerat, inde propitiante Domino accelerauit, et immensam Turcorum classem, que ad obsidionem uenerat, apprehendit. Ad hec Gonselinus comes Edissenus, qui diu inibi fuerat, de carcere liberatur: quod etsi callide factum fuerit, nec calliditatem scribimus,  nec calliditati ascribimus, sed misericordie et potentie Dei.



De Christicolis ueneticis, qui Tyrum obsederunt.

Anno Domini 1124, Christicole Hierosolymitani Tyrum cum ueneticis obsederunt. Sed iterum Ascalonite cum sua iactura Hierusalem infestant; et Balach cum innumerabili exercitu Antiochenos inuadit, quem Gonselinus Edissenus comes uiriliter expugnauit, eique caput abscidit. Et sic adimpletum est somnium eius, quod uiderat, quod sibi oculos Gonselinus erueret. Igitur in mense Iunio Tyrus capitur a Christianis, et in Dei nomine possidetur. Ubi ut quondam archiflamen, sic et nunc instructus est archiepiscopus, qui patriarche Hierosolymitano constat de facto subesse, quamuis  submurmuret Antiochenus, antiquo iure Grecorum munimine fultus. Ad hec tertia pars Tyri uenetis hereditario iure conceditur, duabus sub regia potestate relictis. Eodem anno fuit Honorius papa III, et sedit annis uI, mense I, diebus XXuIII.



De liberatione Balduinide carceribus.

Anno Domini 1125 rex Balduinus, cum fere duobus annis uinculis compeditus fuisset, de carcere liberatus Hierosolymam uenit, et festinanter Antiochiam rediit. ueneti redeuntes Tondum, et Mothonem, et Samum, et Chium, imperatoris Greci insulas inuadentes pro uelle menia destruxerunt, personas captiuarunt, res omnimodas abstulerunt. Rex autem Balduinus habens milites mille, et duo millia peditum, quindecim millia militum Borsequini  et regis Damasci fugauit iuxta castrum Hasar, et occidit, apprehendit, et sauciauit. Post hec edificauit castrum iuxta Berytum in monte Grauiano, sic dicto quasi a gladiando, quod ibi rei gladiabantur, id est damnandi iudicabantur. Deinde uersus Damascum duxit exercitum, ubi predam maximam conquisiuit. Postmodum contra Ascalonem, ubi hostes impulit, et intrusit.



Sequitur codex MS. uindobonensis.---De Henrico quarto.

Anno Domini 1110, Henricus, Henrici filius, apud Romanos regnauit annis Xu, qui Romam hoc anno, scilicet 1090 pro sua consecratione ueniens Paschalem  papam cepit, et in uinculis duobus mensibus et ultra tenuit, eo quod patrem prohibuerat sepeliri, ita quod per quinque annos iacuit in feretro. Et quia nolebat consecrare, nisi iuramento firmaret quod de inuestituris ecclesiarum, episcoporum et abbatum se ulterius non intromitteret; demum, reconciliatione facta, coronatus est. Modus autem reconciliationis hic fuit, scilicet quod apostolicus inuitus et coactus priuilegium imperatori de inuestituris dedit ecclesiarum, episcoporum et abbatum; et quod electus non consecretur nisi prius a rege laudetur et inuestiatur. Sed post idem papa synodum in Lateranensi basilica celebrauit, in qua cassatum est id priuilegium, potius prauilegium appellandum, per uiolentiam regis extortum. Huius Henrici  temporibus Gualterus Cremone fuit episcopus, cui Hugo successit electus. Eiusque temporibus, scilicet anno Domini 1090 fuit bellum inter Mediolanenses et Cremonenses apud Brixianorum, Cremonensibus perniciosum. Eodem anno ciuitas Laudensis capta est a Mediolanensibus, et destructa. Anno Domini 1113 predicta fuit synodus celebrata, et Cremona incendio concremata. Anno Domini 1115 comitissa Mathildis moritur, et apud ecclesiam Sancti Benedicti inter Padum et Lironem, quam ditauerat, sepelitur; quam Teudaldus auus construxerat, et Bonifacius pater eius possessionibus ampliauerat. Anno Domini 1116, terre motus magnus in Ianuario fuit, propter quem Ecclesia maior Cremonensis corruit, et corpus confessoris  Himerii diu latuit sub ruina. Anno Domini 1119, Gelasius Paschali successit, qui cum in Urbe concorditer fuisset electus, et in sede locatus, fugiens imperatoris Henrici festinum aduentum, apud Capuam consecrationis benedictionem accepit. Imperator autem Mauritium Bracharum archiepiscopum intrusit, quem populus Romanus Burdinum uocauit. Gelasius uero per Pisas et Ianuam transiens, apud Sanctum Aegidium applicuit, et Cluniacum usque perueniens, ibi uiam uniuerse carnis ingressus, et sepultus est. Anno Domini 1120, Calixtus papa creatur, apud Cluniacum electus, qui cum esset ex patre Burgundie comite natus, sicut inter seculares clarissimus fuerat, sic inter ecclesiasticos fuit eximius. Qui cum ad urbem et sedem apostolicam  festinaret, Pisanam Ecclesiam consecrauit; Sutriumque accedens, Burdinum cepit intrusum, qui pro palafredo camelo insidens in transuerso, et pro freno caudam manibus tenens, et pallio rubeo pilosa pelle uestitus, Urbem rediens in comitatu pontificis precedebat, et sic multipliciter illusus in Cauensi monasterio uitam finiit intrusus. uidens igitur imperator, quia non est scientia, non est potentia contra Dominum, rediit ad pacem Ecclesie, remittens omnem inuestituram, et quidquid spiritualium priuilegio uiolenter extorserat, et concedens canonicam fieri electionem, et consecrationem sic ait: In nomine sancte et indiuidue Trinitatis, ego HENRICUS, etc. Anno quoque Domini 1120,  fuit prima guerra de Parma, qua Cremonenses cum Parmensibus in Parmensi glarea conflixerunt.



De Lothario.

Anno Domini 1126, Lotharius apud Romanos regnauit annis XII, qui progeniem Henricorum nimis acriter persequebatur. Contra eum Conradus electus est, sed eo per compositionem cessante, Lotharius confirmatus est.



Hec adduntur in codice Estensi.

Hoc anno 1126, rex Balduinus uersus Damascum direxit expeditionem, et peruenerunt Tiberiadem; deinde, Iordane transito, peruenerunt Caueam Roob, et ultra Meddam turrim quamdam precipitauerunt. Deinde ad castrum Solome, et inde ad prataria  Sophar , audaci fortitudine processerunt. Post cum filio Doldequini regis pugnantes, uictoriam adepti sunt, et Hierusalem cum triumpho reuersi, duabus turribus in reuersione destructis. Postea inuitatus a comite Tripolitano Raphaneam ciuitatem obsedit, ubi Sabbaticus fluuius sex diebus siccum exhibet alueum, a septimo fluit abundanter. Cumque cepissent eam, comiti tradidit presidendam. Ad hec cum contra Turcos Antiochiam properasset, Babylonii portus nostros nauali certamine tentauerunt, sed nichil proficientes, damna perpessi sunt. Et ecce post multos labores, multaque pericula Boiamundus adolescens, filius quondam Boiamundi maioris, de  Apulia uenit in Antiochiam, ubi rex eum honorifice recepit, et unam ei de filiabus suis tradidit in uxorem, et cum filia regnum sibi hereditario iure tradendum. Eodem anno uisus est in partibus orientis, inter orientem et septentrionem, cometa, qui nascens ante lucanum, uersus nonam, radium emittebat.

Eodem anno 1126, ciuitas Cumana capta est a Mediolanensibus in Augusto: eodemque anno ita gelauit Eridanus, ut super glaciem currus et equi discurrerent. Lotharii temporibus sedit Honorius in papatu; qui cum fuisset electus sub contentione Theobaldi presbyteri cardinalis, humiliter mantum deposuit. Fratres itaque uidentes humilitatem ipsius,  unanimiter ei obedientiam prestiterunt. Hic cum descenderet in Apuliam, ut cum Rogerio dimicaret, inuestigans fraudem baronum, saniori consilio Rogerium de ducatu Apulie inuestiuit. Hic per Petrum presbyterum cardinalem, patriarcham Aquileiensem, et uenetum deposuit. Huic Innocentius papa successit, qui quoque sub contentione cum Petro, Petri Leonis presbytero cardinali, cui Anacletus nomen imponitur, fuit electus. Innocentio clerus, sed Anacleto preter Fragepanos Romanum uulgus adhesit. Anacletus crucifixum aureum, aureasque coronas, et ecclesiarum thesauros accipiens, in Apuliam se recepit, et Rogerium regem esse concessit. Innocentius uero nauigio  Pisas peruenit, et inter Pisanos et Ianuenses treugas posuit; inde proficiscens apud Sanctum Aegidium concilium celebrauit. Transiens in Franciam a Ludouico rege Francorum, et Henrico rege Anglorum honorifice susceptus est. Progrediens in Lotharingiam, a rege Lothario promissionem accepit, quod eum ad Beati Petri sedem reduceret. Rediens itaque Rhemis secundum, et apud Placentiam tertium concilium celebrauit. Reuersus Pisas inter Pisanos et Ianuenses pacem composuit, et recolens beneficia sibi a Pisanis et Ianuensibus collata, Pisane concessit Ecclesie primatum Sardinie, et tres episcopatus in Prouincia Corsice. Ianuensem uero exemit a subiectione Ecclesie Mediolanensis, eamque metropolim faciens, subiecit ei Bobiensem, et  quosdam Corsicanos episcopos. Dum hec agerentur, ecce rex Lotharius festinus promissor aduenit. Rex igitur et pontifex Urbem pariter adierunt, ubi pontifex sedem Lateranensis Ecclesie, et rex imperiale obtinuit diadema. Post hec imperator in Alamanniam, et pontifex reuertitur ad ciuitatem Pisanam, ubi quartum concilium celebrauit. Et quoniam Rogerius Petrum heresiarcham agnomine Anacletum adhuc in errore fouebat, Christianissimus imperator, Ecclesie Catholice aduocatus, de Alamannia rediens, cum summo pontifice Apulie fines inuasit, et totam potentis fortitudinis brachio subiugauit. Rogerius autem in Siciliam fugit. Pontifex igitur et imperator Rainonem ducem fecerunt Apulie. Sicque pontifex ad Urbem, et imperator  in Teutoniam cum gloria remearunt. Petrus uero heresiarcha in errore computruit, et defunctus est; cuius sectatores alium elegerunt, quem Romani Carnicoruum nominabant. Demum ad pedes summi pontificis ueniam postulantes, misericorditer recepti sunt. Auctoritate huius summi pontificis Compostellana ecclesia facta est metropolis. Hic pontifex Tiburtum cum Romanis obsedit; sed multi capti sunt, et occisi; demum reuersi Romani de Tiburtinis cum uictoria triumpharunt. Lotharii temporibus Obertus Cremone fuit episcopus, qui sancti Himerii, quod diu latuerat, corpus inuenit, et anno Domini 1129, in scrineo ferrato recondidit. Hic Lotharius anno Domini 1132, Cremam cum Cremonensibus per mensem obsedit. Sequenti anno, scilicet  1133, constructum est castrum uicecomitum, seu uiscontonum. Demum Cremonenses imperialem defenderunt maiestatem. Anno Domini 1135, idem uictoriosus imperator Bassianum, ceterasque terras circum depopulatus inuasit, et legem de feudis condidit edictalem.



Hec adduntur ex codice Estensi.---De multitudine soricorum.

Anno Domini 1127, in regione Palestinorum multitudo soricorum ebulliuit, que boues et alia animalia deuorabat, et sata penitus deuastabat; quibus in uallestribus Tyriorum cataclysmo depulsis, regio illa putore corrupta est.



De Boamundo et de gestis que fuerunt suo tempore.


Eodem anno Boamundus Antiochenus oppidum Caphardam, quod est prope Apalmiam uel Eufemiam, obsedit, et habitatores licet se multo redimere uolentes occidit. Sed orta est inter eum et Gonselinum comitem Edissenum immensa discordia, ut usque ad Antiochie muros diriperet uniuersa.



De destructione Syracuse.

Eodem anno Barbari Syracusam ciuitatem inuadunt, comburunt, et cuncta diripiunt.



De rege Balduino, et de celebratione concilii, et confirmatione militie, ordinis, et regule Templi, et de gestis que fuerunt eodem tempore.

Anno Domini 1128, rex Balduinus oppidum Blahasam,  quod a Sidone quatuor milliariis in arduis edificatum fuerat, obsedit et cepit. Eodem anno apud Trecas archiepiscoporum, et episcoporum, et abbatum, inter quos sanctus Bernardus adfuit Clareuallensis, concilium est celebratum. In quo fuit Templi militia corroborata, et Regula sancti militaris ordinis instituta. Lotharii temporibus sedit Honorius in papatu, qui cum fuisset electus sub contentione Theobaldi cardinalis et presbyteri, humiliter mantum deposuit. Fratres itaque uidentes humilitatem ipsius unanimiter ei obedientiam prestiterunt. Hic cum descenderet in Apuliam, ut cum Rogerio dimicaret, inuestigans fraudem baronum, saniori consilio Rogerium de ducatu Apulie inuestiuit. Hic per Petrum, etc. ut supra usque ad illa  uerba Compostellana Ecclesia facta est metropolis. Sequitur autem: Lotharii quoque temporibus regi Balduino successit Fulco Andegauensis comes. Iste Fulco filiam regis Anglie habuerat in uxorem, qua defuncta filiis ex ea susceptis, accersitus est, ut Melisendam primogenitam Balduini duceret uxorem. Balduinus enim filium non reliquerat, sed quatuor filias. Accessit itaque Fulco, et reginam accepit et regnum; ex qua genuit Balduinum, et Aimericum, qui fuerunt fratres regis Anglie. Alia sororum principi nupsit Antiocheno. Tertia comiti Tripolitano. Quarta Deo in Bethania, abbatisse functa officio.



De Conrado rege.

 Anno Domini 1139, Conradus apud Romanos regnauit annis XII. Hic est Conradus, qui cum Lothario successit electus  : cuius temporibus in papatu sederunt Celestinus papa II et Lucius papa II qui armata manu ascendit Capitolium; sed Romani inde eiecerunt eum. Tum successit Eugenius qui, cum esset abbas Sancti Anastasii, ex insperato concorditer electus est. Qui papa metu ciuium fugit in arcem Monticelli, et inde ad monasterium Farfense, ubi gratiam consecrationis accepit. uerum quamuis ab initio fuissent ei ciues infesti, tamen, auctore Deo, qui spirat ubi uult, quia potens erat in opere et sermone, conuersi sunt ad pastorem et episcopum animarum suarum, et eum  cum gaudio magno et solemni processione receperunt in Urbe. Conradi regis temporibus, scilicet anno Domini 1139, magna pars Cremonensium a Mediolanensibus apud Cremam capta carceralibus est uinculis mancipata  . Anno Domini 1142, Innocentius, quem prediximus, Tiburtum obsedit. Anno 1146, pestis erucarum inualuit super terram, et bona terre consumpsit: unde sequenti anno fames nonnullos macerauit egentes. Tamen eodem anno 1147, rex Conradus zelo Dei accensus insignitus crucis munimine transmeauit, et cum eo pariter Ludouicus rex Galliarum  , in quo exercitu Fredericus, Frederici ducis Sueuorum filius, super omnes exstitit strenuus et gloriosus; id quod ei fuit occasio,  ut postmodum a principibus uocaretur ad regnum. Anno uero Domini 1149, Placentini apud Thabianum capti fuerunt.



De Frederico imperatore.

Anno Domini 1142, Fredericus apud Romanos regnauit annis XXXuII, qui fuit miles strenuus, et magnanimus, mitis, affabilis, illitteratus, sed morali experientia doctus:

Qui mores hominum multorum uidit, et urbes.
Cuius temporibus multa et uaria sequentia euenerunt. Nam eodem anno, scilicet Domini 1152, Medexena capta est a Cremonensibus et Placentinis, penitus et destructa.



Hec addit codex Estensis.

 Anno Domini 1153, Ascalona capta est a Christianis, eam Balduino rege, qui quasi alter exstitit Machabeus, uiriliter expugnante. Cui, tempore procedente, proh dolor! uiam uniuerse carnis ingresso, et sobolem non relinquenti, cum frater Aimericus succedere debuisset, dilatum est, eo quod propter incestas nuptias excommunicatum non decebat inungi. Igitur affine uxore dimissa, ex qua tamen genuit filium et filiam, Balduinum uidelicet, et Sibillam, coronatur in regem, et aliam ducens uxorem, genuit ex ea filiam nomine Isabellam. Hic Aimericus Aegyptios subiugauit, Damascenos sepe contriuit. Qui demum Balduinus suscepit regnum qui, licet ab infantia lepra percussus fines tamen  regni Hierosolymitani uiriliter conseruauit, et Saladinum, Christi fidei inimicum, apud montem Gizardum mirabiliter contriuit; et dum uixit, magnifice triumphauit. Sed dum hec felicia in Hierosolymitano regno per multorum sequentium curricula annorum fiunt, multa infelicia, odibilia Deo, et ab hominibus improbanda in Italico imperio committuntur.

Anno Domini 1154, rex Fredericus primo in Italiam uenit, qui ciuitatem cepit Astensem, turres et muros destruens ciuitatis. Anno Domini 1153 Anastasius papa Iu creatur. Arnoldus hereticus auctoritate Frederici regis comburitur. Terdonam rex  idem et Spoletum cepit, et funditus destruxit. Deinde Romam festinans multos subiugauit hostes. Anno Domini 1154, Adrianus papa Iu creatur, qui regem Fredericum inunxit, et imperiali diademate coronauit. Imperator autem Romanos impugnauit, nolentes ei fidelitatem et ius debitum exhibere, in quorum acrimoniam et imperialem ultionem Tiburtinum censuit municipium restaurari. Post hec in Alamanniam cum triumpho rediit imperiali, et hospitatus est super fluuium Rheni. Anno Domini 1157, Mediolanenses castrum Papiensium nomine uegeualum destruxerunt, et Terdonam ciuitatem reedificauerunt. Anno Domini 1158 imperator in Italiam rediens, Brixienses impugnauit, Laudam ciuitatem fundauit, Mediolanum obsedit; sed federe  facto discessit, et regalibus resignatis, pacem cum Lombardis composuit, et legem in Ronchalibus condidit. Anno Domini 1159, turres Placentinorum et munimina urbis destruxit. Eodem anno Cremam cum Cremonensibus obsedit, et uI Kalend. Februarii dissipauit. Eodem quoque anno Obertus Cremonensis episcopus corpus sancti Gregorii martyris transtulit in ecclesiam Sancti Michelis. His temporibus Alexander papa creatur, qui sub contentione fuit electus cum Octauiano, qui cognominatus est uictor. Quo schismatis in errore defuncto, Guido de Crema Paschalis nominatus accessit; cui similiter in errore defuncto Ioannes de Struma, Calixtus agnominatus, in schismate fuit similiter substitutus. Hos tres heresiarchas imperator manutenuit, et  schisma per XuII annos in Ecclesia fouit. Et quia dignum est, quod qui in sordibus est, sordescat adhuc, medio tempore multa mala intulit, multa quoque perpessus est. Anno Domini 1159, cum Mediolanensibus apud Carcanum pugnauit, et utrisque fuit aduersa fortuna. Sed anno Domini 1162 Mediolanum cepit et destruxit, inquilinis in quatuor burgis partiens incolatum. Demum in omnibus Lombardie ciuitatibus pro sua uoluntate constituit potestates. His itaque uictoriose peractis in Alamanniam rediit imperator uictoriis gloriosus. Tempore procedente Romanis Tusculanum impugnantibus et cancellariis in fortitudinis brachio eam defendentibus, cum Romanorum multa millia cecidissent  ,  anno Domini 1167, festinus imperator uenit ad urbem, et Paschalem heresiarcham apud Sanctum Petrum in sedem apostolicam inthronizauit. Et cum Romani Sancti Petri ecclesiam incastellassent, non perferens patienter, Atrium profanando combussit. Propterea nutu Dei, qui nullum malum preterit; impunitum, omnes pene suos mortalitate pestilentie perdidit. Sed contra eum eodem anno 1167 ciuitates Italie conspirarunt, Mediolanum reedificantes.  Proh dolor! Etiam illa non fuit exspers coniurationis, quam in summo constituerat aliarum. In se uertit manum, cum pestiferum sibi malleum proprio malleo reincudit. Sed diuina ultio  , et ultionis augmentum, ut filius patrem, libertus patronum, famulus Dominum, aut quiuis, de quo fuerat meritus, presumendo iamiam hostis improuisus feriat uenerandum amicum. Redeuntem igitur Fredericum in patriam, itinere per planitiem intercluso, per abrupta et inuia montium transire oportuit, quousque ad Alamannica regna peruenit.

His temporibus fuit presbyter nomine Cremonensis electus, qui licet aliis meritis, et scientia dignus, tamen propter schisma deiectus est. Et ut adimpleatur, quod uulgo in prouerbiis dicitur: Cui accidit  una non erit illa sola.



Adduntur hec in codice Estensi. De Manuele imperatore

Eodem anno imperator Manuel Constantinopolitanus maximam uenetorum multitudinem per totam Greciam dispersorum in unius diei spatio cepit, sicut aues ab absconso uenatorio laqueo capiuntur. Eo quod in ceteros Latinos in imperatoris gratiam constitutos insultum zelo inuidie fecerunt, et plagis affectos reliquerant semiuiuos. Quocirca ueneti cum multitudine magna uirorum, et centum galeis Romanie insulas intrantes quasdam ceperunt. Sed apud Chio hiemantes peste fere omnes mortui sunt. Qui autem superstites redierunt, ducem proprium  occiderunt.



Sequuntur hec in utroque codice ms

Sequenti anno, scilicet 1168, Lombardi coloniam, uel nouam colonorum habitationem facientes, eam ab Alexandro papa Alexandriam uocauerunt. Alii Ciuitatem Nouam; Papienses uero Paleam usque in hodiernum diem appellant. Eodem quoque anno Romani uires resumentes Albanum expugnauerunt, et exspoliantes bonis omnibus, incenderunt.



Hec habet unus tantum codex Estensis. De obsidione Ancone.

Anno Domini 1172, Christianus archicancellarius, qui erat archiepiscopus Maguntinus, Anconam  cum uenetis obsedit, et in tantum obsessos arctauit, ut immundas carnes, et coria condita, ceteraque illicita, uel immunda comederent, et caput asini centum quadraginta denarios uenderent. Tamen etiam uicti uiriliter restiterunt; et refocillatos a Manuele Constantinopolitano pecunie thesauris de manibus persecutoris liberauit eos Dominus.



Hec in utroque codice.


Sequenti anno 1169, ciuitas Cremone cepit murorum munimine cingi. Demum rediens imperator Italiam anno Domini 1174, Segusiam destruxit, Paleam obsedit, sed non messuit, nec quidquam in horrea reportauit. Eodem anno ad inuocationem sancti confessoris Himerii omnipotens Dominus multa mirabilia fecit. Anno Domini 1175, cum Lombardi contra imperatorem apud Castesium congregati fuissent, eos redditis gladiis subiugauit, et in deditionem imperio dignam recepit.



Addit codex Estensis.

Circa hec tempora uictoriis gloriosis magnificus,  quamuis leprosus, Balduinus rex Hierosolymitanus Guilielmo primogenito marchionis Guilielmi de Monteferrato filio sororem suam tradidit in uxorem. Erat enim specie decorus, uir militaris, miles strenuus, uirtutibus armatus, uiribus approbatus. Cui cum rex infirmus et elephantiosus coronam uellet imponere, Guilielmus renuit, Ioppensem tenens iure successorio comitatum; sed in custodia regnum tenuit uniuersum, et filium genuit elegantem nomine Balduinum, qui auunculo rege patreque defunctis, in regem postmodum coronatus est, licet etate minor; qui in tutela fuit Templariorum. Ad regni tutelam Raymundus comes Tripolitanus a baronibus uocatus est.

 Eodem anno fulgur cecidit in ecclesia Cremonensi. Anno Domini 1176, apud Lignianum dimicans exercitus imperatoris a Lombardis uincitur. O rota fortune, que nunc humiliat, nunc exaltat! Imo non fortuna, sed Dominus, qui mortificat, et uiuificat, deducit ad inferos, et reducit. Dominus pauperem facit et ditat, humiliat, et sublimat ; uidens igitur imperator, quia non in fortitudine sua roborabitur uir , uidens quia Deus exaltat humiles, et deponit potentes , et considerans quod Ecclesiam suam fundauit supra firmam petram, ut porte inferi non preualeant aduersus eam : anno Domini 1177, humiliauit se sub potenti manu Dei, et pacem composuit apud uenetias cum Alexandro summo pontifice; et cum segregatus  fuisset a gremio matris Ecclesie, reconciliatus est Ecclesie uniuersali. Ubi et cum Lombardis ad uI annos, et cum rege Siculo ad Xu annos treugam fecit  . Quo anno Christiani cum Sarracenis ultra mare pugnauerunt et obtinuerunt, quia septem millia Christianorum triginta duo millia discum fecerunt Sarracenorum. Imperator igitur in Alamanniam rediit, et apostolicus Romam adiit, ubi anno Domini 1179, uniuersale concilium celebrauit, in quo canones constituit et promulgauit. Et tunc Offredus ordinator meus, uir simplex, mansuetus et Deo deuotus Cremone fuit episcopus. Anno Domini  1181, Lucius papa creatur, qui pro Tusculano Romanos acriter impugnauit.



Hec ex codice Estensi.

Circa tempora ista Constantinopolitanus imperator marchioni Guilielmo de Monteferrato mandauit, ut unum de suis filiis Constantinopolim mitteret, cui filiam in matrimonio copularet. Tunc temporis Conradus et Bonifacius uxores habebant; Fredericus clericali cingulo militabat, qui postmodum fuit Albensis  episcopus; sed magnanimiorem effecit prosapia generis, quam ordo exigeret episcopalis. Misit igitur Constantinopolim etate minorem adolescentem Raynerium, specie decorum et aspectu uenustum, cui Manuel filiam suam  Kyramariam in uxorem tradidit, eumque regem Thessalonice coronauit.



De Manuele et Alexio.

Successit Manueli Constantinopolitano puer Alexius filius eius, quem post Almaton de principis filia genuit Antiocheni. Hunc, cum duobus regnasset annis, occidit Andronicus, et regnauit tribus annis; qui quoque initiata iniquitate et imperatricem matrem pueri, et Raynerium imperatoris generum cum uxore occidit. Denique multos Grecos nobiles interfecit, sed et plurimos excecauit.



De reedificatione Creme, et de terre motu.

Anno Domini 1185, imperator in Italiam ueniens Cremam in odium Cremonensium reedificauit. Et  eodem anno Urbanus papa III creatur. Eodem anno terre motus non modicus fuit in Italia; et exercitus Guilielmi regis Siculi contra nequitiam Andronici se armauit; et Duratium et Thessalonicam cepit. Sed iis receptis capti sunt, uel redierunt confusi. Eodem anno nuptie regis Henrici et Constantie, Rogerii quondam Siculi regis filie, Mediolani celebrate fuerunt.



Hec ex Cesareo uindobonensi codice.

Anno Domini 1183, imperator cum Lombardis pacem apud Constantiam fecit. Anno Domini 1184, papa Lucius ueronam uenit, qui me anno precedente subdiaconum ordinauerat, et pro hoc aduentu ad imperatorem direxerat. Anno uero Domini 1185,  imperator in Italiam rediens Cremam in odium Cremonensium reedificauit. Quo anno ego Sicardus presentis operis compilator et scriba, Cremone, licet indigne, electus sum ad episcopale officium. Eodem quoque anno Urbanus, cardinalis et Mediolanensis archiepiscopus, papa creatur. Eodem quoque anno terre motus modicus in Italia fuit. Anno Domini 1186, imperator quoddam castrum Cremonensium, quod Manfredi nomine uocabatur, omnino destruxit. Sed auctore Domino per meum ministerium facta est inter imperatorem et ciues meos reconciliatio. Anno Domini 1187,  Hierusalem a Saladino capta est, et terra Domini ab infidelibus occupata.



Hec adiiciuntur in codice Estensi.

Causa huius inuasionis fuit iniquitas Christianorum. Cum enim inter Saladinum et Hierosolymitanum regem pax firmata fuisset, eam Christiani iussu Raynaldi principis Montisregalis et domini uallis Hebron, carauanas Sarracenorum capientes, nequiter uiolarunt. Alia causa discordia fuit regis Guidonis et Boamundi comitis Tripolitani. Causa uero discordie fuit inuidia uel indignatio, quia Sibilia regina, defuncto marito, Guidoni Pictauiensi nupserat, et, defuncto filio, coronam dederat peregrino preter ipsius comitis assensum et  aliorum baronum. Modus occupationis hic fuit. Saladinus terram ingrediens, primo Tabariam, uel Tiberiadem obsedit. Rex Guido in Mascalia castrametatur. Audi presagium uicine cladi indicatiuum. Cum ea nocte Heraclio patriarche sub tentorio in matutinis lectio legeretur, locus occurrit de Arca Federis, que olim capta fuit a Philistheis. Mane facto pugnauit. Comes Tripolitanus aufugit. Rex, et Sancta Crux, et sepe dictus marchio Guilielmus Senior de Monteferrato, qui causa peregrinationis et pro nepotis custodia terram sanctam adierat, ceterique barones unanimiter et populus capiuntur. Christianorum arces superantur, deinde Tabaria capitur. Raynaldus predictus, actor sceleris,  Saladini iussu decollatur; sed et multi alii capite detruncantur. Ad hec et Acon, et Sidon, et Berytus, et Biblum capiuntur. Interea nutu Dei marchio de Monteferrato Conradus a Constantinopoli sepulcrum Domini uisitaturus aduenit, et cognoscens Acon ab infidelibus occupatum, secundo uento apud Tyrum applicuit, quem ciues uelut acephali gratanter excipiunt, se, et ciuitatem eius moderamini supponentes. Saladinus itaque de Beryto Tyrum accedens, marchionem Guilielmum Conradi patrem, quem bello ceperat, secum adduxit, ut pro redemptione patris redditionem filii haberet et urbis; et per patrem filio significauit, ut pro ipsius et quorumdam aliorum liberatione redderet ciuitatem. Cui Conradus respondit quod nec unum lapidem  ciuitatis daret. Appropians Saladinus minatus et patrem spiculis transfigendum, et Conradus, se primum sagittam in patrem missurum. O felix impietas, que pro Christianorum salute patrem telis barbarorum expositum, filiali omissa reuerentia, se iactat transfixurum! Sed o memoranda pia impietas, que amori patris amorem Dei iudicat preferendum! Sed eiusdem patris hortatu patrem reputat contemptibilem, et quasi senem nullo pretio redimendum. Tyro itaque septem diebus obsessa, rediit Saladinus Aconem; indeque subiugatis Neapoli, et Nazareth, Capha, Cesarea Palestine, Ioppe et Azoto, Gaza simul et Ascalone, aliisque locis Ierusalem aggregatis, eam deditione tributaria subiugauit. Templum Domini prius a  Christianis irreuerenter profanatum, suo more sanctificans et sanctificatum custodiens; sepulcrum autem Domini, et Bethlehem custodie Surianorum commisit. Ad hec plus centum Christianorum millia subiugata abire permisit, et illos usque Tripolim perduci. Sed a Tripolitanis et Antiochenis exspoliati pedestres et abiecti Armeniam intrauerunt; et usque ad Iconium dispersi, fame, frigore et nuditate iusto Dei iudicio ad nichilum redacti sunt, luentes penam, posteaquam polluerunt Dei hereditatem. Et uide quod per Heraclium imperatorem crux fuit recuperata; sed sub Heraclio eodem fuit postea Hierusalem a Machumetinis inuasa; et nunc sub Urbano papa recuperata, nunc sub Urbano per eosdem barbaros est subiugata.

 Interea magnanimus de Monteferrato Conradus Tyrensis dominus nauali bello bis uictoriam obtinuerat, et galeas et naues nonnullas, etiam de Aconensi portu Pisanorum auxilio uiriliter eductas, et uirilius obtentas; et uictualia sufficienter ciuibus conquisierat. Sed et barbacanam fortius construxerat, exspectans uictoriosi impetus inimici. Igitur in mense Nouembrio Saladinus ad Tyri obsidionem secundam accessit; sed et nocte perueniente murorum Barbacane quadraginta cubiti corruere. Memores itaque Tyrii Hiericho, plurimum timuerunt. Sed marchio non dormiens, uiris ac mulieribus arenam, et lapides in gremiis etiam asportantibus, die proxima per cementarios restaurauit.  Saladinus arcatores premisit. Marchio Pisanos Aconem direxit, faciens mulieres in specie uirorum muros ascendere, ut ciuitas populo uideretur plena. Redierunt Pisani cum uictoria, duas naues conducentes onustas. Impugnauit itaque Saladinus Urbem terra marique, presertim quia cum crederet marchionem uelle pariter et Pisanos aufugere, custodiam galeis indixit, ex quibus quinque captis, uiris nobilibus et piratis, armis et uictualibus onustis, Saladinus dolore commotus, terrestri bello Barbacanam inuasit, impugnans eam petrariis et manganis, gattis, spiculis, sagittis et telis. Cumque nimium marchio grauaretur, suis a nauali uictoria reuocatis, terrestri prelio dimicauit, afficiens Sarracenos multiplici damno sine detrimento suorum.  uidens itaque Saladinus, quod nauali bello nequaquam proficeret, iussit IX galeas deduci Berytum, quas Christiani uiriliter persequentes, usque adeo coarctarunt, quod octo ex illis igne proprio Saladinus comburi fecit agresti, nona littore Sidoniensi confracta. Ergo stolio Saladini destructo, cernens quod in obsidione proficere non ualeret, machinis uniuersis combustis, pridie Kalend. Ianuarii ab obsidione recessit; et in signum meroris caudam equo proprio, quem equitabat, fecit abscindi, ut sic suos ad uindicandum iniuriam incitaret.



Sequitur uterque codex.

Eodem anno porte ciuitatis Cremone fuerunt edificate. Eodem quoque anno Gregorius apud  Ferrariam papa creatur. Hic uir fuit religiosissimus, cuius mundus in maligno positus non fuit presentia dignus; et ideo cum sedisset uix duobus mensibus, sustulit eum Deus. Hic hortabatur plurimum Christianos crucis signum sumere, et ad recuperandum ciuitatem Sanctam Hierusalem, crucem et sepulcrum Domini festinare.

Imperator igitur uictoriosus Italiam sibi et inter se pacatam relinquens, in Alamanniam rediens, signaculo crucis suscepto, honorabiles nuntios magnanimos ad Saladinum direxit, monens et inuitans, ut terram desereret, quam inuaserat Christi. Tunc temporis Gregorio successit Clemens in papatu. Nos autem rogatu ciuium nostrorum in Teutoniam iuimus, ut ab imperatore castrum Manfredi  reedificandi licentiam impetraremus. Sed spe cassata redeuntes, anno Domini 1188, castrum Leonis felicius inchoauimus. Anno uero 1189, Bursam Cremone, quam fecimus fabricari, ultra mare pro terre subuentione, personis et rebus misimus oneratam.



Codex Estensis sequentia interserit. De obsidione Azoti.

Anno Domini 1188, cum Tyrenses lignatum, uel herbulatum exire, Sarracenis occursantibus, non auderent, fame ualida coarctati, iussu marchionis stolio nauali, cui preerat Ugo Tiberiadis, Azotum inuadunt, ubi admirandum, qui regem Guidonem ceperat, capiunt, Christianos quadraginta de carcere  liberantes, et quingentos captiuos milites, et pergentes cum immensa pecunia Tyrum, copiam uictualium abducunt. Pro huius admirandi commutatione recuperauit marchio patrem. Ad hec naues peregrinorum aduentare ceperunt; sed et Margaritus, regis Siculorum admiratus, Tyro applicuit cum stolio suo, cuius cum Tyrios pirate male tractarent, Tyrum exire compulsi, Tripolim applicuerunt, ubi fame pereuntes penas promeritas receperunt. Eodem anno Saladinus Tripolim accedens, uidensque se nichil proficere posse, in Antiochenum principatum uertit habenas, subiiciens Gabulum, et Laudiciam, Saonam, et Guardiam, Trapessacum, et Guasconum, et alia plura. Postea  reuersus in Galileam, Beluedere castrum munitissimum, quod fines Iordanis custodiebat, uias Tiberiadis, Neapolim et Nazareth angustabat, per inediam compulit ad deditionem. Ad hec duo comites Guilielmi Siculi regis cum quingentis militibus et quinquaginta galeris, Tyrum applicuerunt. Aduenerunt et alii multi quidem peregrini cum uenerabili G. archipresule Rauennate, Romane sedis legato. Cum his itaque marchio Sarracenorum Sidonis multitudinem forti manu prostrauit. Eodem anno comitem Henricum de Deti magnanimus imperator consuetudine imperiali ad Saladinum direxit, monens et monitans, ut terram desereret, quam inuaserat Iesu Christi. mos enim est imperii, ut inimicis bellum indicat,  quia nullum occulte bello consueuit inuadere.



De peregrinatione Ubaldi archiepiscopi cum atiis peregrinis ultra mare.

Anno Domini 1189, Ubaldus Pisanus archiepiscopus, similiter apostolice sedis legatus, et de omni occidentali prouincia peregrini Tyrum applicuerunt. Et cum eos Tyrus capere non ualeret, inter diuersos diuersa fuere, usque adeo quod de introitu regis Guidonis a Tripoli uenientis in Urbem, et prohibitione marchionis, seditio peperit scandalum et ciuile bellum. Inter peregrinorum multiplicia uota, Acon eligitur obsidenda. Inuadunt igitur eam in mense Augusti, et obsident. Sed et ipsi a Saladino similiter obsidentur. Adeo  impugnantur, quod nulla erat eis spes euadendi. Sed ex insperato XL naues applicuerunt, et post eos innumeri milites et barones. Saladinus itaque Christianos diu noctuque sine intermissione affligebat. Propterea marchio, et archiepiscopus Rauennas, qui nec ad obsidionem uenerant, nec ad ueniendum approbauerant, ab obsessis suppliciter per Nenorensem episcopum, et Thuringie Langrauium, ut ad eorum succursum ueniant, inuitantur. uenerunt, sed inuito marchione, qui Turcorum uersutias cognoscebat. Francigene de se presumentes, ad pugnam approbant exeundum. Pugnatur, et Templarii, et peregrinorum circiter septem millia prosternuntur. Sequenti die Saladinus fecit corpora euiscerari, et in fluuium ad . . . .  exaggerandum, et ad corruptionem eris et aque, demergi. Post hec Lombardi marchiones, et comites, et plures quingentis milites applicuerunt, inter quos Bursa Cremonensis, que Cremone fuit fabricata, et ultra mare pro terre sancte subuentione, personis et rebus missis onerata. Ad hec peregrini consilia inierunt, ut Sarracenis prohiberent ciuitatis ingressum pariter et egressum, qui libere a monte Muscardo patebat. Et cum non inuenirentur, qui uellent illic castrametari, marchio ad omnia promptus et audax ibi castrametatus est, ideoque et a Saladino acrius impugnatus. Scopulos itaque iussit incidi marinos, ut portus ibi fieret, uasa Tyrensia recepturus, qui usque  in hodiernum diem portus dicitur marchionis. Muniunt se peregrini fossatis ab intus, in circuitu et foris effossis, ut in medio constituti se ab alterutrius facilius tuerentur incursibus. Duces etiam, siue rectores, ut omnis amoueretur controuersia, prefecerunt, ut Francigene suis, et qui de imperio, imperialibus obedirent. Et ecce XLu galee, que ueniunt ex Aegypto in festo Sancti Stephani, in portu applicant Aconensi. Stupefacti ergo peregrini, terra mariue conclusi, elegerunt potius pugnando mori quam sine certamine subiugari. Quos marchio ad prelia doctus exanimes factos sermonibus animat, uniuersis asserens, quod galeas Sarracenorum penitus conculcaret. Adiit itaque Tyrum in modico galeone, quamuis illa nocte  centies ad mortem cruciatu uentorum afflictus. Cum itaque Tyriis necessitates exercitus aperuisset, et eos ad armandum galeas animasset, dixerunt: Parati sumus tecum uiuere, et in mortem ire. Et ecce marchio in exitu Februarii cum stolio uiriliter in portu exstitit Aconensi, exonerans Sarracenorum uasa uictualibus onusta pacifice eorumdem: ad hec cum ciuitas castellis capienda procul dubio superaretur, econtrario castella igne a Sarracenis comburuntur agresti. Sed et due Sarracenorum galee nauali certamine capiuntur.



Pergit uterque codex, sed non paucis uariantibus, additisque ex cod. Esten.

Eodem anno felicissimus imperator quinque habens  filios, Henricum inter ceteros primogenitum, quem fecerat Cesarem, Fredericum Sueuorum ducem, Ottonem comitem, Conradum et Philippum ducem, Atheleitam Christo nuptam, se et ceteros cum regno et regalibus Cesari commendauit, et Occidentale relinquens imperium pacatissimum et ordinatum, partes, his comitibus, et hoc, ut scribimus ordine, adiit Orientis  . Exiens de Alamannia intrauit in Hungariam, ubi dicitur habuisse nonaginta millia pugnatorum, et ab Hungarie rege honorifice receptus Hungariam pertransiuit, misitque ad imperatorem Constantinopolitanum, episcopum Monasteriensem et comitem Robertum de Nassau, qui eos detinuit, et tres exercitus ad introitum  Bulgarie, ut transitum impedirent, premisit. Erat autem ibi nemus itineris quatuor dierum, cuius uiam arctissimam preses Bulgarie dissipauit, et in exitu nemoris munitionem faciens, preparauit se cum exercitibus Cesarem impugnare. Sed nemore magno cum labore et difficultate pertransito, dux Sueuorum, qui exercitum precedebat, munitionem destruxit, et magnam illorum multitudinem interfecit  . Demum Grecus imperator maximum Grecorum, et Turcorum exercitum contra Romanum imperatorem direxit, contra quos dux Sueuorum filius eius acriter dimicans eos superauit et fugauit, et intra quedam  menia recipientes se, maxima ui cepit, et omnes occidit. Duodecim uero Turcos in quadam munitione, ubi se receperant, uiriliter resistentes igne cremauit. Tunc Grecus imperator ad Romanum imperatorem misit honorabiles nuntios numero XuI permittens securum transitum et indemnem. Licet igitur magnanimus imperator in uindictam predictorum, que nequiter Grecus commiserat imperator, uellet Constantinopolim impugnare, uictus tamen consilio principum suadentium, ut ad terram sanctam ad Christianorum festinaret auxilium, obsides petiit, et obtinuit; qui eum Gallipolim perducentes, transitum nauigio procurauerunt. Transiuit igitur Augusti exercitus quinque diebus; dux prior, pater posterior. Cumque pertransissent   uenerunt Philadelphiam. Dux Philadelphie forum negans, ad pugnandum se armauit; sed demum uidens non posse resistere, promisit forum, et imperatori cum paucis concessit ciuitatis introitum. Postmodum propter caristiam contentio fit inter Grecos et Teutonicos. Bellum initur, et absque imperatoris uoluntate per duos dies et noctes continuo decertatur. Demum uicti Greci se in ciuitatis munitionem recipientes pactum inierunt, et forum tolerabile concesserunt, commercia cum funibus in sportis porrigentes, et eodem modo pretia recipientes. Ad hec cum imperator Philadelphiam ciuitatem exiret, dux ei nuntium pro ducatu concessit, qui exercitum per deuia  et inuia, montana et nemorosa deduxit, ubi uictualia per duos dies nullatenus inuenerunt  . In exitu uero nemoris Greci quidam et Armeni forum eis pro posse pacifice tribuerunt.

Ad hec Turcomanni de Betia  homines agrestes, qui nullius domantur imperio, qui non in menibus uel municipiis, sed morantur in agris, infinitum et innumerabilem exercitum  congregantes, exercitum Christianum noctu dieque per quatuor hebdomadas impugnarunt, ita quod exercitus Christianus semper incedebat armatus. Sed tamen eorum multitudinem interfecit cum quodam admirato, militie sue magistro. Restanus uero dominus  illorum cum magno exercitu in strictura montium transitum prohibebat, dicens, quod non transirent, nisi centum summarios auro et argento oneratos darent. Imperator autem respondit, se libenter dare, sed non nisi menolatum unum. Interim nuntii soldani, qui fraudulenter ducebant eum, dicebant, quod cito intrarent terram soldani, in qua gens illa sibi ulterius non noceret. Tunc quia Deus non dimittit sperantes in se, quidam admiratus, celesti gratia inspiratus  , imperatori adeo fraudem detexit, et prelium mane futurum predixit; faciensque eum planitiem, in qua intrare ceperat, deuitare, eum per montana deduxit. Occurritur in montanis: hinc inde pugnatur; sed cum relictis sarcinis et alimentis, dux de monte uiriliter  descendisset, descendit et imperator, qui uictoriose hostes impugnant, et superant inimicos: in qua pugna dux petra percussus duos dentes amisit. Ab hinc ductores a soldano delegati fugerunt, timentes ne detecte fraudis imperator faceret ultionem. Christianus uero exercitus confisus in Domino, qui deduxit Isrel per desertum, quindecim diebus per quamdam planitiem progressus, carnem equinam comederunt. Agrestes uero Turci, de quibus prediximus, eos fame defecisse penitus existimantes, rursus in bellum assurgunt prope ciuitatem Pholomenam magna manu militum peditumue caterua, quos inuictissimus imperator deuicit. Et cum maxima multitudo se in quadam clausura coacti recepissent, combusserunt Teutonici uniuersos; et  extunc agrestes illi Turcomanni non fuerunt exercitum ulterius persecuti  . Sed altera die Melectinus soldani filius uenit obuiam cum exercitu, et ad imperatorem misit nuntios, dicens: Reuertere: quid enim facere putas, cum habeam plura uexilla quam tu milites? Et cum peruenisset imperator ad quemdam pontem Turci fugerunt ante et retro. Sed dux anteriores deuicit, et imperator posteriores in parte maxima interfecit; et sic pontem exercitus pertransiuit uniuersus. Demum maxima et infinita Turcorum multitudo ex omni parte circuunt exercitum Christianorum, ita quod eundo per quatuor  hebdomadas die noctuque acriter impugnabant, et Christianis preter carnes equinas uictualia deficiebant. Cumque non inuenissent aquam per diem et noctem, Turco quodam capto docente, aquam salsam sitibundi et famelici repererunt. Altera uero die castrametati sunt in uiridario leonii, ciuitatis Isaurie, unde soldanus imperatori mandauerat, quod male intrauerat terram suam. Imperator autem remisit querens, si forum tribueret, an non. Soldanus respondit, se daturum; sed cum nimis carum offerret, Christiani se ad pugnandum armarunt. Et cum feria sexta Quatuor Temporum immineret, Godefredus Herbipolensis episcopus asseuerans se uidisse beatum Georgium contra hostes pro Christianis fortiter propugnantem, indicta pugna,  et carnium edendarum data licentia, processerunt ad bellum. Et dux quidem ciuitatem expugnans, eam uiriliter obtinuit, et fere omnes rebelles occidit. Imperator quoque  filium soldani post terga pugnantem uicit, ac ex eis innumerabilem multitudinem interfecit.

Urbe capta potenter, soldanus se in munitionem fortissimam, que erat in Urbe, recipiens, misit ad imperatorem dicens, se uelle forum dare, et quidquid uellet recipere. Imperator obsides petiit, et propter fetorem cadauerum  ab Urbe descendens in pomeriis castrametatus est. Dedit itaque soldanus obsides, dedit et forum et uictualia equorum. Sed quoniam equos ipse nimium caros uendere satagebat,  equum pro centum marchis uidelicet offerentes, a Teutonicis econtra dolum dolo compensantibus pro marcha Ferronem recipiebant. Quod audiens soldanus, misit ad imperatorem conquerens, quod sui pretio deciperentur. Cui respondit imperator: Si bonum forum darent bonam acciperent marcham. Constituti sunt igitur hinc inde iustitiarii taxatores. Ad hec procedens Christianus exercitus a quibusdam agrestibus Turcomannis, qui non sunt de potestate soldani, multas pertulit molestias, quousque  ad Armenie montana peruenit. In montibus autem Armenie Grecos et Armenos inuenit  forum alacriter exhibentes. De montibus uero descendens Calephi flumen reperit, per cuius ripam duobus diebus progressus, tertia luce pausauit in locis amenis.

Et cum esset estus magnus ualde, imperator in flumen descendit cum duobus militibus, uolens se balneare; cumque natare cepisset, demersus est. Proh dolor! En humidum suffocat elementum, quem ignea bella nequiuerunt uincere: inuictus duritie ferri, fluidi mollitie uincitur elementi. Portantes igitur eum ad ciuitatem Salaphim, aromatibus condiderunt. Et Duce super exercitu constituto domino, peruenerunt Tharsum. Deinde Leuoni de Montanis obuiantes, ab eo magnifice recepti, et cum triumpho magno ad ciuitatem Mamistriam sunt deducti;  ubi cum dux infirmaretur, uisitauit eum Catholicus Armeniensis. Deinde profecti sunt Thegio; deinde per quamdam Porte stricturam uenerunt ad castrum, quod Gastorium nominatur, quod cum a Saladino detineretur, Christianus exercitus a sagittariis impeditus est. Et tunc patriarcha et princeps Antiochie occurrentes, ducem et exercitum cum triumpho Antiochiam deduxerunt.  Ubi de consilio principis et patriarche moram fecit, quousque marchionem Conradum de Monteferrato ad se uocaret, qui tunc in Aconensi erat obsidione. Qui, uocatione audita, baronum communicato consilio, Antiochiam festinus adiuit, transiens per Tyrum, ubi comitem Henricum de Campania tunc applicantem  maximo suscepit honore. Transiensque per Tripolim uiduas et orphanos et nobiles auro et argento sustentauit egenos. Et applicans ad Portam Sancti Simeonis, a patriarcha et principe et duce magno cum triumpho receptus, ciuitatem ingressus  est. Cui se et exercitum dux omnino commisit paternis asseuerans obedire uelle preceptis. Audiens hoc Saladinus, misit exercitum sub Rachaadino fratre et Mirrhalino filio militantem, ut districtum occuparet Baruti. Quod dux et marchio percipientes, ad Aconensem obsidionem nauigio peruenerunt. Quis fuerit, quantusque marchio Conradus, retro seriem percurramus. Guillelmus itaque, marchio Montisferrati, uxorem accepit dominam sororem domini Conradi regis Romanorum, et domini Frederici ducis Sueuorum, de qua genuit filios quinque, Guillelmum Spadam-Longam, Conradum, Bonifacium, Fredericum et Reynerium. Iste fuit ordo natiuitatis eorum, quorum diuersa fuerunt dona fortune. Nam Guillelmum Spendetorem,  uirum militarem, uiribus armatum, uirtutibus approbatum, patriarcha et rex Hierosolymitanus, et eius regni principes astruerunt, ut regis sororem acciperet in uxorem. Et cum rex infirmus nomine Baldoinus ei coronam uellet imponere, Guillelmus coronam renuit; sed in custodia regnum tenuit uniuersum; et filium forma genuit elegantem qui, auunculo rege patreque defunctis, in regem coronatus est, licet etate minor, cuius custodiam mater regia diligenter obseruabat. Ad hec Emmanuel imperator Constantinopolitanus maiori Guillelmo, scilicet marchioni, mandauit, ut unum de filiis suis Constantinopolim destinaret, filiam suam, et regnum Salonich accepturum. Quia ergo  Conradus, et Bonifacius uxores habebant, Fredericus clericali cingulo militabat, Raynerium adolescentem decorum aspectu Constantinopolim misit, qui promissam imperialem filiam pariter cum Salonicensi corona suscepit. Sed modico tempore  diademate regali fruentes ambo de hoc seculo migrauerunt. Fredericus uero predicti marchionis filius Albensis  fuit episcopus, quem magnanimiorem effecit prosapia generis, quam ordo exigeret episcopalis. Nunc de Conrado historiam prosequamur.



Subsequuntur hec in codice Estensi.

Et in Septembrio mense, in campo Aconis Theotonici castrametati sunt; tuncque archiepiscopus Cantuariensis applicuit. Deinde Christiani castra exeuntes dimicantes proposuerunt, et Saladinum, more Lombardorum uexillum in carrocia deducentem, usque Saphoream et Recortanam, ubi Aconis  fluuius oritur, insecuti sunt; cum de loco ad eorum insecutionem castra mutauerint, postmodum ac campum illesi reuersi sunt. Adueniente Nouembrio mense ualida fames Christianos inuasit, ut carnes equinas, karissimis emptas commerciis, edere arctarentur, sicque per totam hiemem fame, frigore, gladio macerantur. Tuncque Isabella, quondam regis Aymerici filia, regni hereditatem, sorore defuncta, iure successorio petens a Sighifredo Turonensi, cui nupsit, episcoporum sententia separata est, quam barones marchioni matrimonio copulantes, eum in regem et dominum elegerunt. Hic igitur ut largus et magnanimus et galeas in mari tenuit, et exercitum frumento et hordeo refocillauit adueniente, XL nauibus commerciis applicantibus.  Modius una die a centum Bisanciis ad octo descendit, et in contiguo declinauit usque ad annum.



De Philippo comite Flandrie, et de rege Francorum, et duce Burgundie, et comite de Niuerte, et comite de Baro, et aliis gestis.

Anno Domini 1191, Philippus comes Flandrie, et postea rex Francorum et dux Burgundie, comes de Niuers et comes de Baro uenerunt. Rex igitur ante turrim Maledictam castra regalia fixit, et palatium lapideum fabricauit, Maluicinum rationabiliter appellatum, ut Maledicta turris mali uicinitate palatii lapidum ictibus uerum sui nominis sortiretur effectum. Mangana erigi fecit, Gattos et Cletas apparari, et propter ignem agrestem laminis plumbeis  operiri. Comite uero Flandriarum in breui defuncto, rex a Flandrensibus fidelitate recepta, turri Maledicte frequentius Manganis maledixit, et ciuitatem Acriam acrius impugnauit. Nam instrumentis eius combustis omnibus, ad iussum regis uehementer irati peregrini scalis appositis ascendunt muros, sed angustia caloris et fumi denique depelluntur. Albericus autem marescalcus regalis intra menia urbana descendens, sicut leo rugiens seuiebat, et cum bipenni, que et ascia nominatur, plurimos unus occidens, occisus est. Cuius caput a Sarracenis ad collegas Mangano pro saxo traiicitur. Muro perforato, duo Sarraceni ciuitatem egressi postularunt  in Christi nomine baptizari, qui renati, fideles in operibus inuenti sunt. Mangana marchione preside reparantur, qui regi tradidit Tyrum, obseruans quod promiserat, se scilicet coronato primitus uenienti de ciuitate omnifarie redditurum. Rex autem suis hominibus communiuit. Interea Richardus rex Anglorum sibi Cyprum insulam subiugauit; Isaachium, qui se imperatorem nominabat, capiens, et immensas diuitias et uictualia et animalia deducens. Qui a Cypro pelago sulcans, nauem Sarracenorum a Beryto proficiscentem, et Aconem properantem inuenit, in qua erant septingenti uiri ad bella fortissimi cum sufficientia stipendiorum, et omni genere armorum, et igne agresti, et serpentibus, et crocodilis, et internecioni nequiter deputatis. Hanc  igitur cum uiginti quatuor galeis, cum quibus in retroguardia suarum nauium accedebat, impugnauit ter et quater cum magno detrimento suorum. Post hec regis improperiis et blandimentis, minis et premiis promissis armantur, et nauem impugnando perforant, et submergunt, duobus e naufragio tantum superstitibus reseruatis; quorum unum, cum uenisset in campum, ad Saladinum, alterum misit in urbem. Ad hec rex Francorum, licet rege Anglie dissentiente, pugnam indixit. Pugnatur et muri securi inciduntur, Sarracenis Saladino mandantibus, ut in eorum succursum studeat accelerare. Adueniente nocte marchioni custodia denegatur, a que Mostubus consensu regis Francie de colloquio datam  securitatem accepit. Adueniente die coram regibus, aliisque baronibus colloquium celebratur, in quo Mostubus ciuitatem reddere cum omnibus rebus, dummodo persone abire permitterentur illese promisit; Christiani uero sanctam crucem, captiuos omnes, et regnum repetunt uniuersum. Mostubus Saladinum asserit consulendum. Obsidibus ergo datis consulitur; qui promisit crucem reddere pariter et Aconem, mille quingentos Christianos, et centum milites, et ducenta millia Bizantiorum.

Dum hec agerentur, rex Anglie murum aggreditur. Per deditionem ciuitas obtinetur Iu Idus Iulii, anno Domini 1191; positisque a regibus in portis custodibus, solis Francigenis et Anglicis patebat  ingressus, ceteris siue de Romano imperio, siue aliunde, licet per biennium laborassent, opprobriose reiectis. Nam intrare uolentibus, colaphis et uerberibus cedebantur. Sed et tredecim ex * polinis pede truncati sunt. Cum igitur prope quinquaginta millia hominum preter mulieres et paruulos et aliorum multitudinem, que uix numerari poterat, et ampullas ignis agrestis, et galeas cum Salandris, et galeonibus septuaginta, et ceteras diuitias, quarum non est numerus, reges in suis manibus habuissent, inter se omnia diuiserunt. Iudicet Ecclesia, et secutura posteritas, si que sanguine ceterorum, et hiemalibus fuerant parta laboribus, decuerit  culmen regalis honoris ad suas manus omnino deuoluere, qui non erubescebant uix tribus mensibus insudasse. Non enim sibi uictoriam, sed Domino ascribere debuerunt. Sed cum sibi ascribere presumpsissent, reminisci debuerant aliorum, quorum ossa campus sanctus incinerat, uel presens uita libera tolerabat. Nam archiepiscopus Rauennas, Langrauius Thuringie, Fredericus dux Sueuorum, et multi de imperio comites et barones in Domino mortui fuerunt; sed et uniuersitatis defunctorum numerus peste, fame, gladio pereuntium est incertus. Haud tantum dubium est, quod in obsidione ferme preter principes, ducenta millia hoc seculo migrauerunt. Ad hec rex Francie conabatur marchionem in regem promouere; rex Anglie Guidonem  restituere. Demum interposita pactione Tyrus, Sidon, et Baruth marchioni cum medietate Ascalonis et Ioppe iure successorio peruenerunt. Preterea medietas Aconis et totius regni acquisiti et acquirendi alia Guidonis; sic tamen in uita alterius, quod neuter diademate uteretur. Post hec rex Francie assoldatis pro se quingentis militibus et armis, que sibi obuenerant, templo et hospitali, et marchioni distributis, repatriauit cum opprobrii tamen immenso ubique in faciem acclamato: uah, qui fugis, et terram Domini derelinquis! Rex autem Anglie, cum pecunia promissa non solueretur, captiuos omnes contra fas et licitum interfecit, qui debuerant potius seruari, et in seruitutem redigi, preter Monostobium  et Carcosam, et quosdam alios milites, quos pro pecunia relaxauit. uerumtamen Saladinus Christianis captiuis malum pro malo non reddidit. Rex Anglie exinde terra marique recuperat Capham, et Cesaream; et cum accessisset Azotum, Iacobus de Auena occiditur. Deinde Ioppem proficiscentes in Rama, Lydda, Turone militum, et Berthenubilo hiemantes, Ascalonem accedunt, et uidentes muros diruptos, fleuerunt super illam, muros et turres in breui reedificantes. Interim inter regem Anglie et ducem Burgundie, ceterosque barones Francie, discordia uehemens orta est, eo quod uilipendit eos. Redeunt ergo Tyrum, progredientes ad marchionem, et cum eis quingenti electi milites; cum quibus Sarracenorum casalia cursitando plurimum  proficiebant.



Progrediuntur hic ambo codices. De Henrico uI imperatore.

Anno Domini 1190 Henricus uI, Frederici I filius, apud Romanos regnauit post patrem annis uII.  Hunc Celestinus papa, qui Clementi successerat, unxit Anno 1191, et imperiali diademate coronauit. Eodem anno imperator apostolico dedit Tusculanum, et apostolicus Romanis. Romani uero ciuitatem destruxerunt  et arcem, Tusculanos alios excecantes, et alios deformiter mutilantes. Eodem anno imperator cum Augusta nomine Constantia, filia quondam Rogerii regis Siculi  , in Apuliam descendit, ut regnum sibi, quod iure successorio  debebatur, et quidam regulus inuaserat, obtineret. Sed Augustam quidam pirata nomine Margaritus apud Salernum capiens, eam regalem ad urbem, Panormum scilicet, usque deducens, honestate Augusta dignissima conseruauit. Imperator uero Neapolim obsidens pene suis omnibus pestilentie morte peremptis  , uix in Alamanniam reuersus est. Eodem anno fuit infortunium, quod Malamort a Cremonensibus appellatur, eo quod apud ciuitatem Pergamensium tuentes castrum contra Brixienses cum  Pergamensibus congregati, diuino iudicio in se ruentes alii in oleo precipitantes, alii capti, mutilatique, alii mortui sunt. Sed captos rediens de Apulia imperator e carcere liberauit. Eodem anno imperator Cremonensibus Cremam concessit, et priuilegio confirmauit. Eodem anno rex Francie et rex Anglie cum mare transissent, Acharonem ab infidelibus occupatam, et diu a Christianis obsessam, uiriliter impugnando ceperunt. Posteaque rex Anglie cum Saladino pugnauit, et Ascalonem destruxit. Qui quoque, cum mare transisset, in Sicilia quasdam ciuitates in deditionem receperat, insulam Cypri triumphaliter obtinuerat, et naues Saladini submerserat plenas serpentibus internecioni  Christianorum nequiter deputatis. Eodem quoque anno Conradus marchio ab assassinis occisus est, uir militaris, et in re militari peritus, cautus et strenuus, fortis et audax, superbus, magnanimus et deuotus, humillimus. Anno 1192, imperator regem Anglie peregrino habitu redeuntem, a duce Austrie captum, detinuit in custodia, eo quod contra eum presconsisse  quedam in regno Sicilie uideretur, et necem Conradi marchionis credebatur nequiter machinatus.



In codice Estensi hec adduntur. De rege Anglie et aliis gestis, que fuerunt suo tempore.

Anno Domini 1192, rex Anglie apud Ascalonem  de reditu suo et regimine terre sollicitus, ab uniuerso quesiuit exercitu, cui terram committeret conquisitam securius, et conquirendam. Post uota diuersa, quidam namque Guidonem inunctum, quidam marchionem inuictum, quidam comitem Campanie preferebant, marchio eligitur, et in facie exercitus approbatur. Igitur a rege citatur, ut properet, regales infulas accepturus et sceptra. Octauo Kal. Maii littere presentantur. Eodem die ab assassinis occiditur, clamantibus: Non eris marchio! non  eris rex! quorum unus combustus est; alius, cum decoriaretur, confessus est, se a sene domino suo transmissum hoc fecisse imperio regis Anglie. Tertia die comiti Henrico illuc uenienti uxor grauida copulatur inuita. Redit festinus Acon, ciuitatem obtinuit, et ingressum Guidoni prohibuit. Itaque rex Guidoni Cypricum tradidit regnum, uiginti Byzantiorum millibus emptum. Post hec Ioppem obsedit Saladinus, in qua patriarcha Rodulphus electus treguas obtinuit a Saladino, qui si usque ad biduum non haberet succursum, redderet municipium; et cum alium non haberet, se ipsum pro ouibus obsidem dedit. Duobus diebus transactis rex nauigio cum Pisanis applicuit, et Sarracenos castrum expugnantes uiriliter exterminauit, cui equus a castellano  paratur. Hunc solum militem pedites comitantur, et extra ciuitatem in Turcorum faciem castrametatur. Stupent Turci unius militis incursione fugati. Timuerunt plurimum Turci, ne rex tam ferus inuadere uelit Aegyptum. Igitur utroque exercitu fugato ad triennium tregue pro induciis componuntur, Ascalone destruenda, et a parte neutra possidenda. Sed et in hoc rex peccauit, quia patriarcham obsidem compeditum non liberauit. Adeunt igitur Christiani sepulcrum, et inueniunt ibi Aethiopem nudum in Christianorum ignominiam oblationum libamina colligentem. Rex autem sub manu perfidi constitutum sepulcrum accedere noluit adoratum, sed festinauit ad reditum. Cum  de morte marchionis suspectus haberetur, sub habitu ministri Templariorum et Hospitaliorum usque in Austriam, suis aliunde remissis, peruenit incolumis. Ubi, dum gallinas assaret, deprehenditur, capitur, et duci Austrie presentatur. Audiens igitur imperator regem Anglie seruili habitu redeuntem a duce Austrie captum, eum detinuit in custodia, eo quod contra eum presumpsisse quedam in regno Sicilie uideretur, et necem Conradi marchionis credebatur nequiter machinatus. Denique ipsum pactione sibi placita relaxauit.



Progreditur uterque codex.

Anno Domini 1194, imperator in Italiam rediens, et ad inferiora descendens, Apuliam, et Calabriam,  et Siciliam subiugauit, et omnia potenter obtinens bona terre in Alamanniam, thesaurosque regni portauit, Margaritum  excecans ipsum, et quos uoluit captiuauit. Anno Domini 1196, corpora sanctorum martyris Archelai et confessoris Himerii in  arca lapidea posuimus, altare XuII Kalend. Iulii consecrantes, et processionem solemniter cum CXXX uexillis ecclesiasticis facientes. Anno Domini 1197, reuersus imperator in Italiam, in Sicilia mortuus est et sepultus. His temporibus quidam exstitit Ioachim Apulus abbas, qui spiritum habuit prophetandi, et prophetauit de morte imperatoris Henrici, et futura desolatione Siculi regni, et defectu Romani imperii: quo manifestissime declaratum est. Nam regnum Sicilie multo tempore est perturbatum, et imperium per schisma diuisum.



Eodem anno castrum Iouis-alte, quod a primo lapide inchoauimus ad honorem et utilitatem palatii Cremonensis, feliciter consummauimus.

Anno Domini 1198  , facta est in regno de imperatoris electione seditio. Nam imperator Henricus pupillum de Augusta relinquens, a principibus obtinuerat de pupillo electionem, et iam pupillo fecerant fidelitatem. Inter Philippum quoque Frederici filium, Henrici fratrem, patruumque pupilli, nec non et Ottonem ducis quondam Henrici Saxonie filium, ad imperium aspirantes, in Teutonicorum  regione certatur; nam et uterque a principibus electus est. His temporibus Innocentius papa creatur, qui ut pupillo esset adiutor, et Ecclesie iura defenderet, aduersus quemdam Marquoardum, qui se quoque pupilli iura tueri, nescio quo spiritu, fatebatur, utroque gladio dimicans, eum uiribus debilitauit. Sed tamen adhuc Apulia, Calabria et Sicilia uario uoto uacillarunt. In Alamannia quoque uarietas fuit uotorum; sed concertantium nec equa iustitia, nec equa potestas uotorum. His quoque temporibus fuit quidam Cremone uir simplex, fidelis plurimum, et deuotus, nomine Homobonus, ad cuius obitum, et eius intercessione Dominus huic mundo multa miracula declarauit. Eapropter  peregre proficiscens, presentiam summi pontificis  adii, et canonizationem, quam petebam, obtinui. Anno Domini 1199, Mediolanenses et Placentini uenerunt ad burgum Sancti Domnini, et postmodum ad Castrum Nouum in faucibus; aduersam suam iacturam dolentes reuersi sunt. Sed ueronenses  Mantuanos discumfecerunt, ex eis innumeram multitudinem captiuantes. Anno Domini 1200, Mediolanenses et Brixienses obsederunt castrum Suncini, sed euanuerunt in superbia sua. Nam Papienses discumfecerunt Mediolanensium exercitum ad Rosatum, Cremonenses et Placentinos ad Sanctum Andream iuxta Bussetum. Eodem anno facta est inter Cremonenses et Mantuanos, inter quos diu seditio fuit, pax et concordia, et obsequiorum in osculo pacis uicissitudo. Sed inter milites Brixienses, et plebem, quam Bruzellam appellant, ciuilis discordia orta est, eis plurimum utrisque damnosa. Nam, teste Domino, omne regnum in se diuisum desolabitur, et domus super domum cadet. Bruzella quippe partem militum dissipauit. Milites autem  cum Cremonensibus confederati sunt; et plebeios, quibus comes Narrisius preerat, arctauerunt. Romani uero Biteruienses in forti brachio subiugarunt.

Anno Domini 1201, Cremonenses cum Brixiensibus congregati militibus, Bruzellam Brixiensium captiuarunt, eorumque currum in forum, seu plateam Cremonensium deduxerunt. Deinde facta est pax inter Cremonenses, Pergamenses, Comenses et Brixienses, inter quos fuerat tanta seditio, quod nec gladio parcerent, nec incendio. Sicut enim multa mala oriuntur ex bonis nuntiis, sic Deus ex malo elicit aliquod bonum. Eodem anno Mediolanenses ceperunt castrum Papiensium, Regenale  dictum. Anno Domini 1202, inter Cremonenses et Placentinos pacis federa componuntur. Quo anno quasi Iubileo fere in tota Lombardia treuge uinculantur in lustro. In quo lustro  maximus fuit motus peregrinorum euntium ultra mare. Inter quos fuere precipui Balduinus comes Flandrensis, et Ludouicus comes Blesensis, et Bonifacius marchio Montis-ferrati, qui omnes apud uenetias congregati  conuenientes, Zadram municipium uenetis nimis infestum destruxerunt. Interea filius imperatoris Isachii, de carcere liberatus, Philippum, cognatum suum, regem Alamannie adiit, supplicans, ut sibi auxilium impertiret. Anno  Domini 1203 dux uenetorum, ceterique barones adolescentem Alexium unanimiter assumentes ad Illyricum peruenerunt. Et primo Duratium puero subiugarunt, ceterisque maritimis subiugatis Constantinopolim peruenerunt. Interea in uenetos, ceterosque Latinos Constantinopoli morantes Grecorum et Warangorum deseuit atrocitas, eos impugnans, capiens et occidens. Cum ciues admoniti legitimum dominum recipere recusarent, irruentes Latini uiriliter in urbem ipsam, ceperunt, et palatium obsederunt,  et comprehenderunt  . Deinde capta urbe et populata ex magna parte, et combusta, tyrannus effugit Isachius; restituitur et Alexius adolescens, in mense Iulio in ecclesia Sancte Sophie magnifice coronatur. Postea cum Greci Latinos publice iniuriis multis afficerent, et priuatim occiderent, Latini urbem combusserunt, et predam maximam exportauerunt. Ad hec cum se tyrannus Andrinopolim recepisset, imperator iuuenis collecto exercitu cum baronibus eum fugauit, et Thraciam sibi subiugauit. Sed cum peregrini magnis remunerandi promissis instarent, beneficiorum ingratus, clam et palam beneficis aduersatur. Igitur inter eum et Latinos zizaniis seminatis, Greci habentes  eum exosum, quemdam Constantium  imperatorem efficiunt. Populus autem Alexium Mursuflium coronauit, in qua contentione prepotens fuit Alexius ille Mursuflius. Adolescens uero Alexius cum uix regnasset mensibus uII  suffocatur; pater eius Isachius moritur. Mursuflius tyrannus de solutione pecuniale a peregrinis impetitus, soluere diffitetur. Quapropter ueneti pariter  et peregrini ciuitatem unanimiter aggrediuntur, uniuersam regionem in circuitu depopulantur, et Mursuflium quadam die, dum in nemorosis lateret insidiis, effugant, fratrem eius, et uexillum, et iconam regiam capientes.



Adduntur et hec alia in cod. Estensi.

Econtra de suis Greci uiribus presumentes, lingue potius contumeliis armati quam audacia cordi [cordis?], rebellant. Eodem anno rex Armenie Antiochiam obsedit, et licet eam cum exercitu in troierit, non tamen obtinuit. Eodem anno magister Petrus cardinalis apostolice sedis legatus apud . . . . Cilicie municipium Armeno Catholico, et XIu episcopis mitras et baculum, me presente, in presentia regis Armeni tribuit pastoralem, recipiens ab eo debitam  Sancte Romane Ecclesie fidelitatem.

Anno Domini 1204, Grecorum uerbis contumeliosis, et superbia increbrescente, ueneti ad bellum cum baronibus accinguntur, et urbem aggressi salo soloque uiritim excertant; machinis, telis et spiculis a Grecis resistitur; sed fatiscentibus eis, a militibus impetuose itur in urbem. Murzuflius in fugam uertitur. Alius ad imperium, scilicet Ascari, a ciuibus infatuatis eligitur. Sed adueniente luce a Latinis Blacherna et Bucca-Leonum palatia occupantur. Quid plura? Grecorum strage data, gens illa spiritu consilii destituta, quondam prudentie filia, nunc sine prudentia, sicut puluis disperiit, sicut fumus euanuit, sicut fenum exaruit; et Latinorum gens urbem Constantinopolitanam in mense  Aprili uictoriose obtinuit. Ad hec barones Balduinum Flandrie comitem in imperatorem diademate coronarunt, uenetis cum Ianuensibus uotis conniuentibus imperium sortientes. Nam quarta imperatorie maiestati tribuitur, quartarum medietas cessit uenetis, et cetera peregrinis. Bonifacius uero marchio, qui Margaritam imperatricem, quondam Isachii, sororem Aymerici regis Hungari, sibi in matrimonio copulauit, Thessalonicam uindicauit. Murzuflius autem Alexium tyrannum adiens, et intendens bellum blanditiis, et alicuius spei seducere uerbis, lumine priuatus est; rediensque ad urbem, a Latinis misericordiam impetrauit. Sed cum rursus proditionis moliretur insidias, de Columna Tauri per sententiam precipitatus est, ut sicut presumpserat  ascendere in altum, sic de alto rueret in precipitium. Ascari quoque trans Hellespontum fugato, Latini uictoriosi fere monarchiam Grecorum abtinebant.



Hec eadem in Cesareo uindobonensi codice ita describuntur.

Anno Domini 1254, ueneti cum baronibus ceperunt urbem Constantinopolim. Mursuflius, qui se imperatorem putabat, fugit de urbe. Alius ad imperium,  scilicet Astari, a ciuibus facilius eligitur. Sed ueniente luce, a Latinis Blacherna et Buccaleonum palatia occupantur. Quare plurima Grecorum strage data multorum, gens Latinorum urbem Constantinianam in mense Aprili uictoriose obtinuit. Ad hec barones Balduinum, Flandrie comitem, imperatorem diademate coronarunt, uotis conuenientibus imperium sortientes. Nam quarta cessit imperatorie maiestati, trium quartarum medietas cessit uenetis, et cetera peregrinis. Marchio uero Bonifacius obtinuit Thessalonicam. Mursuflius autem Alexium tyrannum adiens, et intendens aliquos seducere, lumine priuatus, rediensque in urbem a Latinis ueniam impetrauit. Sed rursus cum proditionis moliretur insidias, de Columna Tauri  precipitatus est. Astari quoque trans Hellespontum fugato, Latini uictores fere totam Grecorum monarchiam obtinebant. Eodem anno Greci quoque excitati, Latinis expulsis, se in Andrinopolim receperunt.



Que sequuntur, habet Estensis codex.

Adimpleta est prophetia, quam mathematicus quidam predixit Achiuus: Gaudete septem montes, sed non mille annos: nondum enim a Constantino millesimus aduenerat annus, quando Septem-solium, id est Constantinopolis, a summo gaudio tristitie ruit ad ima. Eodem anno cometa magna erem illustrauit. Eodem anno uenerabiles uiri domnus Soffredus, et magister Petrus, presbyteri cardinales, apostolice sedis legati, de Syria Constantinopolim  adiuerunt, ubi ab imperatore, ciuibusque Latinis, et Grecis apud Sanctam Sophiam honorifice recepti fuerunt. Qui ibidem spiritualia negotia tam inter Grecos quam Latinos, diffinierunt. Et diuina officia, me assistente, solemniter celebrantur. Nam et ego ad mandatum predicti cardinalis magistri Petri in Sabbato quatuor temporum ante Natiuitatem Domini in templo Sancte Sophie solemniter ordines celebraui. Quia et ipse pro amore Domini crucifixi peregrinans in Syriam, sicut prius, ut ei assisterem, in Armeniam, sic et post in Greciam fueram comitatus eumdem. Eodem anno Greci excitati quasi se, Latinis expulsis, in Andrinopolim receperunt.



Pergit uterque codex.


Anno Domini 1205, Balduinus imperator Constantinopolitanus Grecos in Andrinopoli congregatos obsedit. Sed a Blatis forinsecus congregatis et Cumanis ipse imperator cum quibusdam baronibus suis captus est et occisus  . Exercitus autem illesus reuersus est Constantinopolim, cui prefuit Henricus frater imperatoris, duce uenetie iam mortuo. Marchio quoque Bonifacius, qui regnauit in Thessalonica, a Grecis et Blatis multa passus  est. Fuit hoc anno Grecis arridens et blanda, sed Latinis aduersa fortuna.



Prosequitur codex Estensis.

Quam mathematici predixerunt Achiui. uerumtamen inuictus marchio uinctum, quem ceperat, Alexium, quondam imperatorem, cum uxore misit in Lombardiam, ut in custodia seruaretur, et a tyrannide, quam sepius exercuerat, arceretur.



Sequentia in utroque codice ita se habent.

Anno 1206, et in Orientali et Occidentali imperio apud Antiochiam predictis ex causis inter predictos certatur illustres. Anno 1207, Bonifacius marchio Montisferrati occiditur in prelio, filios relinquens  Guilielmum in Italia, et Demetrium apud Thessalonicam successores. Anno 1208, sopita est seditio regni de Occidentis imperio concertantium. Nam Philippo in thalamo nequiter occiso successit feliciter Otto, de quo noctu preuiderat in somno se dicentem futura, et his uersibus prophetatum, scilicet:

Insufflo, da terre, rex Otto, rex errat Adolfus.
   Proh dolor! Otto tibi suspice: finit ibi  .

Anno 1209, Innocentius papa coronauit regem Ottonem. Coronatus contra patrem coronatorem suum, et contra matrem Ecclesiam, et contra regem Sicilie pupillum, cui preter Ecclesiam non erat adiutor, sese confestim armauit. Propterea sequenti anno, scilicet 1210, papa Innocentius iam dictum  imperatorem excommunicauit. Ipse uero nichilominus marchionem cum exercitu misit in Apuliam; post uero Thusciam iter faciens, quedam loca per uim, quedam per deditionem obtinuit. Deinde properans in Capua hiemauit.

 Anno 1211, progrediens per Apuleam ciuitates et loca per deditionem usque Policornu suscepit. Dum hec agerentur, principes Alamannie Fredericum regem Sicilie, quondam imperatoris Henrici filium, de quo prediximus, imperatorem elegerunt, citantes eum, ut in Alamanniam properaret. Quo audito, imperator festinans rediit, qui apud Laudam curiam quoque celebrauit inanem. Estensis enim marchio iam cum Papiensibus et Cremonensibus et ueronensibus consensit summi pontificis fedus inire contradictionis Inglorius igitur Alamanniam intrauit.

Anno 1212, predictus rex Sicilie Romam ueniens, a summo pontifice et a Romanis magnifice receptus est. Deinde nauigio Ianuam attingens, per eorum manus, et Guilielmi marchionis Montisferrati  usque Papiam ductus est, cui  Cremonenses ad Lambrum alacriter occurrentes, eum Cremonam cum tripudio, et hastiludio deduxerunt  . Inde Mantuam et ueronam, atque Tridentum feliciter transiens, in similibus urbibus exstitit gloriosus. Exinde per curiam intrauit Alamanniam, et cum principibus de die in diem solemnem curiam celebrans, a rege Bohemie, et ab aliis multis principibus fidelitates accepit. Eodem anno scilicet 1212, Almeramomeley rex Mauritanus ueniens in Hispanias cum infinita multitudine Sarracenorum minabatur non solum Hispaniam, sed et Romam, imo Europam capere uniuersam. Sed auxiliante gratia et uirtute Domini nostri Iesu Christi, et sancti domini  pape Innocentii, reges Aragonum, et Nauarre, et Castelle occurrerunt paganis, et eos de finibus ex parte fugauerunt uII Kalend. Augusti. Eodem anno quidam minus decem annorum infans cum infinita multitudine pauperum uenit de Teutonia,  asserens sine naue transiturum mare, et Hierusalem recuperaturum.



Que ita narrantur in cod. Esten.

Eodem anno 1212, sub ductu puerorum quasi duodecim annorum, qui se uisionem uidisse dicebant crucis signaculum assumentium, in partibus Colonie peruasit multitudo innumera pauperum utriusque sexus et puerorum, Theotoniam peregrinantium, et cruce signatorum, in Italiam accessit, unanimi corde et una uoce dicentium, se per siccum maria transituros, et terram sanctam Hierusalem in Dei potentia recuperaturos. Sed demum quasi euanuit uniuersa. Eodem anno fuit fames adeo ualida, precipue in Apulia et Sicilia, ut matres  etiam pueros deuorarent.



Pergit uterque codex.

Anno 1213, die sancto Pentecostes, qui fuit eo anno in festo sanctorum Marcellini et Petri, scilicet secundo die intrante Iunio  , Cremonenses in auxilium Papiensium, quorum multi in transitu regis de Papia ad Cremonam capti fuerant, apud castrum Leonis cum carrocio conuenerunt, non habentes in auxilio nisi CCC milites Brixienses. Et ecce factus est repente sonitus Mediolanensium cum suo carrocio uelocius et fortius quam poterant aduersus Cremonenses festinantium, in quorum auxilio conuenerant Placentini milites, sagittarii Laudenses,  et Cremenses milites, et pedites Nouarienses, et Cumani milites, et de Brixiensibus totidem aut plures. Circa horam tertiam inceptum est prelium. Pugnatur fortiter et uiriliter ab utraque parte usque in horam nonam. Circa uero nonam Cremonenses impetum facientes in eos, strauerunt ex eis multitudinem copiosam, et captum est carrocium eorum, et multa millia pugnatorum introduxerunt in castrum Leonis.



Additamenta continuatoris in cod. Cesareo.

Anno 1215, obiit presul Sicardus mense Iunii, huius presentis operis compilator. Eodem anno mense Nouembris dominus Innocentius papa apud Lateranum celebrauit concilium.

 Anno 1217, Cremonenses et Parmenses ingressi sunt episcopatum Placentinorum, multas eorum uillas combusserunt; et in eodem reditu soli Cremonenses ceperunt Pontenurum, et fugatis Placentinis usque ad Montale cum multa preda et multis  captiuis ad castrum redierunt. Secundo uero die cum Mediolanensibus et Placentinis inter Fontana et Caurcium pugnauerunt; et licet magna pars Cremonensium et Parmensium iam reuersa fuisset domum, tamen postremi qui remanserant, uiriliter pugnantes eis omnino restiterunt, et inimicis pluribus prostratis, denique cum gaudio et exsultatione remearunt. Eodem anno obiit dominus Innocentius papa apud Perusium mense Iunii, cui Honorius papa substitutus fuit.

Anno Domini 1218, Mediolanenses uiribus resumptis cum infinita multitudine, Placentinorum uidelicet et Papiensium, uercellensium, Nouarensium, Terdonensium, Cumanorum et Alexandrinorum, Laudensium, atque Cremensium, et aliorum  multorum, ad petitionem Placentinorum presumpserunt ire ad burgum Sancti Damiani, dicentes se uelle et posse tradere illud in manibus Placentinorum. Quibus uiriliter Cremonenses, et Parmenses cum reginis et Mutinensibus iuxta castrum predictum castrametati, in manu forti se illis opposuerunt. Et ita sua opinione iniqua Mediolanenses mouerunt castra sua, et applicuerunt ea inter castrum quoddam Zubellum et locum, qui dicitur Altisuillis. Cremonenses cum predictis in eodem loco uelociter occurrerunt. Die Iouis sexto intrante Iunio commissum est inter eos prelium, quod durauit a nona hora usque ad solis occasum, in quo prelio Mediolanenses cum suis potenter sunt debellati atque fugati, et multis ex eis interfectis, et tractis  duobus carrociis Mediolanensium et Placentinorum uix a periculo ereptis, cum confusione et ignominia magna conuersi sunt ad propria. Eodem anno imperator Otto est mortuus, cui dominus Fredericus successit, ab omnibus principibus Alamannie concorditer electus.

Anno 1221, primo coronatur dominus Fredericus in Romanorum imperatorem Rome apud Sanctum Petrum.


Mille ducentis atque uiginti, Christe, duobus,
Postquam sumpsisti carnem, currentibus annis,
Talia fecisti miracula, rex benedicte.
Stella comis uariis Augusti fine refulsit.
Septembris lubia uites submersit et uuas.
Destruxitque Deus fluuii de monte rapacis.
Lunaque passa fuit eclipsin mense Nouembri.
 Christi Natali media quoque luce diei
Terra dedit gemitus rugiens, fremuitque frequenter,
Tecta cadunt, urbes quassantur, templa ruerunt:
Exanimes dominos fecerunt menia multos.
Brissia precipue pressit ruinosa colonos.
Flumina mutarunt cursum, repetentia fontes.


 Sit laus tibi, Christe, quia finis est huius libri.




ANNO DOMINI MCCXuIII
PETRUS uALLIS CERNAII





NOTITIA


Petrus Sarnensis, siue uallis Sarnaii seu Cernaii  monachus, ord. Cist., in finibus diecesis Carnotensis et Parisiensis  , scriptor Historie Albigensium et belli sacri contra eos A. 1209 suscepti duce et principe Simone de Monteforti, quam auctor dicauit Innocentio III. Edidit primum Nicolaus Camusatus, canonicus Trecensis, Trecis 1615, 8  ; deinde collatam cum manusc. Martini Marierii, monachi S. Martini Parisiensis, Franciscus du Chesne tom. u Scriptor. Francor., p. 554-665; sed et Bertrandus Tissier in limine tomi uII Biblioth. Cisterc., editi A. 1669. Conier Bzouium ad A. 1199, num. 34; et Carolum uischium, pag. 276 Biblioth. Cisterc., qui Gallice uersionis facit mentionem, uulgate Parisiis 1569, interprete Arnoldo Sorbino, episcopo postea Niuernensi  .





PETRI MONACHI CeNOBII uALLIUM CERNAII HISTORIA ALBIGENSIUM ET SACRI BELLI IN EOS ANNO 1209 SUSCEPTI DUCE ET PRINCIPE SIMONE DE MONTEFORTI.




EPISTOLA NUNCUPATORIA AUCTORIS AD INNOCENTIUM III PONTIFICEM ROMANUM.

Sanctissimo Patri et beatissimo domino INNOCENTIO Dei gratia uniuersalis Ecclesie summo pontifici, humilis licet immeritus seruus eius, frater PETRUS qualiscunque uallium Cernay monachus, non solum oscula pedum, sed et ipsa pedum eius uestigia humiliter deosculari.

Benedictus Dominus Deus Sabaoth, qui nouissime diebus nostris, sanctissime Pater, cooperante uestra sollicitudine non pigra, Ecclesiam suam in partibus Prouincie, inter persequentes hereticorum procellas, iam quasi penitus naufragantem, per ministrorum suorum manus, de ore leonum misericorditer eripuit, de bestiarum manibus liberauit. uerum, ne tam gloriosum et tam mirabile factum per euolutiones temporum successiuas, possit in obliuionem uenire, sed nota fiant in gentibus magnalia Dei nostri, seriem facti, qualicunque modo in scriptum redactam, uestre, beatissime Pater, offero maiestati, humiliter supplicans ne deputetur presumptioni quod puer elementarius manum misit ad fortia: onus subire presumpsit supra uires; quia fuit mihi intentio in hoc opere hec sola scribendi causa, ut sciant gentes mirabilia opera Dei; maxime cum, sicut ex ipso dicendi modo perpendi potest, non studuerim superfluis uerbis ornare codicem, sed simplicem exprimere simpliciter ueritatem. Firmum igitur habeat, Pater bone, uestre dignatio sanctitatis, quod, etsi ad omnia que in hoc facto contigerint scribenda, per ordinem non potuerim pertingere, uera sunt illa que scripsi, cum nichil unquam apposuerim, nisi quod uiderim oculis meis, uel audierim a magne auctoritatis personis et plenissima fide dignis. In prima autem huius operis fronte breuiter tango de sectis hereticorum et qualiter prouinciales, infidelitatis lepra infecti fuerint, a temporibus retroactis. Postea exprimo quomodo memorati Prouinciales heretici, per predicatores uerbi Dei, et uestre sanctitatis ministros, admoniti fuerint ut redirent preuaricatores ad cor et sepius requisiti deinde crucesignatorum aduentus, ciuitatum et castrorum captiones, ceteraque ad progressum negotii fidei pertinentia, prout possum, per ordinem represento. Unde sciant qui lecturi sunt, quia in pluribus huius operis locis Tolosani, et aliarum ciuitatum et castrorum heretici et defensores eorum, generaliter Albigenses uocantur, eo quod alie nationes hereticos Prouinciales, Albigenses consueuerint appellare. Ut autem lector in hoc libello quod quesierit possit facilius inuenire, sciat quod, secundum multiplices et successiuos negotii fidei processus, per uarias distinctiones digestum est opus istud



INCIPIT HISTORIA ALBIGENSIS.



CAPUT PRIMUM. De legatione fratris Petri de Castronouo et fratris Radulphi de ordine Cisterciensi ad prouinciam Narbonensem.


In prouincia Narbonensi, ubi quondam fides floruerat,  cepit inimicus fidei superseminare zizania; desipuit populus; Christi sacramenta, qui est Dei sapor et sapientia, profanans, factus insipiens, a uera desipiens theosebia, uagus et uagans per errores in ima, factus in inuio, et non in uia . Monachi duo Cistercienses, zelo fidei succensi, F. Petrus uidelicet de Castronouo et F. Radulphus, auctoritate summi pontificis contra pestem infidelitatis instituti legati, negligentiam omnem relegantes, legatione sibi indicta officiose fungentes, urbem Tolosam ingressi sunt et aggressi, a qua uenenum principaliter emanabat, plebes inficiens: sicque deficere faciens a Christi cognitione, a ueridico splendore, a deifica caritate. Radix amaritudinis sursum germinans, profundius in cordibus hominum conualuerat, nec sine multa difficultate potuit explantari. Suasum est Tolosanis sepe et multum ut heresim abiurarent, ut hereticos relegarent. Suasum fuit eis a uiris apostolicis, sed minime persuasum, adeo siquidem morti inheserant, qui  recesserant a uita, affecti et infecti nequam sapientia animali, terrenali, diabolica; expertes illius sapientie que desursum est, suadibilis est, bonis consentiens . Tandem ille due oliue, illa duo candelabra lucentia ante Dominum , seruis seruilem incutientes timorem; minantes eis rerum depredationem, regum ac principum dedignationem intonantes; hereseon adiurationem, hereticorum expulsionem eis persuaserunt. Sicque ipsi, non uirtutis amore, sed, secundum petam:

Oderunt peccare mali, formidine pene:
quod manifestis indiciis demonstrarunt: nam statim periuri effecti, et miserie sue recidiuum patientes, in conuenticulis suis, ipso noctis medio, predicantes, hereticos occultabant. Heu, quam difficile  est a consuetudine euelli! Hec Tolosa, tota dolosa, a prima sui fundatione, sicut asseritur, raro uel unquam expers huius pestis uel pestilentie detestabilis, huius heretice prauitatis, a patribus in filios successiue, ueneno superstitiose infidelitatis diffuso. Quamobrem et ipsa in uindictam tanti sceleris, tantum dicitur iamdudum sustinuisse manus ultricis et iuste depopulationis excidium, ut in ipso meditullio ciuitatis, sulcata uomeribus planities pateret agrorum. Unus etiam de regibus suis inclytis, qui tunc temporis in ipsa regnabant, Alaricus, ut creditur, nomine, in extremum dedecus, pro foribus urbis eiusdem, est suspensus in patibulo. Huius antique uiscositatis fece infectum genimen, predicte ciuitatis, genimen uiperarum, non  poterat etiam nunc temporibus nostris a sue peruersitatis radice diuelli: quinimo naturam hereticam, et heresim uernalem, furca digne ultionis expulsam, usquequaque passa in se recurrere,

Patrissare sitit, degenerare negans,
cuius uicinitatis exemplo, sicut

Uua . . . compacta, liuorem ducit ab uua,
   Et grex totus in aruis,
Unius scabie cadit, et porrigine porci. 
uicine urbes et oppida, radicatis in se heresiarchis, per eiusdem infidelitatis surculos pullulantes, inficiebantur miserabiliter et mirabiliter peste ista. Barones terre Prouincialis, fere omnes hereticorum  defensores et receptores effecti, ipsos amabant ardentius, et contra Deum et Ecclesiam defendebant.



CAPUT II. De diuersis hereticorum sectis.

Et quoniam se in hoc loco quodammodo ingerit opportunitas, hereses et sectas hereticorum, enucleatius stylo breuitatis prosequi dignum duxi. Primo sciendum quod heretici duos constituebant creatores, inuisibilium scilicet, quem uocabant benignum Deum, et uisibilium, quem malignum Deum nuncupabant. Nouum Testamentum benigno Deo, uetus uero maligno attribuebant, et illud omnino repudiabant, preter quasdam auctoritates que de ueteri Testamento, Nouo sunt inserte, quas  ob Noui reuerentiam Testamenti, recipere dignum estimabant. Auctorem ueteris Testamenti mendacem asserebant, quia protoplastis dixit: Quacunque die comederitis de ligno scientie boni et mali, morte moriemini , nec, sicut dicebant, post comestionem, mortui sunt; eum tamen reuera post gustum pomi uetiti, mortis miserie fuerunt subiecti. Homicidam quoque ipsum nominabant, tum quia Sodomitas et Gomorrheos incinerauit, et aquis diluuii mundum deleuit, cum quia Pharaonem et Aegyptios mari obruit. Omnes ueteris Testamenti Patres, damnatos affirmabant; Ioannem Baptistam unum esse de maioribus demonibus asserebant. Dicebant etiam in secreto suo, quod Christus ille qui natus est in Bethlehem terrestri et uisibili, et  in Hierusalem crucifixus, malus fuit; et quod Maria Magdalena fuit eius concubina, et ipsa fuit mulier in adulterio deprehensa, de qua legitur in Euangelio . Bonus enim Christus, sicut dicebant, nunquam comedit uel bibit, nec ueram carnem assumpsit, nec unquam fuit in hoc mundo nisi spiritualiter in corpore Pauli. Ideo autem diximus in Bethlehem terrestri et inuisibili; quia heretici fingebant esse aliam terram nouam et inuisibilem, et in alia terra secundum quosdam, bonus Christus fuit natus et crucifixus. Item dicebant heretici bonum Deum duas habuisse uxores, Collant et Colibant, et ex ipsis filios et filias procreasse. Erant alii heretici qui dicebant quod unus est Creator, sed habuit filios, Christum et diabolum.  Dicebant et isti, omnes creaturas bonas fuisse, sed per filias de quibus legitur in Apocalypsi, omnia fuisse corrupta . Hi omnes membra Antichristi primogeniti Satane, semen nequam, filii scelerati, in hypocrisi loquentes, mendacio corda simplicium seducentes, prouinciam Narbonensem, ueneno sue perfidie infecerant. Fere totam Romanam Ecclesiam, speluncam latronum esse dicebant , et quia ipsa erat meretrix illa, de qua legitur in Apocalypsi . Sacramenta Ecclesie usque adeo adnullabant, ut sacri baptismatis undam, ab aqua fluuiali non distare; sacrosancti corporis Christi hostiam, a pane laico non differre publice dogmatizarent; simplicium auribus hanc  instillantes blasphemiam, quod Christi corpus etsi magnitudinem Alpium in se contineret, iamdudum 1consumptum a comedentibus et annichilatum fuisset. Confirmationem, confessionem, friuolas esse et inanes omnino reputabant. Sacrum matrimonium meretricium esse, nec aliquem in ipso saluari posse predicabant, filios et filias generando. Resurrectionem quoque carnis diffitentes, quasdam adinuentiones confingebant inauditas, dicentes animas nostras esse spiritus illos angelicos qui per superbie apostasiam precipitati de celo, corpora sua glorificata in ere reliquerunt, et ipsas animas, post successiuam qualiumcunque corporum septem, et terrenorum inhabitationem, quasi tunc demum penitentia peracta, ad illa relicta corpora remeare.

 Sciendum autem quod quidam inter hereticos dicebantur perfecti, siue boni homines; alii credentes hereticorum, qui dicebantur perfecti, nigrum habitum preferebant; castitatem se tenere mentiebantur; esum carnium, ouorum, casei omnino detestabantur; non mentientes uideri uolebant, cum ipsi maxime de Deo quasi continue mentirentur. Dicebant etiam quod nulla unquam ratione debeant iurare. Credentes autem hereticorum dicebantur illi, qui seculariter uiuentes, licet ad uitam perfectorum imitandam non pertingerent, in fide tamen illorum se saluari sperabant, diuisi siquidem erant in uiuendi modo, sed in fide et infidelitate  uniti erant. Qui dicebantur credentes hereticorum, dediti erant usuris, rapinis, homicidiis et carnis illecebris, periuriis et peruersitatibus uniuersis. Isti siquidem ideo securius et effrenatius peccabant, quia credebant sine restitutione ablatorum, sine confessione et penitentia se esse saluandos, dummodo in supremo mortis articulo Pater noster dicere. et manuum impositionem recipere a magistris suis potuissent. De perfectis uero hereticis, magistratus habebant, quos uocabant diacones et episcopos, sine quorum manuum impositione, nullus inter credentes moriturus, se saluari posse credebat. uerum si morienti cuilibet quantumcunque flagitioso manus imposuissent, dummodo Pater noster dicere posset, ita saluatum, et secundum eorum uulgare  consolatum estimabant, ut absque omni satisfactione, absque omni alio remedio statim euolaret ad celum. Unde ridiculum quod super hoc audiuimus duximus inserendum. Quidam credens hereticorum, in supremo mortis articulo, per manuum impositionem a magistro suo consolationem tum accepit, sed Pater noster dicere non potuit, et sic exspirauit. Consolator eius quid de ipso diceret nesciebat, saluatus uidebatur per receptam manuum impositionem; damnatus quia non dixerat Dominicam Orationem. Quid plura? Consuluerunt heretici quemdam militem, nomine Bertrandum de Saxiaco, qui erat hereticus, quid de illo iudicare deberent: miles autem tale dedit consilium et responsum: »De isto sustinebimus et dicemus quod saluus  sit; omnes, alios nisi Pater noster dixerint in fine, damnatos iudicamus.« Item aliud ridiculum: Quidam credens hereticorum in morte legauit hereticis ccc solidos, et precepit filio suo ut daret hereticis pecuniam illam. Quam cum, post mortem patris, heretici requirerent a filio, dixit eis: »uolo ut dicatis prius, quomodo est patri meo.« Et dixerunt: »Certissime scias quod saluus est, et iam in celestibus collocatus.« Quibus ille subridens: »Gratias Deo et uobis; uerumtamen ex quo pater meus iam est in gloria, anime ipsius non est opus eleemosynis; et ego tam benignos uos scio esse, quod amodo patrem meum a gloria non reuocabitis. Sciatis igitur quod nichil a me de pecunia reportabitis.« Non credimus autem silendum quod  et quidam heretici dicebant quod nullus poterat peccare ab umbilico et inferius. Imagines que sunt in ecclesiis dicebant idolatriam; campanas earum turbas demonum affirmabant. Item dicebant quod non peccabat quis grauius dormiendo cum matre uel sorore sua, quam cum qualibet alia. Illud et inter supremas fatuitates dicebant, quod si quis de perfectis peccaret mortaliter, comedendo uidelicet modicissimum carnium, uel casei seu oui uel alicuius rei sibi inhibite, omnes consolati ab illo, amittebant Spiritum S. et oportebat eum iterum reconsolari; et etiam saluati, pro peccato consolatoris, cadebant de celo. Erant preterea alii heretici, qui Waldenses dicebantur, a quodam, Waldio nomine Lugdunensi. Hi quidem mali erant  sed comparatione aliorum hereticorum, longe minus peruersi: in multis enim nobiscum conueniebant, in aliquibus dissentiebant. Ut autem plurima de infidelitatibus eorum omittamus, in quatuor precipue consistebat error eorum, in portandis scilicet sandaliis more apostolorum et in eo quod dicebant nulla ratione iurandum, uel occidendum; in hoc insuper quod asserebant quemlibet eorum in necessitate dummodo haberet sandalia, absque ordinibus ab episcopo acceptis, posse conficere corpus Christi. Hec nos de sectis hereticorum breuiter excerpsisse sufficiat. Quando aliquis se reddit hereticis, ille dicit qui recipit eum: »Amice, si uis esse de nostris, oportet ut renunties toti fidei quam tenet Romana Ecclesia.« Respondet: »Abrenuntio.---Ergo  accipe Spiritum sanctum a bonis hominibus:« et tunc aspirat ei septies in ore. Item dicit illi: »Abrenuntias cruci illi, quam tibi fecit sacerdos in baptismo, in pectore, et in scapulis, et in capite de oleo et chrismate?« Respondet: »Abrenuntio.---Credis quod aqua illa operetur tibi salutem?« Respondet: »Non credo.---Abrenuntias uelo illi, quod tibi baptizato sacerdos posuit in capite?« Respondet: »Abrenuntio.« Ita accipit ille baptismum hereticorum, et abnegat baptismum Ecclesie: tunc ponunt omnes manus super caput eius et osculantur eum, et induunt eum ueste nigra, et ex illa hora est quasi unus ex ipsis.



CAPUT III. Qualiter et quando primum predicatores uenerunt ad prouinciam Narbonensem contra hereticos.


Anno uerbi incarnati 1206, Oxomensis episcopus, Diegus nomine, uir magnus et magnifice extollendus, ad curiam Romanam accessit, summo desiderio desiderans episcopatum suum resignare, quo posset liberius ad paganos, causa predicandi Christi Euangelium se transferre. Sed dominus papa Innocentius noluit acquiescere desiderio uiri sancti: imo precepit ei ut ad sedem propriam remearet. Factum est igitur, dum rediret a curia, et esset apud Montempessulanum, inuenit ibi uenerabilem uirum Arnaldum abbatem Cisterciensem, et F. Petrum de Castronouo, et F. Radulphum monachos  Cistercienses apostolice sedis legatos, iniuncte sibi legationi, pre tedio renuntiare uolentes, eo quod nichil aut parum hereticis predicando proficere potuissent. Quotiescunque enim uellent ipsis hereticis predicare, obiiciebant eis heretici conuersationem pessimam clericorum, et ita nisi uellent clericorum uitam corrigere, oporteret eos a predicatione desistere. Memoratus autem episcopus, aduersus huiusmodi perplexitatem salubre dedit consilium, monens et consulens ut, ceteris omissis, predicationi ardentius insudarent: et ut possent ora obstruere malignorum, in humilitate precedentes exemplo, pii magistri facerent et docerent; irent pedites, sine auro et argento, per omnia formam apostolicam imitantes. Dicti uero legati  hec omnia quasi quamdam nouitatem per se arripere non uolentes dixerunt, quod si quis fauorabilis auctoritatis eos sub hac forma uellet precedere, ipsum libentissime sequerentur. Quid plura? Obtulit se uir Deo plenus, moxque familiam suam Oxomum transmittens, uno comite contentus, cum duobus sepedictis monachis, Petro uidelicet et Radulpho, Montempessulanum ingreditur, abbas autem Cisterciensis Cistercium perrexit, tum quia in proximo celebrandum erat Cisterciense capitulum, tum quia post celebratum capitulum, quosdam de abbatibus suis uolebat secum adducere, qui eum in exsequendo iniuncto sibi predicationis officio adiuuarent. Exeuntes autem a Montepessulano, Oxomensis episcopus et prefati monachi uenerunt ad  castrum quoddam Carmanum, ubi inuenerunt quemdam heresiarcham, Balduinum nomine, et Theodoricum quemdam filium perditionis et stipulam incendii. Iste de Gallia oriundus, erat quidem nobilis genere, et canonicus fuerat Niuernensis. Postea uero, cum quidam miles, qui erat auunculus ipsius et hereticus pessimus, in Parisiensi concilio, coram Octauiano cardinale et apostolice sedis legato, fuisset de heresi condemnatus, uidens iste quod diutius latere non ualeret, ad partes se transtulit Narbonenses, ubi ab hereticis in maximo amore et ueneratione est habitus; tum quia aliquantulum ceteris acutior uideretur, tum quia gloriabantur se habuisse de Francia, ubi esset fons  scientie et religionis Christiane, sue iniquitatis socium, sue nequitie defensorem.

Nec pretereundum quod Theodoricum faciebat se uocari, cum Guillelmus antea uocaretur. Habita cum his duobus disputatione per octo dies, Balduino uidelicet et Theodorico, predicatores nostri uniuersum populum dicti castri, salutaribus monitis ad sepedictorum hereticorum odium conuerterunt. Ipsos siquidem hereticos a se libentissime expulissent, sed dominus castri, ueneno perfidie infectus, eos sibi familiares fecerat et amicos; uerba autem illius disputationis, longum esset per omnia enarrare. Sed hoc solummodo adnectere dignum duxi: quod cum uenerabilis episcopus, dictum Theodoricum, ad ima conclusionis disputando, deduxisset:  »Scio, inquit Theodoricus, scio cuius spiritus sis, siquidem in spiritu Elie uenisti.« Ad hec sanctus: »Et si ego in spiritu Elie ueni, tu uenisti in spiritu Antichristi.«

Actis igitur ibi octo diebus exeuntes a castro, uenerabiles uiros prosecutus est populus per leucam fere unam. Illi autem recto itinere procedentes, Biterrensem aggressi sunt ciuitatem, ubi per dies Xu, disputantes et predicantes, confirmabant in fide paucos qui ibi erant Catholicos, hereticos confundebant. uenerabilis autem episcopus Oxomensis et F. Radulphus consuluerunt F. Petro de Castronouo, ut ad tempus ab eis recederet; timebant siquidem, ne occideretur F. Petrus, eo quod ipsum odio haberent heretici super omnes. Recessit  igitur F. P. ab episcopo et F. R. tempore aliquanto. Ipsi a Bitteris egressi Carcassonam gressu prospero deuenerunt: ubi per octo dies morantes, predicationi et disputationibus insistebant. Contigit tempore illo prope. Carcassonam miraculum, quod preteriri non debet. Metebant heretici segetes suas, in die Natiuitatis sancti Ioannis Baptiste: ipsum enim non prophetam, sed malignissimum esse dicebant; dum igitur meterent, aspiciens unus ex eis manum suam uidit manipulum suum sanguinolentum: quod uidens, putauit quod incidisset manum; sed inueniens eam sanam, exclamauit sociis: »Quid ultra?« Aspicientes singuli manipulos quos tenebant inuenerunt eos sanguinolentos, manibus conseruatis illesis. uenerabilis autem abbas  uallium Guido tunc erat in illa terra, qui manipulum sanguinolentum uidit, et ipse mihi hoc narrauit.

Quia uero longum esset enarrare per ordinem quomodo uiri apostolici, scilicet predicatores nostri circuibant per castra, euangelizantes et disputantes ubique, his omissis, ad precipua ueniamus. Quodam die conuenerunt omnes heresiarche apud quoddam castrum in Carcassonensi diecesi, quod dicitur Mons regalis, disputaturi unanimiter aduersus uiros sepius memoratos. Ad hanc disputationem rediit F. P. de Castronouo, qui, sicut paulo ante diximus, discesserat apud Biterrim. Disputantibus autem dati fuerunt iudices de ipsis credentibus hereticorum;  protelata autem fuit disputatio per Xu dies, et redacta fuerunt in scriptum hinc inde proposita et tradita iudicibus, ut diffinitiuam sententiam promulgarent. uidentes autem ipsi iudices hereticos suos manifestissime superatos, noluerunt dare sententiam, sed et scripta que a nostris acceperant, ne uenirent in publicum noluerunt reddere, sed tradiderunt hereticis. His peractis, recessit F. P. de Castronouo a sociis suis, et iuit in Prouinciam, et laborauit ut componeret nobiles Prouincie, hac autem intentione, ut auxilio eorum qui pacem iurauerant, posset hereticos de Narbonensi prouincia exstirpare. Sed comes Tolosanus, Raimundus nomine, inimicus pacis, noluit acquiescere dicte paci, donec tam per guerras, quas mouebant ei nobiles  Prouincie, mediante industria uiri Dei, quam per excommunicationem ab eodem in ipsum comitem promulgatam, iurare compulsus est pacem illam. Sed qui fidem negauerat, et erat infideli deterior , nunquam deferens iuramento, iurauit pluries, pluries periurauit. Quem uir sanctissimus F. Petrus magna animi uirtute corripuit, tyrannum intrepidus aggrediens, eique in facie resistens, quia reprehensibilis, imo damnabilis erat ualde, confundebatque eum uir magne constantie, uir conscientie illibate, adeo ut exprobraret ei quod erat per omnia periurus: et uere sic erat.



CAPUT Iu. Descriptio uite corrupte atque morum comitis Tolosani erga Deum et eius Ecclesiam.


Quia ergo opportunitas se ingessit, hic de incredulitate ipsius comitis aliquid breuiter explicemus. Primo dicendum quod, quasi a primis cunabulis, semper hereticos dilexit et fouit, et eos in terra sua habens, quibuscunque modis potuit, honorauit, usque hodie etiam, sicut asseritur, ubicunque pergit, hereticos sub communi habitu secum ducit, ut si ipsum mori contigerit, inter manus ipsorum moriatur: credebat enim, absque omni penitentia, quantumcunque peccator fuerit, se saluandum, si in ipso mortis articulo impositionem manuum eorum potuisset adipisci. Faciebat et deferri Nouum Testamentum, ut, si necesse esset, impositionem manuum cum libro reciperet ab hereticis.  uetus siquidem Testamentum detestantur heretici: dicunt Deum illum qui ueterem legem instituit, malum esse, uocantes eum traditorem propter spoliationem Aegypti; homicidam, propter diluuium et subuersionem Aeyptiorum; dicunt et Moysen, Iosue, Dauid, illius mali Dei fuisse ruptarios et ministros. Dixit et sepedictus comes quodam die hereticis, sicut pro certo scimus, quod uolebat facere nutriri filium suum apud Tolosam inter hereticos, ut addisceret fidem, imo infidelitatem illorum. Dixit et quadam die quod uellet dare centum marcas argenti ut quidam miles suus posset capere fidem hereticorum, ad quam multoties inuitauerat eum, et quam faciebat ei sepius predicari. Preterea quando heretici mittebant ei aliqua xenia uel  cibaria, gratissime suscipiebat, et faciebat optime seruari ea, nec patiebatur quod aliquis comederet ex eis, nisi ipse et aliqui eius familiares. Multoties etiam, sicut certissime cognouimus, adorabat hereticos flexis in terra genibus, et petebat ab eis benedictionem et osculabatur eos. Quodam die erat dictus comes in exspectatione quorumdam hominum qui debebant uenire ad eum; sed cum non uenissent, dixit: »Bene apparet quod diabolus fecit mundum istum, quia nichil succedit nobis ad uotum.« Dixit preterea idem comes uenerabili episcopo Tolosano, sicut ab eodem episcopo audiui, quod monachi Cistercienses non poterant saluari, quia tenebant oues que luxuriam exercebant. O heresis inaudita! Dixit et comes dicto episcopo Tolosano  ut ueniret de nocte in palatium eius, et audiret predicationem hereticorum: unde perpenditur quod sepe de nocte audiebat eos. Erat quondam memoratus comes quadam die in ecclesia quadam ubi missa celebrabatur: habebat autem secum quemdam mimum, qui, sicut mos est huiusmodi ioculatorum, homines cum bucca histrionice deridebat. Cum autem sacerdos qui celebrabat missam uerteret se ad populum, dicens, Dominus uobiscum, sceleratissimus comes dixit histrioni suo, ut contra faceret et derideret sacerdotem. Dixit preterea aliquando supradictus comes quod mallet assimilari cuidam heretico, qui erat apud Castras in Albigensi diecesi detruncatus membris et habitu miserabili, quam esse rex uel imperator. Quod autem ipse hereticos  semper fouit, ex hoc habemus probatissimum argumentum; quia nunquam ab aliquo sedis apostolice legato, potuit induci ad hoc, ut sepedictos hereticos de terra sua depelleret, licet compulsus ab ipsis legatis multoties abiurauit. Preterea adeo paruipendebat matrimonii sacramentum, quod quotiescunque ei displicuit uxor propria, ipsam dimittens aliam duxit, ita quod quatuor uxores habuerit, quarum tres adhuc uiuunt. Habuit enim primo sororem uicecomitis Biterrensis, nomine Beatricem: qua dimissa, duxit filiam ducis Cipri; hac dimissa, duxit sororem regis Anglie Richardi, que contingebat ei in tertio gradu consanguinitatis: qua mortua, accepit sororem regis Arragonensis, que similiter erat consanguinea eius  in quarto gradu. Nec silendum est quod, cum ipse teneret primam uxorem suam, monuit eam sepissime ut habitum religionis assumeret. Illa autem intelligens quid intenderet, ex industria quesiuit ab eo, utrum uellet quod ipsa in ordine Cisterciensi fieret monialis: ipse autem dixit, quod non. Quesiuit iterum utrum uellet quod ipsa fieret monacha in ordine Fontis Ebraldi. Respondit comes quod non uolebat. Tunc quesiuit ab eo quid ipse uellet, et mandauit quod, si uellet fieri eremitica, ipse ei in omnibus prouideret, et factum est ita.

Erat quidam pessimus hereticus apud Tolosam, Hugofaber nomine, qui quondam in tantam lapsus est dementiam, quod iuxta altare cuiusdam ecclesie  purgauit uentrem, et in contemptum Dei cum palla altaris tersit posteriora sua. O scelus inauditum! Dixit et hereticus predictus quadam die quod, quando sacerdos in missa percipiebat Dominici corporis sacramentum, traiiciebat demonem in corpus suum: que omnia cum uir uenerabilis abbas Cistercii, qui tunc erat abbas Grandis-silue in territorio Tolosano comiti retulisset, et eum moneret qui tantum facinus perpetrarat, respondit comes quod nullo modo puniret propter hoc ciuem suum. Abominationes predictas narrauit dominus abbas Cisterciensis, qui tunc erat archiepiscopus Narbonensis ferme uiginti episcopis, me presente in concilio apud uaurum: adeo autem semper fuit luxuriosus et lubricus dictus comes, quod, sicut pro  certo didiscimus, sorore propria abutebatur, in contemptum religionis Christiane: ab infantia enim sua concubinas patris sui querebat diligentissime, et cum illis diligentissime concubebat; uix enim ei aliqua placere poterat, nisi sciret patrem suum prius accubuisse cum ea: unde et pater ipsius, tam propter heresim, quam propter enormitatem istam, exheredationem suam ei sepissime predicebat. Preterea ruptarios mirabili quoque amplexatus est affectu dictus comes, per quos spoliabat ecclesias, monasteria destruebat, omnesque sibi uicinos quos poterat exhereditabat: ita semper se habuit membrum diaboli, filius proditionis, primogenitus Satane, inimicus crucis et Ecclesie persecutor, hereticorum defensio, Catholicorum depressio, minister  perditionis, fidei abiurator, plenus scelerum, peccatorum omnium apotheca. Ludebat quodam die comes in ludo schaccorum cum quodam capellano, et inter ludendum dixit capellano: »Deus Moysi, quem uos creditis, non poterit uos iuuare in ludo isto,« et addidit: »Nunquam me iuuet Deus ille.« Alio tempore, cum ipse comes a partibus Tolosanis iturus esset contra aduersarios quosdam suos in partes prouincie, media nocte surgens, uenit ad domum in qua heretici Tolosani erant congregati, et dixit eis: »Domini ac fratres, bellorum uarii sunt euentus, quidquid de me contingat, in manus uestras commendo corpus et animam meam.« Quo facto, desuper abundanti duos hereticos in ueste communi secum adduxit, ut si forte  mori eum contingeret, inter manus ipsorum moreretur. Infirmabatur quodam tempore comes maledictus in terra Arragonum, et cum multum inualesceret infirmitas, fecit sibi fieri lecticam, et in lectica illa faciebat se Tolosam deportari: et cum quadam die quereretur ab eo, cur cum tanta festinatione se faceret deportari, cum tam grauissima infirmitate laboraret, respondit miser: »Quia non sunt boni homines in terra ista inter quorum manus possim mori.« Heretici enim a fautoribus suis boni homines uocabantur, sed et amplioribus signis et dictis se fatebatur hereticum: dicebat enim: »Scio me exheredandum fore pro bonis hominibus istis, sed non tantum exheredationem,  imo etiam decapitationem pro ipsis paratus sum sustinere.« Hec de incredulitate et malitia dicti miseri dixisse sufficiat, nunc ad propositum reuertamur.



CAPUT u. De aduentu XII abbatum ordinis Cisterciensis causaque predicationis et reditu ac obitu domini Didaci episcopi Oxomensis, et disputationibus.

Celebrata disputatione prenotata in Monte-regali, dum adhuc essent predicatores nostri apud Montem-regalem, et circumquaque uerbum Dei et salutis monita seminantes mendicarent ostiatim panem suum, superuenit uir uenerabilis abbas Cistercii, Arnaudus nomine, a partibus Francie, abbates duodecim habens secum, qui totius uiri religionis,  uiri perfecte et sancte scientie, uiri incomparabilis sanctitatis, iuxta numerum sanctissimum apostolorum, cum abbate decimo tertio, duodecim aduenerunt, parati de ea que in ipsis erat fide et spe, omni disputanti reddere rationem : et hi omnes cum pluribus monachis, quos secum adduxerant, omnem sectantes humilitatem, iuxta exemplar quod eis ostensum erat in monte , id est quod audierant de episcopo Oxomense, pedites procedebant, statim ab abbate Cisterciense longe lateque singuli dispersi; et assignati sunt unicuique termini proprii, per quos discurrendo predicationi insisterent, disputationibus insudarent.



CAPUT uI. De colloquio Apamiensi et morte Oxomensis episcopi.


Episcopus Oxomensis uoluit ad suum redire episcopatum, ut et domui sue disponeret, et predicatoribus uerbi Dei in Narbonensi prouincia, de suis prouentibus necessaria prouideret. Dum ergo recederet tendens ad Hispaniam, uenit apud Apamias in territorio Tolosano: et conuenerunt ad eum Fulco Tolosanus, et Nauarrus Consoranensis episcopi et plurimi abbates, habita ibi disputatione cum Waldensibus; plane conuicti sunt Waldenses et confusi, et populus castri, precipue pauperes ex parte maxima fauit nostris: ille etiam qui constitutus erat iudex in disputatione, et erat fauens Waldensibus, magnusque in castro illo, renuntiauit prauitati heretice, et in manu domini Oxomensis  obtulit se et sua: a die etiam illa et deinceps sectatores superstitionis heretice uiriliter impugnauit. Huic disputationi interfuit ille pessimus traditor comes Fuxi, ille crudelissimus persecutor Ecclesie, Christi hostis. Hic uxorem habebat manifestam hereticam de secta Waldensium et duas sorores, quarum una sectas Waldensium, alia uero aliorum perfidorum hereses profitebatur. Celebrata autem disputatione predicta in palatio ipsius comitis, idem comes Waldenses die uno, predicatores nostros de altero procurauit. O ficta humilitas! Post hec episcopus Oxomensis ad suum perrexit episcopatum, firmum habens propositum redeundi, quam citius posset, ad peragendum negotium  fidei in prouincia Narbonensi. Peractis uero in episcopatu paucis diebus, dum redire disponeret morte preuentus, in senectute sua feliciter obdormiuit: prius autem quam ipse decederet, in fata decesserat supramemoratus F. Radulphus uir bone memorie, in quadam abbatia ordinis Cisterciensis prope S. Aegidium, que dicitur Francia uallis. Subtractis igitur his duobus luminaribus, episcopo uidelicet Oxomensi et F. Radulpho, uenerabilis Guido abbas uallium Sarnay in diecesi Parisiensi, qui cum aliis abbatibus causa predicationis, in Narbonensem prouinciam uenerat uir nobilis genere, sed scientia longe nobilior et uirtute, qui etiam postea episcopus factus est Carcassonensis, prior inter predicatores constitutus est et magister,  abbas siquidem Cisterciensis ad alias partes se transtulit, quibusdam magnis negotiis tunc temporis impeditus. Discurrentes igitur predicatores sancti hereticosque disputando manifestissime conuincentes: sed, quia obstinati erant in malitia, conuertere non ualentes post multum temporis, cum parum aut nichil predicando siue disputando proficere potuissent, ad partes Gallie sunt reuersi. Nec pretereundum est quod, cum dictus abbas uallium Sarnay, cum supradicto Theodorico, et quodam alio heresiarcha maximo, Bernardo scilicet de Cimorra, qui in Carcassonensi diecesi precipuus habebatur, disputasset pluries et eos sepius conuicisset, quodam die, cum sepedictus Theodoricus,  nichil aliud respondere potuisset, dixit abbati: »Diu me detinuit meretrix, sed de cetero non tenebit:« hoc dicens, dicebat Romanam Ecclesiam meretricem. Nec silendum quod, cum sepedictus abbas uallium Sarnay, alio die castellum quoddam prope Carcassonam, Lauranum nomine, causa predicationis intraret, in ipso introitu castri signaculo crucis se signauit: quod uidens miles quidam hereticus qui erat in castro dixit abbati: »Nunquam me adiuuet signum istud!«



CAPUT uII. Miraculum de schedula, B. Dominici manu scripta, que ter flammis iniecta, illesa resiliit.

Contigit tempore illo quoddam miraculum fieri, quod in hoc loco dignum duximus interserendum.  Disputauerant quadam die quidam predicatores nostri, uiri religiosi aduersus hereticos, unus autem de nostris, Dominicus nomine, uir totius sanctitatis, qui socius fuerat episcopi Oxomensis, auctoritates, quas in medium produxerat, redegit in scriptum, et cuidam heretico tradidit schedulam illam, ut supra obiectis deliberaret. Nocte igitur illa erant heretici congregati in una domo, sedentes ad ignem. Ille autem cui uir Dei tradiderat schedulam, produxit eam in medium: tunc dixerunt socii sui ut in medium ignem illam proiiceret, et si schedula illa combureretur uera esset fides; imo perfidia hereticorum: si uero incombusta maneret, fidem quam predicabant nostri, ueram esse faterentur. Quid plura? In hoc consentiunt omnes,  schedula in ignem proiicitur; sed, cum in medio igne aliquantulum moram fecisset, incombusta penitus ab igne resiliuit. Stupentibus qui aderant unus ceteris durior ait illis: »Proiiciatur in ignem iterum ex tunc experiemini plenius ueritatem:« proiicitur iterum, iterum resiliit incombusta. Quod uidens ille durus et tardus ad credendum, dixit iterum: »Trina uice proiiciatur, et tunc sine dubio rei exitum cognoscemus:« proiicitur tertio, nec tunc quidem comburitur, sed integra ab igne resiliit et illesa. Heretici autem, uisis tot signis, ne tunc ad fidem uoluerunt conuerti, sed in sua manentes malitia, districtissime sibi inuicem inhibuerunt ne miraculum istud per narrationem alicuius ad nostrorum notitiam deueniret; sed miles  quidam, qui erat cum illis, qui aliquantulum consentiebat fidei nostre noluit celare quod uiderat, sed pluribus enarrauit. Factum est autem hoc apud Montem-regalem, sicut ab ore uiri religiosissimi audiui, qui schedulam heretico tradidit superscriptam.



CAPUT uIII. De martyrio fratris Petri de Castronouo, qui gladiis impiorum occubuit.

His de predicatoribus uerbi Dei breuiter prelibatis, ad martyrium uiri uenerabilis et athlete fortissimi F. Petri de Castronouo, iuuante Deo, ueniamus: quod nullo modo melius, uel magis authentice credimus nos facturos, quam ut litteras D.  pape, narrationi nostre inseramus, quas Christi fidelibus destinauit, ipsum martyrium plenius continentes. Forma litterarum hec est:

INNOCENTIUS episcopus, seruus seruorum Dei, dilectis filiis nobilibus uiris, comitibus, baronibus et uniuersis militibus per Narbonensem, Arelatensem, Ebredunensem, Aquensem et uiennensem prouincias constitutis, salutem et apostolicam benedictionem.

Rem credulam audiuimus, et in communem luctum generalis Ecclesie deducendam, quod cum sancte memorie F. P. de Castronouo monachus et sacerdos, uir inter uiros utique uirtuosus, uita, scientia et fama preclarus, ad euangelizandum pacem, et confirmandam fidem, in prouincia Auxitana cum aliis destinatus in commisso sibi ministerio  laudabiliter profecisset, et proficere non cessaret: quippe qui plene in schola Christi didiscerat quod doceret, et eum qui secundum doctrinam et fidelem obtinendo sermonem, in sana poterat exhortari doctrina, et contradicentes reuincere  paratus omni poscenti semper reddere rationem , ut poterat uir in fide catholicus, in lege peritus, in sermone facundus, concitauit aduersus ipsum diabolus ministrum suum comitem Tolosanum Raimundum, qui cum pro multis et magnis excessibus, quos in Ecclesiam commiserat et in Deum, sepe censuram ecclesiasticam incurrisset, et sepe sicut homo uersipellis et callidus, lubricus et inconstans, penitudine simulata fuerat absolutus: tandem odium continere non preualens quod ceperat contra ipsum,  eo quod non erat in ore eius uerbum ueritatis  ad faciendam uindictam in nationibus et increpationes in populis , ac eo fortius in eodem comite, quo magis pro maioribus erat ipse facinoribus increpandus tam tanquam collegam suum, apostolice sedis legatos ad uillam S. Aegidii conuocauit, promittens super cunctis quibus impetebatur capitulis satisfactionem plenariam exhibere. Cum autem, conuenientibus illis in uillam predictam, prefatus comes salutaria monita sibi facta, modo uelut uerax et facilis promitteret se facturum; et modo, uelut fallax et durus, ea prorsus facere recusaret, uolentibus illis demum ab eadem uilla recedere, mortem est publice comminatus, dicens quod quocunque uel per terram diuertant uel  per aquam, uigilanter eorum obseruaret egressum: et confestim dictis facta compensans, complices suos ad exquisitas insidias destinauit. Cumque uero nec ad preces dilecti filii abbatis S. Aegidii, nec instantia consulum et burgensium, furoris sui mitigari insania potuisset, ipsi eos, inuito comite, nimiumque dolente cum armate manus presidio, prope ripam Rhodani fluuii deduxerunt, ubi nocte quieuerunt instante, quibusdam eiusdem comitis satellitibus, ipsi prorsus ignotis hospitantibus cum eisdem, qui, sicut apparuit in effectu, sanguinem querebat eorum.

In crastino itaque mane facto et missa celebrata de more, cum innocui Christi milites ad transitum se  fluminis prepararent, unus de predictis Satane satellitibus, lanceam suam uibrans, prenominatum Petrum, supra Christum petram  immobili firmitate fundatum tante proditionis incautum, inter costas inferius uulnerauit. Qui prius in ipsum respiciens percussorem, et Christi magistri sui, cum B. Stephano secutus est exemplum; dixit ad ipsum: »Deus tibi dimittat, quia ego dimitto,« pietatis et patientie uerbum sepius repetendo. Deinde sic transfixus, acerbitatem illati uulneris spe celestium est oblitus: et instanti sue pretiose mortis articulo, cum ministerii sui sociis qui fidem promouerent et pacem, non desinens ordinare, post multas ad Dominum orationes in Christo feliciter obdormiuit. Qui profecto, cum ob fidem et pacem,  quibus nulla est prorsus causa laudabilior ad martyrium, sanguinem suum fuderit, claris iam, ut credimus, miraculis coruscasset, nisi hoc illorum incredulitas impediret. De quorum similibus in Euangelio legitur, qua ibi uirtutes iehsu non faciebat multas, propter incredulitatem eorum , quia, quanquam lingue, non fidelibus sed infidelibus sint in signum  Saluator tamen presentatus Herodi, qui, teste Luca, ualde gauisus est, uiso ipso, pro eo quod signum aliquod ab eo fieri sperabat, et facere dedignatus est signum, et reddere interroganti responsum , sciens quia incredulitas signorum, non credulitatis inductio, sed uanitatis illum admiratio delectabat . Licet autem ipsa praua generatio et peruersa Prouincialium  non sit digna, ut tam cito sicut forsitan ipsa querit, de suo sibi martyre signum detur; expedisse tamen credimus, ut unus ipse pro ipsa, ne tota pereat, moreretur . Que contagio heretice prauitatis infecta, per interpellantem occisi sanguinem, a suo melius reuocetur errore, hoc est enim uetus sacrificium Iesu Christi, hoc miraculosum ingenium Saluatoris, ut cum in suis esse uictus putatur, tunc uincat fortius in eisdem et ea uirtute qua ipse mortem moriendo destruxit, a superatis interdum famulis suis, superatores eorum faciat superari. Nisi granum frumenti cadens in terram mortuum fuerit, ipsum solum manet; si autem mortuum fuerit, plurimum fructum affert . Sperantes igitur quod de morte huius fecundissimi  grani, sit fructus in Christi Ecclesia prouenturus, cum profecto sit dure culpabilis et culpabiliter durus, cuius animam ipsius gladius non pertransit , nec unquam penitus desperantes, cum utilitas tanta debeat in sanguine suo esse, quod sue predicationis nuntiis circa memoratam prouinciam, pro qua ipse in corruptionem descendit ob tanta Deus tribuat incrementa. uenerabiles fratres nostros archiepiscopos eorumque suffraganeos monendos duximus, attentius et hortandos per Spiritum sanctum in uirtute obedientie districte precipiendo ut uerbum pacis et fidei seminatum ab eo sue predicationis irriguis conualescere facientes, et ad pugnandam hereticam prauitatem ac fidem  catholicam confirmandam ad exstirpanda uitia et plantandas uirtutes indefesse studio sedulitatis instantes. Iam dictum Dei famuli occisorem, et uniuersos quorum ope uel opere consilio uel fauore, tantum facinus perpetrauit receptatores quoque uel defensores illius ex parte omnipotentis Dei Patris, Filii et Spiritus sancti auctoritate quoque BB. apost. Petri, et Pauli, et nostra, excommunicatos et anathematizatos per suas dieceses denuntient uniuersis: et omnia loca prorsus, ad que ipse uel aliquis ipsorum deuenerint presentibus eis, interdicto faciant ecclesiastico subiacere, singulis diebus Dominicis et festiuis, pulsantibus campanis et candelis accensis, donec ad sedem apostolicam accedentes, per satisfactionem condignam mereantur absolui,  sententiam huiusmodi solemniter innouantes. Illi autem qui orthodoxe fidei zelo succensi ad uindicandum sanguinem iustum, qui de terra clamare non cessat ad celum , donec ad confundendum subuersos et subuersores de celo descendat ad terram Deus ultionum, uiriliter se accinxerint aduersus hos pestilentes qui simul in unum pacem et ueritatem impugnant, suorum remissionem peccaminum a Deo eiusque uicario secure promittant indultam, ut eis labor huiusmodi, ad operis satisfactionem sufficiat similiter illis offensis pro quibus cordis contritionem et ueram confessionem oris obtulerint uero Deo huiusmodi siquidem pestilentes prouinciales, non tam iam nostra diripere, sed nos perimere moliuntur; nec solum ad perimendas  animas linguas acuunt, uerum etiam ad perdenda corpora manus extendunt prolisores animarum effecti, et corporum peremptores. Licet autem prefatus comes pro multis et magnis flagitiis, que longum esset per omnia enarrare, iamdudum sit anathematis mucrone percussus, quia tamen certis indiciis, mortis sancti uiri presumitur esse reus, non solum ex eo quod publice comminatus est ei mortem et insidias parauit eidem, uerum etiam ex eo quod occisorem ipsius in multam familiaritatem admisit, et magnis donis remunerauit eumdem, ut de ceteris presumptionibus taceamus, que plenius innotescunt multis. Ob hanc quoque causam, iidem archiepiscopi et episcopi publice nuntient anathematizatum eumdem. Et cum iuxta  sanctorum Patrum canonicas sanctiones, ei qui fidem Deo non seruat, fides seruanda non sit, a communione fidelium segregato, utpote qui uitandus est potius quam fouendus, omnes qui dicto comiti fidelitatis seu societatis, aut federis huiuscemodi iuramento tenentur astricti, auctoritate apostolica denuntient interim absolutos, et cuilibet catholico uiro licere, saluo iure domino principali, non solum persequi personam eiusdem, uerum etiam occupare et detinere terram ipsius, illius presertim obtentu, quod ab heresi per suam prudentiam fortiter expietur, que per illius nequitiam fuit hactenus turpiter sauciata, maculata.

Quia dignum est ut manus omnium contra ipsum consurgant, cuius manus exstitit contra omnes.  Quod si nec sic uexatio dederit intellectum, manus nostras in eo curabimus aggrauare. Si quo modo uero satisfactionem promiserit exhibere, ipsum penitudinis sue hec signa premittere oportebit, ut de toto posse suo depellat prauitatis heretice sectatores, et se paci satagat conciliare fraterne, cum principaliter propter culpam quam in utroque noscitur commisisse, in eum ecclesiastica fuerit prolata censura; quanquam si in suas iniquitates Deus uoluerit obseruare, uix posset congrue satisfacere non tantummodo pro seipso, sed pro alia multitudine, quam in laqueum damnationis induxit. Quia uero secundum sententiam ueritatis timendi non sunt qui corpus occidunt, sed ille qui potest  mittere corpus et animam in gehennam , confidimus et speramus in eo qui, ut a fidelibus suis timorem mortis auferret, mortuus die tertia resurrexit , quod prefati hominis Dei mors, uenerabili fratri nostro Consoranensi episcopo et dilecto filio A. abbati Cisterciensi apostolice sedis legatis, aliisque orthodoxe fidei sectatoribus, non solum timorem non incutiet, sed amorem accendet, ut eius exemplo qui uitam eternam temporali morte feliciter est mercatus, animas suas in tam glorioso certamine, si necesse fuerit, pro Christo ponere non formident.

Unde archiepiscopis et episcopis consulendum duximus, admonendo, preces preceptis, precepta precibus inculcantes, ut legatorum ipsorum salubribus  monitis et mandatis efficaciter intendentes, tanquam strenuissimi commilitones assistent eidem in omnibus, que propter hec ipsis duxerint iniungenda, scientes quod sententiam quam ipsi non solum in rebelles, sed etiam in desides promulgauerint, nos ratam haberi precipimus et inuiolabiliter obseruari. Eia igitur Christi milites, eia strenui militie Christiane tirones, moueat uos generalis Ecclesie gemitus; succendat uos ad tantam Dei nostri uindicandam iniuriam pius zelus. Mementote quia Creator noster nostri non indiguit, cum nos fecit: qui, quanquam nostro seruitio non indigeat, ut quasi per illud minus in agendo minus uoluerint fatigetur, et sua omnipotentia minor sit obsequio nostro carens, occasionem tamen in hoc articulo  nobis tribuit acceptabiliter seruiendi. Cum igitur post interfectionem prefati iusti, Ecclesia que in partibus illis est, absque consolatore in tristitia et merore sedente, fides euanuisse, periisse pax, heretica pestis et hostilis rabies fortius inualuisse dicatur, ac si potenter in eius nouitate procelle non succurratur eidem, pene penitus uidebitur nauis Ecclesie naufragari, uniuersitatem uestram monemus attentius et propensius exhortamur, ac in tante necessitatis articulo in uirtute Christi confidenter iniungimus, et in remissionem peccaminum indulgemus, quatenus tantis malis occurrere non tardetis, et ad pacificandum gentes illas, in eo qui est Deus pacis et dilectionis intendere procuretis: et quibuscunque modis reuelauerit uobis Deus, hereticam  ibi studeatis perfidiam abolere, sectatores ipsius eo quam Saracenos securius quo peiores sunt illis in manu forti et extento brachio impugnando. Prenominatum etiam comitem, qui quasi fedus percussisset cum eadem morte propria non recogitat , si forte uexatio sibi tribuat intellectum, et impleta facies eius ignominia incipiat inquirere nomen Dei ad satisfaciendum nobis et Ecclesie, imo Deo, pondere non desinatis inducte super eum oppressionis urgere ipsum et fautores eiusdem de castris Domini depellendo, et auferendo terras eorum in quibus relegatis hereticis, habitatores Catholici subrogentur, qui scilicet orthodoxe fidei nostre disciplinam in sanctitate et  iustitia seruiant coram Deo .

Datum Laterani, uI Id. Martii, pontif. nostri ann. II.

His dictis de morte sanctissimi uiri prelibatis, ad narrationis nostre seriem redeamus.



CAPUT IX. Tolosanus et Consoranensis episcopi Romam legantur, ut pontifici maximo statum Ecclesie in Narbonensi prouincia exponant.

uidentes igitur prelati Narbonensis prouincie, et alii quos tangebat negotium pacis et fidei, decessisse bonos uiros Oxomensem episcopum et fratres Petrum de Castronouo, et F. Radulphum, qui fuerant  predicationis in terra prenotata principes et magistri; animaduertentes quod eadem predicatio etiam iam peregerit ex parte maxima cursum suum, nec multum profecerit, imo penitus fructu frustrata sit exoptato, ad pedes summi pontificis iudicant transmittendum. Accingunt ergo se uiri uenerabiles, Fulco Tolosanus, et Nauarrus Consoranensis episcopi, Romamque properant, supplicaturi domino pape ut periclitanti in Narbonensi prouincia, et Bituricensi, et Burdegalensi pro pace Ecclesie, et quasi penitus naufraganti manum porrigat adiutricem. Dominus autem papa Innocentius, qui defendende fidei catholice necessitatibus totis nisibus occumbebat, tanto morbo manum apposuit medicam, generales et efficaces super hoc negotio litteras  in Franciam transmittendo, sicut inferius plenius exprimemus. Quod audiens comes Tolosanus, imo dicamus melius Dolosanus, perrexisse uidelicet prenotatos episcopos ad curiam Romanam, timens se digne pro meritis puniendum, uidensque facta sua non posse impune transire, penitudinem simulans, et si possit sibi precauens in futurum: cum multos alios iam misisset, quosdam exsecrabiles et malignos, archiepiscopum Auxitanum et Raimundum de Rebastenchs, qui quondam fuerat Tolosanus episcopus, sed meritis suis exigentibus erat depositus, misit Romam; conquestusque est domino pape per nuntios illos, de abbate Cisterciensi, qui legatione super negotio fidei fungebatur; asserens  quod eum exacerbaret nimis aspere et plus iusto; promittens etiam comes quod si dominus papa aliquem a latere suo ad illum dirigeret, ad uoluntatem ipsius per omnia se haberet. Hoc autem non dixit, quia uellet, se aliquatenus emendare. Sed cogitabat, quod si dominus papa aliquem de suis cardinalibus ad eum mitteret, ipsum posset, sicut homo uersipellis et callidus circumuenire: sed Omnipotens qui scrutator est cordium et cognitor secretorum , noluit puritatem circumueniri apostolicam, noluit tegi amplius dicti comitis prauitatem. Prouidit igitur iuste et misericorditer iustus iudex, ut et dominus papa comiti quasi iuste petenti satisfaceret, et ipsius comitis malitia diutius non lateret. Misit enim dominus papa unum de collateralibus  suis clericis, ad partes prouincie, Milonem nomine, uirum utique uita honestum, scientia preclarum, facundia disertum, qui ut, probitatem eius breuiter perstringamus, nec terrore terreri potuit, nec minime frangi. Comes autem audiens quod ueniret magister Milo, gaudio gauisus est ualde, quia putauit quod sepedictus magister ad ipsius se haberet et per omnia uoluntatem, discurrensque comes per terram suam cepit gloriari et dicere: »Modo bene est mihi, quia legatum habeo secundum cor meum, imo ipse ero legatus.« Sed omnia euenere contraria uoto illius, sicut inferius exprimetur.



CAPUT X. Mittitur cum M. Milone magister Theodisius.


 Missus est autem cum dicto M. Milone, clericus quidam magister Theodisius nomine canonicus Ianuensis, qui sepedicto M. Miloni assisteret, et ipsum in expediendo fidei negotio adiuuaret. Iste Theodisius uir multe scientie, uir constantie mirabilis, uir eximie bonitatis, qui bene se habuit in negotio Iesu Christi, qui quanta pro eodem negotio pericula passus sit et labores, rei exitus patefecit, et nos postmodum curauimus latius intimare. Dominus uero papa M. Miloni dederat in mandatis ut de omnibus que ad negotium fidei pertinebant, et precipue super facto comitis Tolosani, ad consilium Cistercii abbatis ordinaret, eo quod abbas statum  negotii et uersutias comitis plene sciret. Unde et dominus papa M. Miloni expresse dixerat: »Abbas Cistercii totum faciet, et tu organum eius eris; comes enim Tolosanus habet eum suspectum, tu non eris ei suspectus.« Descendentes igitur M. Milo et M. Theodisius  in Franciam, abbatem Cistercii apud Autissiodorum inuenerunt. Consuluit igitur M. Milo abbatem Cisterciensem, super pluribus certis capitulis que ad negotium fidei pertinebant. Abbas uero de omnibus diligentius instruens, consilium suum tradidit ei scriptum et sigillatum. Monuit etiam eum et consuluit ut, antequam aggrederetur comitem Tolosanum, conuocaret archiepiscopos, episcopos et alios prelatos, quos expedire  uideret, et eorum quereret et haberet consilia. Quosdam etiam de prelatis, M. Miloni expresse et specialiter nominauit, quorum consiliis deberet idem magister adherere. Post hec abbas Cisterciensis et M. Milo perrexerunt ad regem Francie Philippum, qui apud Nouamuillam in territorio Senonico cum pluribus de baronibus suis solemne colloquium celebrabat. Erat enim dux Burgundie Odo, Niuernensis et S. Pauli comites, et multi alii nobiles et potentes. Dominus autem papa mittebat regi litteras speciales monens et deprecans ut per seipsum, saltem per filium suum Ludouicum, periclitanti in Narbonensi prouincia Ecclesie auxilium impenderet opportunum. Rex autem nuntio domini pape tale dedit responsum, quod duos magnos et  graues habebat a lateribus leones, Othonem qui dicebatur imperator, et regem Anglie Ioannem, qui hinc et inde ad turbationem regni Francie totis uiribus laborabant. Ideoque nec ipse a Francia ullo modo exire uellet, nec filium mittere, imo satis ei uidebatur ad presens, si barones suos ire permitteret, ad perturbandum in Narbonensi prouincia pacis et fidei perturbatores. Summus autem pontifex, ut ad exstirpandam pestem hereticam, fideles populos efficeret promptiores, generales miserat litteras ad omnes prelatos, comites et barones, et uniuersum populum in regno Francie constitutum, monens efficaciter et exhortans ut festinarent ad uindicandam  in Narbonensi prouincia iniuriam crucifixi, scientes remissionem omnium peccaminum a Deo eiusque uicario uniuersis indultam, qui orthodoxe fidei zelo succensi, ad opus se accingerent huius pietatis, dummodo contriti essent pariter et confessi. Quid plura? Publicatur ista indulgentia in Francia, armat se multitudo magna fidelium signo crucis.



CAPUT XI. Concilium apud Montilum celebratur, ibique sistendi coram Milone dies comiti apud ualentiam prefigitur.

Celebrato apud Nouam-uillam colloquio prenotato, M. Milo cum collega suo M. Theodisio, ad partes prouincie perrexit ueniensque ad quoddam  castrum quod Montilum nuncupatur, conuocauit archiepiscopos et episcopos quamplures. Qui, cum ad eum uenissent, quesiuit ab eis diligenter qualiter procedendum esset in negotio pacis et fidei, precipue in facto comitis Tolosani; uoluit etiam ut singuli prelati super certis capitulis, de quibus eum abbas instruxerat Cisterciensis, sua ei traderent consilia scripta et sigillata. Factum est ut precepit, et quod auditu est mirabile, omnia tam abbatis Cisterciensis quam prelatorum consilia sine dissensione aliqua conuenerunt. A Domino factum est istud . Post hec misit M. Milo ad comitem Tolosanum, mandans ei ut ad diem quam sibi prefigebat ueniret ad ipsum apud ualentiam  ciuitatem. uenit comes ad diem illum, et sicut fallax et seuus, lubricus et periurus promisit legato uidelicet M. Miloni, licet in dolo, quod suam faceret in omnibus uoluntatem. Legatus autem, utpote uir cautus et prudens, prelatorum usus consilio, uoluit et precepit ut comes Tolosanus traderet ei pro securitate de terra quam tenebat in prouincia, castra septem. uoluit etiam ut consules Auenionensis et Nemausensis ciuitatum, et uille Sancti Georgii iurarent ei, quod si comes Tolosanus mandato ipsius legati uenire presumeret ex aduerso, non tenerentur ei hominii seu federis fidelitate astricti. Comitatus insuper Ingruensis, S. R. Ecclesie caderet in commissum. Comes uero Tolosanus, quamuis dolens et inuitus necessitate compulsus,  omnia que legatus mandauerat, adimplere promisit. Sicque factum est ut qui abbatem Cisterciensem durum dixerat, legatum longe diceret duriorem. Hoc autem, Deo disponente, iustissime factum esse creditur, quod ubi tyrannus sperauit remedium, ultionem reperit et flagellum. Statim uir totius bonitatis M. Theodisius, de mandato legati, uenit in partes prouincie, ut septem castra de quibus supra tetigimus reciperet, et ea occuparet ex parte S. R. E. et muniret.



CAPUT XII. Certis ceremoniis antiquitus usitatis, comes Tolosanus Ecclesie reconciliatur.

His omnibus rite peractis, descendit legatus ad uillam S. Aegidii, reconciliaturus ibi comitem Tolosanum;  modus autem reconciliationis et absolutionis talis fuit. Adductus est comes nudus ante fores ecclesie B. Aegidii, ibique coram legato, archiepiscopis et episcopis qui ad hoc conuenerant plusquam uiginti, iurauit super corpus Christi, et sanctorum reliquias, que ante fores ecclesie exposite cum magna ueneratione, et in multa copia a prelatis tenebantur, quod mandatis S. R. Ecclesie in omnibus obediret. Mox legatus stolam ad collum comitis poni fecit, ipsumque comitem per stolam arripiens, absolutum cum uerberibus in ecclesiam introduxit. Nec silendum quod, cum comes Tolose introduceretur in ecclesiam, sicut diximus, S. Aegidii cum uerberibus, disponente Deo, nullatenus de ecclesia potuit exire pre turba, per uiam qua intrauerat;  sed oportuit eum descendere in inferiora ecclesie, et per ante sepulcrum B. martyris F. Petri de Castronouo, quem occidi fecerat, nudum transire, O iustum Dei iudicium! quem enim contempserat uiuum, ei reuerentiam compulsus est exhibere et defuncto. Illud etiam notandum puto, quod cum corpus predicti martyris, qui in claustro monachorum S. Aegidii prius fuerat tumulatum, post longum tempus in ecclesiam transferretur, ita sanum inuentum est et illesum, ac si ipsa die fuisset tumulatum; miri etiam odoris fragrantia de corpore sancti et uestibus emanauit.



CAPUT XIII. Comes Tolosanus, ficte crucem sacre militie signum sumit, quam quidem catholici exercitus milites pectori assutam habebant.


Post hec omnia callidissimus comes Tolose, timens a facie crucesignatorum, qui ad exturbandos hereticos et eorum fautores in proximo, uenturi erant de Francia ad partes Narbonenses, petiit a legato dari crucem, ut sic terram suam a crucesignatorum infestatione tueretur. Acquieuit legatus, comitique et duobus tantum de suis militibus cruces dedit. O falsum et perfidissimum crucesignatum, comitem Tolosanum dico, qui crucem assumpsit, non ad uindicandam iniuriam crucifixi, sed ut ad tempus celare posset suam et tegere prauitatem! His omnibus itaque gestis, legatus et M. Theodisius  redierunt uersus Lugdunum, ut crucesignatis, qui statim uenturi erant, contra prouinciales hereticos obuiarent, per totam siquidem prouinciam diuulgata erat indulgentia quam fecerat dominus papa proficiscentibus contra predictos hereticos, ideoque quamplurimi nobiles et ignobiles contra hostes crucis armauerant se in pectoribus crucis signo. Signatis igitur in Francia ad uindicandum Dei nostri iniuriam tot fidelium millibus et signandis nichil aliud supererat, nisi ut Dominus Sabaoth, qui solita bonitate et inaudita benignitate inimicis suis, uidelicet hereticis et eorum fautoribus compatiens, plures et pluries destinauerat ad eosdem; sed illi in peruersitate sua perseuerantes, in sua nequitia obstinati, quosdam contumeliis affecerant, alios  etiam interfecerant, missis exercitibus suis, crudelissimos perderet homicidas.



CAPUT XIu. Aduentus crucesignati exercitus in partes prouincie.

Anno igitur ab Incarnatione Domini 1209 domini pape Innocentii II, regnante Philippo rege Francorum, circa festum sancti Ioannis Baptiste, crucesignati omnes a diuersis Francie partibus iter arripientes, pari consilio et prouida dispositione, apud Lugdunum urbem Gallie conuenerunt. Inter eos autem qui ibi adfuerunt, isti precipui habebantur, archiepiscopus Senonensis, episcopus Eduensis, episcopus Claromontensis, episcopus Niuernensis, dux Burgundie Odo, comes Niuernensis, comes Sancti Pauli, comes Montisfortis, comes de  Barro supra Secanam, Guichardus de Belloioco, Willelmus de Rupibus, senescallus Andegauie, Gualcherus de Iouiniaco, Guido de Leuis, Lambertus de Tureyo, multi preterea nobiles et potentes, quos longum esset per singulos nominare.



CAPUT Xu. Comes Tolosanus it obuiam crucesignatis.

uidens autem comes Tolosanus Raimundus signatorum multitudinem aduenire, timensque ne inuaderent terram eius, utpote quam de perpetratis nequitiis, conscientie stimulus accusabat, exiuit obuiam eis, et peruenit usque prope ualentiam ciuitatem: at illi egressi erant in manu excelsa, ipsos igitur inueniens prope ciuitatem dictam dictus  comes, pacem simulans, falsum spopondit obsequium, firmissime promittens quod ad mandatum sancte Romane Ecclesie ad eorum etiam arbitrium se haberet, super quibus obseruandis, dedit castella quedam pro securitate. uoluit etiam dare filium suum in obsidem, uel seipsum. Quid plura? Etiam associatur his hostis Christi, pergunt pariter, rectoque gressu perueniunt ad Biterrensem ciuitatem.



CAPUT XuI. De malitia ciuium urbis Biterrensis et eiusdem urbis obsidione, expugnatione et excidio.

Erat autem Biterris ciuitas nobilissima, sed tota ueneno heretice prauitatis infecta; nec solum heretici erant ciues Biterrenses, sed erant raptores, iniusti, adulteri, latrones pessimi, pleni omni  genere peccatorum. Non sit onerosum lectori si de malitia dictorum ciuium aliquid specialiter disseramus. Pergebat quadam nocte in ipso diluculo sacerdos quidam ciuitatis illius ad ecclesiam diuina celebraturus mysteria, portans calicem manibus suis: quidam autem de Biterrensibus qui se posuerant in insidiis, arripientes sacerdotem illum, et uehementer uerberantes, fracto brachio, ipsum grauissime uulnerarunt, accipientesque calicem quem tenebat sacerdos, ipsumque discooperientes, minxerunt in eo in contemptum corporis et sanguinis Iesu Christi. Alioque tempore, ciues sepedicti in ecclesia B. Marie Magdalene, que in ciuitate dicta sita est, dominum suum uicecomitem Biterrensem Trancauilum, traditores pessimi interfecerunt,  episcopo etiam suo, qui uicecomitem ab illorum manibus defendere nitebatur dentes confregerunt. Egrediebatur die quodam canonicus quidam Biterrensis de ecclesia maiori, celebrata missa, audiens autem tumultum laborantum in fossatis ciuitatis, interrogauit quid hoc esset. Responderunt qui aderant: »Tumultus est laborantum ad fossata, quia munimus ciuitatem contra Francigenas qui adueniunt;« iam enim imminebat aduentus peregrinorum: et dum ita loquerentur, apparuit quidam senex uenerande etatis, qui dixit eis: »uos contra peregrinos ciuitatem istam munitis: sed quis desuper poterit uos munire?« Per hoc innuit, quod Dominus de celo bellaturus esset eos. Quo audito, illi uehementer moti sunt et  permoti: cumque uellent in senem insurgere, subito disparuit, et nusquam potuit inueniri. Nunc propositum prosequamur. Antequam crucesignati ad Biterrensem peruenirent ciuitatem, uicecomes Biterrensis Raimundus Rogerii nomine, nobilis quidem genere, nepos comitis Tolosani, qui, sectans auunculi prauitatem, in nullo hereticos comprimebat, promiserat firmissime Biterrensis ciuibus ciuitatis quod eos nullatenus desereret, sed cum ipsis ad mortem usque perseuerans in sepedicta ciuitate aduentum Christi militum exspectaret. Sed cum nostros appropinquare audiret, pacti oblitus, federis nescius fidem frangens, confugit Carcassonam aliam suam nobilem ciuitatem, plures de Biterrensibus hereticis ducens secum. Peruenientes  igitur Biterrim nostri, transmiserunt in ciuitatem ipsius ciuitatis episcopum, qui exierat obuiam eis, magistrum uidelicet Regenaldum de Montepessulano, uirum etate, uita, scientia uenerandum. Dicebant siquidem nostri quod causa perdendorum hereticorum aduenerant, mandaueruntque ciuibus Catholicis, si qui erant, ut in manus ipsorum traderent hereticos, quos idem uenerabilis episcopus, qui eos plene nouerat et etiam in scriptum redegerat, nominaret; uel si istud facere non possent, exeuntes de ciuitate dimitterent hereticos, ne perirent pariter cum eisdem. Quod uerbum cum sepedictus episcopus ex parte nostrorum memoratis ciuibus retulisset, noluerunt acquiescere; sed se  aduersus Deum et Ecclesiam erigentes, inito cum morte federe, elegerunt potius mori heretici quam uiuere Christiani: priusquam enim nostri eos aliquatenus expugnarent, exierunt quidam de ciuitate, ceperuntque nostros sagittis acrius infestare, quod uidentes seruientes exercitus, qui publica lingua dicuntur ribaldi, cum indignatione maxima muros adeunt ciuitatis, nobilibusque exercitus nescientibus et penitus inconsultis, facto insultu ipsa hora, quod dictu mirabile est, capiunt ciuitatem. Quid plura? Statim intrantes, a minimo ad maximum omnes fere necati, tradentes incendio ciuitatem. Fuit autem capta ciuitas sepe dicta in festo S. Marie Magdalene. O iustissima diuine dispensationis mensura! Sicut in principio huius libri diximus,  dicebant heretici B. Mariam Magdalenam fuisse Christi concubinam, preterea in Ecclesia ipsius que erat in ciuitate, sicut supra tetigimus, ciues Biterrenses dominum suum occiderant, episcopo suo dentes confregerant. Merito igitur in illius festiuitate capti sunt et destructi, de qua contumeliosa tot dixerant, cuius etiam ecclesiam sanguine domini sui uicecomitis uidelicet, nec non episcopi fedauerant canes impudentissimi. In eadem etiam ecclesia, in qua, ut sepe dictum est, dominum suum occiderant ciues Biterrenses, ipsa die captionis ciuitatis fuerunt usque ad septem millia de ipsis Biterrensibus interfecti.

Notabiliter est notandum quod sicut ciuitas Ierusalem XLII anno a passione Domini nostri a Tito et  uespasiano fuit destructa, ita ciuitas Biterrensis XLII anno ab interfectione domini sui per Francigenas est uastata. Hoc quoque non est omittendum, quod sepedicta ciuitas multoties deuastata fuerit ob causam superius memoratam, semper in die festi S. Marie Magdalene; in cuius ecclesia tantum scelus perpetratum fuerat, dignam recepit eiusdem sceleris ultionem.



CAPUT XuII. De obsidione urbis Carcassone et eiusdem deditione.

Capta itaque et destructa ciuitate Biterrensi, proposuerunt nostri recto gressu tendere Carcassonam, ciues etenim Carcassonenses pessimi erant heretici, et peccatores coram Domino nimis, siquidem  illi qui in castris inter Biterrim et Carcassonam positis habitabant timore exercitus fugerant, castra sua uacua relinquentes; quidam tamen qui non uocabantur ex heretica prauitate, reddiderunt se nostris. Audiens autem uicecomes quod nostri ad obsidendam tenderent Carcassonam, milites quoscunque potuit adunauit, seque cum eis in Carcassonam recipiens, preparauit se ut contra nostros defenderet ciuitatem. Nec silendum quod ciues Carcassonenses pessimi et infideles, refectorium et cellarium canonicorum Carcassonensium, qui erant canonici regulares, ipsa etiam stalla ecclesie, quod exsecrabilius est, destruxerunt, ut muros ciuitatis inde munirent. O profanum consilium! O munitio immunita que sacra immunitate, domus  Dei inuiolata et destructa construitur per hec merito destruendam, domus rusticorum intacte conseruantur, domus seruorum Dei deiecte prosternuntur! Peruenientes igitur nostri ad ciuitatem, in circuitu fixere tentoria, obsidionem firmantes. Depositis ergo circumquaque bellatorum agminibus, ipsa quidem die et altera a preliis siluerunt. Ciuitas autem Carcassona in montis cuiusdam supercilio posita, duplici suburbio cingebatur, quorum utrumque munitum erat muris pariter et fossatis. Die igitur tertia sperantes nostri primum suburbium quod secundo suburbio erat aliquantulum minus forte, per insultum sine machinis se capturos, impetum fecerunt unanimes in ipsum, episcopis et abbatibus cum uniuerso clero congregatis  in unum et cum maxima deuotione cantantibus, ueni, sancte Spiritus, diuinumque postulantibus auxilium mox adfuturum, derelictum statim primum suburbium ab hostibus, ui ceperunt.

Nec pretereundum quod nobilis comes Montisfortis primus omnium, imo solus quoad milites, in fossatum se misit audacter cum ceteris dictum suburbium impugnando. Quod captum, impletis fossatis, nostri terre penitus adequauerunt. uidentes autem nostri quod tam facile cepissent sepedictum suburbium, arbitrati sunt secundum suburbium, quod longe fortius erat et munitius per insultum similiter capi posse. Die autem altero, ad murum eiusdem secundi suburbii accesserunt, quibus ad insultum instantibus, uicecomes cum suis ita se uiriliter  defendebat, quod ex frequenti et creberrimo iactu lapidum, nostros a fossato quod intrauerant oportuit resilire: in quo conflictu contigit quemdam militem de nostris fracto crure in fossato remanere, ad quem extrahendum cum nullus auderet accedere propter iactus lapidum incessantes, uir totius probitatis uidelicet comes Montis-fortis in fossatum se mittens, ipsum unico auxiliante armigero, non sine grandi proprie uite discrimine liberauit. Quibus gestis, nostri mox machinas que dicuntur petrarie ad diruendum murum suburbii erexerunt: quo muro aliquantulum pro iactu petrarum in summitate debilitato, nostri carrum quatuor rotarum bouinis pellibus coopertum, cum maxima difficultate  muro applicantes, ad fodiendum murum artifices submiserunt. Aduersarii uero ignem, ligna, lapides proiicientes instantissime, ipsum carrum statim comminuerunt; fossoribus tamen in concauitate muri iam facta se recipientibus, quos nullo modo a perforatione muri potuerunt retardare. Quid plura? In crastino summo diluculo, suffosus corruit murus, mox nostris cum strepitu intrantibus, aduersarii sese in superiora ciuitatis transtulerunt; sed postea uidentes milites nostros exisse a suburbio, et se in tentoria recepisse, exeuntes de ciuitate quotquot de nostris in suburbio, effugantes. Pluribus etiam de nostris pre difficultate exitus interfectis, in toto suburbio ignem mittunt, sese iterum ad superiora reportantes.

 Contingebat in illa obsidione quoddam, quod non pretermittendum, sed pro maximo miraculo est habendum. Dicebatur quod in exercitu erant homines usque ad quinquaginta millia; hostes autem nostri omnia in circuitu ciuitatis molendina destruxerant, ita quod non poterant nostri panem habere nisi de paucis castris circumiacentibus, et tamen in tanta abundantia erat ibi panis quod modicissimo pretio uendebatur, inde et dicebant heretici, quod abbas Cisterciensis magus erat, demonesque adduxerat in specie hominum, quia uidebatur eis quod nostri non comedebant. His itaque gestis, consilium habuerunt nostri, quomodo caperent ciuitatem; animaduertentes autem quod, si facerent hic sicut in Biterrensi factum fuerat ciuitate, destrueretur ciuitas,  et omnia bona que in ipsa erant consumerentur, et ita ille qui preficiendus erat terre illi, non haberet unde uiueret, nec posset milites et seruientes tenere ad terram custodiendam. Ad consilium igitur baronum tractatum est de pace in hunc modum. Ordinatum est quod omnes egrederentur nudi, et ita euaderent; uicecomes autem in custodia teneretur, bona omnia remanerent illi, qui futurus erat dominus dicte terre ob necessitatem superius nominatam, factumque est ita. Egressi sunt ergo omnes nudi de ciuitate, nichil secum preter peccata portantes. Tunc adimpletum est quod dictum fuerat per uenerabilem uirum Berengarium, qui fuerat episcopus Carcassone. Hic, cum quadam die in ciuitate sua predicaret, ciuibusque, sicut solitus  erat, heresim improperaret, noluerunt eum audire. Quibus ille: »uos me audire non uultis: credite mihi; ego tantum mugitum emittam contra uos, quod a remotis mundi partibus uenient, qui destruent uillam istam. Certissime autem sciatis quod, si ferrei et altissimi essent muri ciuitatis istius, non possetis uos defendere quin pro uestra incredulitate et malitia, condignam recipiatis a iustissimo iudice ultionem.« Propter hec et his similia que eis uir sanctissimus intonabat, quodam tempore expulerunt eum dicti ciues de ciuitate, inhibendo preconis uoce districtissime et sub pena grauissime ultionis, ne quis in emendo uel uendendo, sibi uel suis auderet in aliquo communicare. Nunc id quod cepimus exsequamur. Reddita ciuitate et omnibus  egressis, eliguntur de exercitu milites, qui bona ciuitatis fideliter custodirent.



CAPUT XuII bis. Eligitur comes Montis-fortis in principem territorii et ditionis Raimundi comitis.

Quibus omnibus peractis, consilium habuerunt barones ad inuicem, quem deberent preficere terre predicte. Et primo quidem oblatum fuit terre dominium comiti Niuernensi, postea duci Burgundie; sed accipere noluerunt. Eliguntur igitur de toto exercitu duo episcopi et quatuor milites, et insuper abbas Cisterciensis apostolice sedis legatus ad terre dominum eligendum: qui firmiter promiserunt quod illum eligerent, quem secundum Deum et seculum  scirent utiliorem. Hi septem, septiformis Spiritus sancti gratia cooperante, totamque terram misericorditer respiciente eligunt uirum fidelem, catholicum, moribus honestum, armis strenuum, Simonem uidelicet comitem Montis-fortis. Statim abbas Cisterciensis, apostolice sedis legatus, huius sacri negotii pater et magister et dux Burgundie, comes etiam Niuernensis, ad ipsum ueniunt, monent, rogant et consulunt ut suscipiat onus pariter et honorem. Quod cum uir discretissimus instantissime renueret, et se fateretur insufficientem et indignum, mox abbas Cisterciensis et dux, eius pedibus se prouoluunt preces precibus inculcantes. Comite autem adhuc renuente, abbas, auctoritate sue legationis utens, precepit ei districtissime uirtute  obedientie ut faceret quod petebant. Suscepit igitur terre gubernaculum uir prefatus ad laudem Dei et honorem Ecclesie, depressionem heretice prauitatis. Hic adnectendum est quoddam relatione dignissimum, quod contigerat paulo ante in Francia de nobili comite Montis-fortis. Redibat quadam die uenerabilis abbas uallium Sarnay, Guido nomine supradictus, qui negotium fidei contra hereticos in quantum poterat promouebat a duce Burgundie, ipsius ducis litteras habens secum, continentes quod dux rogabat comitem Montis-fortis, ut cum ipso se accingeret ad militiam Iesu Christi contra hereticos, ingentia dona offerens, si in hoc acquiescere uellet ei. Contigit autem ut dictus abbas ueniens a duce dictum comitem inueniret in ecclesia  cuiusdam castri ipsius comitis, quod dicitur Rupisfortis, quibusdam negotiis occupatum: cumque abbas uocasset illum in partem, ducis litteras ostensurus, transiens idem comes per cancellum ecclesie, librum Psalterii quem super formulam inuenit apprehendens, diuino nutu ex industria aperuit, digitum suum super primam lineam tenens, dixit abbati: Exponite mihi Scripturam istam, Angelis suis Deus mandauit de te, ut custodiant te in omnibus uiis tuis; in manibus portabunt te, ne forte offendas ad lapidem pedem tuum , quod diuina dispositione prouisum, rei exitus manifestissime comprobauit.



CAPUT XuIII. De preclaris animi et corporis dotibus Simonis comitis Montis-fortis.


Quia uero loci opportunitas se ingessit, quod rationis ordo deposcit, hic de nobili comite Montis-fortis, quod nouimus inseramus. Primo dicetur quod erat genere preclarus, uirtute robustus, in armis plurimum exercitatus. Erat preterea, ut accedamus ad formam, statura procerus, cesarie spectabilis, facie elegans, aspectu decorus, humeris eminens, brachiis exertus, corpore uenustus, membris omnibus agilis et stabilis, acer et alacer, in nulla sui uel modica parte etiam ab hoste uel inuido reprobandus. Demum ut ascendamus ad maiora, erat facundia disertus, affabilitate comis, contubernio amabilis, castitate mundissimus, humilitate  precipuus, sapientia preditus, in proposito firmus, in consilio prouidus, in iudicio iustus, in militie exercitiis sedulus, in suis actibus circumscriptus, in incipiendis arduus, in perficiendis non defessus, totus diuinis seruitiis mancipatus. O prouida principum electio! O sensata peregrinorum acclamatio, que uirum tamen fidelem fidei orthodoxe prouidit electione defendende, que uirum tam accommodum uniuerse reipublice sacrosancto negotio Iesu Christi contra pestilentes hereticos uoluit principari! Talem quippe decebat dominum exercituum exercitui dominari, quem, ut predictum est, generis nobilitas, morum sinceritas, militaris probitas adornaret; talem, inquam, talem opere pretium fuit, in periclitantis Ecclesie defensionem  sublimari, sub cuius patrocinio innocentia Christiana secum consisteret, et heretice prauitatis presumptuosa temeritas, detestabilis erroris sui impunitatem non speraret, et pulchre satis de Monte-forti oriundus naufraganti Ecclesie a Christo, si monte non transmittitur, ipsam a persequentibus hereticis defensurus.

Et notandum quod, licet aliqui possent reperiri qui in aliqua ei gratia equipollerent, audacter dico, uix aut nunquam reperietur in quo tanta simul donorum tam naturalium quam gratuitorum confluxerit plenitudo, quem ne tot et tantarum diuini numinis largitatum extolleret magnitudo, datus est ei a Domino stimulus incessantis sollicitudinis et urgentissime paupertatis. Cum enim Deus in captione  castrorum et destructione inimicorum, hinc ita miraculose magnifice faceret cum eo, hinc illum tot curis uexabat, tante paupertatis inopia deprimebat, quod uix licebat ei quiescere, ne superbire liceret. Ut autem uirtus uiri clarissimi clarius innotescat, non sit onerosum lectori, si de his que gessit retroactis aliquando diebus aliqua que uidimus perstringamus.



CAPUT XIX. De beneuolentia Simonis comitis erga Iadrenses, et singulari eius in Romanam Ecclesiam obseruantia.

Quodam tempore idem nobilis comes et abbas uallium Sarnay Guido, qui fuit postea episcopus Carcassone, de quo sepius fecimus mentionem, proficiscebatur  cum baronibus Francie ultra mare  . uidentes autem nobiles Francie uenetiam ciuitatem opulentissimam, ubi ad transfretandum debebant de communi conducto naues ascendere, naues ipsas de carissimo pretio conduxerunt. Erant autem nobiliores totius Francie. Comes uidelicet Flandrie Balduinus, et Henricus frater eius comes Blesensis Ludouicus, et nobilis comes Montis-fortis et alii multi quos non erat facile numerare. Ciues autem uenetici homines callidi et peruersi, uidentes quod peregrini nostri, propter nauium pretium immoderatum, exhausti essent pecunia et pene penitus emuncti, nec tum dictum naulum ex magna parte soluere possent, nacta inde occasione, uidelicet quod peregrini nostri erant illis obnoxii et subiecti, duxerunt  eos ad destruendam ciuitatem quamdam Christianorum, que erat regis Hungarie nomine Iadram: quo cum peregrini nostri peruenissent, sicut mos est obsidentium, fixere tentoria prope muros ciuitatis. Comes autem Montis-fortis et abbas uallium non sequentes turbam ad faciendum malum, noluerunt obsidere cum aliis, sed longius a ciuitate se locauerunt. Interea dominus papa misit litteras suas omnibus peregrinis, districte et sub periculo indulgentie  peccatorum quam eis fecerat, et sub pena grauissime excommunicationis inhibens, ne ciuitatem Iadre in aliquo damnificarent. Quas litteras cum abbas uallium die quodam nobilibus exercitus qui erant congregati in unum recitaret, et uenetici ipsum uellent occidere, nobilis comes Montis-fortis surrexit in medium, et ueneticis se opponens restitit eis, ne abbatem occiderent prenotatum. Ciues autem Iadrenses qui ibi causa postulande pacis aduenerant, allocutus est comes nobilis in presentia baronum omnium in hunc modum: »Non ueni, inquit, huc ut destruerem Christianos, nullum malum uobis inferam, sed quidquid faciant alii, ego a me et meis facio uos securos.« Sic fatur uir strenuissimus, statimque ipsi et sui a loco colloquii exierunt.  Quid amplius immoremur? Barones exercicitus mandato apostolico non deferentes, capiunt et destruunt ciuitatem. Iterum a domino papa miserabiliter et grauissime excommunicantur; et ego, qui ibi eram, testimonium perhibeo ueritati, quia et litteras uidi et legi excommunicationem apostolicam continentes. Nobilissimus autem comes non acquieuit plurimorum sententie, ut deuiaret a uero, sed exiens a consortio peccatorum, cum multo grauamine et dispendio, per terram desertam et inuiam, post multas angustias et multos labores baronum, uillam nobilissimam Apulie peruenit, ibique denuo naues conducens perrexit, et ascendens cursu prospero ultra mare, ubi per annum et amplius moram  faciens, et multas contra paganos militie probitates exercens, baronibus Francie quos apud Iadram  dimiserat, periclitatis et mortuis fere cunctis, ipse uiuus et sanus rediit ad propria cum honore. Ab illo igitur tempore nuntiauit triumphos quos feliciter postmodum consummauit, et tunc honorem promeruit, quem assecutus est postea in depressionem heretice prauitatis. Nec silendum putamus quod, cum tantus sit et talis comes iste, prouidit ei Dominus adiutorium simile sibi, uxorem uidelicet, que, ut breuiter dicamus, religiosa esset, sapiens et sollicita. In ea quippe religiosa religio sollicitudinem et sapientiam adornabat, sapientia religionem et sollicitudinem informabat, sollicitudo religionem et sapientiam exercitabat, insuper et Dominus benedixerat  dicte comitisse in familie procreatione. Comes siquidem habebat ex ea filios multos et pulchros nimis. His in commendatione comitis sepius memorati perstrictis, ad prosequendum narrationis nostre ordinem accingamur.



CAPUT XX. Comes Niuernensis ob quasdam simultates castra signatorum deserit.

Postquam electus fuit comes sepe memoratus,  modo et ordine quo superius est notatum, statim abbas Cisterciensis et ipse, ducem Burgundie adeunt, et comitem Niuernensem orantes et deprecantes ut in seruitio Iesu Christi dignarentur adhuc aliquantulum commorari. Adhuc enim erant hereticorum castella multa et fortissima acquirenda: ut enim pretermittamus innumera, erant circa Carcassonam tria castra munitissima, in quibus habitabant tunc temporis precipui fidei nostre inimici. Erat quippe ex una parte Minerba, ex alia castrum Finarum, ab alia Cabarerum. Dux autem Burgundie, utpote benignissimus, benigne deprecantibus acquieuit, promisitque per aliquantulum tempus cum eis ad hec moraturum. Comes autem Niuernensis nullo modo uoluit deprecantibus obaudire;  sed statim ad propria remeauit: non enim bene conueniebant dux et comes ille; sed hostis pacis diabolus ita inter illos mutuas inimicitias acuebat, quod timebant quotidie nostri ne se mutuo occiderent. Presumebatur etiam a nostris, quod comes Niuernensis, non satis bonam gerebat erga nostrum comitem uoluntatem, eo quod comes noster familiaris erat ducis Burgundie, et cum eo uenerat a partibus Gallicanis. O quanta antiqui hostis malitia, qui promotionem negotii Iesu Christi uidens et inuidens, impedire uoluit quod doluit promoueri! Exercitus siquidem crucesignatorum qui fuerunt in obsidione Carcassone erat tam magnus et fortis quod si ulterius uoluisset procedere et unanimiter  persequi orthodoxe fidei inimicos, non inuenientes qui resisterent eis, totam terram illam in breui acquirere potuissent. Sed, in quantum bumana ratio potest comprehendere, superna pietas ideo aliter ordinabat, quia uidelicet humani generis saluti prouidens, acquisitionem terre uoluit peccatoribus reseruare. Pius quidem Dominus simul in breui finiri noluit sanctissimam guerram istam, per hoc prouidens peccatoribus ad ueniam, iustis ad gratiam ampliorem, paulatim et successiue hostes suos uoluit subiugari, ut dum paulatim et successiue proceres se accingerent ad uindicandam iniuriam Iesu Christi, prolongata guerra tempus uenie peccatoribus prolongarent.



CAPUT XXI. Expugnatio Castri Fani-Iouis.


Paucis diebus apud Carcassonam peractis, exiuit nobilis comes a ciuitate cum duce et magna parte exercitus, adiuuante Domino, ulterius processurus: maxima enim pars exercitus recesserat cum comite Niuernensi. Mouentes igitur a Carcassona, ipsa die fixere tentoria apud uillam quamdam, que Alzona dicebatur. In crastino consuluit dux comiti ut iret ad castrum quoddam quod dicitur Fanum Iouis. Castrum siquidem illud, a militibus et hominibus suis timore nostrorum derelictum, intrauerant quidam milites Arragonenses, qui erant cum comite nostro et munierant; plura enim de inimicis castellis nobilioribus et fortioribus terrore crucesignatorum uacua fuerant derelicta. Assumptis ergo  comes paucis militibus secum, duce cum exercitu remanente, castrum adiit prenotatum, quod acceptum, gente sua muniuit. Nec reticendum quod comes Tolosanus qui fuerat in obsidione Carcassone, felicibusque nostris successibus inuidebat, consuluit comiti nostro ut quedam castra que uicina erant terre illius comitis Tolosani destrui faceret. Ipse etiam quasi sub specie boni ad uoluntatem comitis nostri, aliqua castella funditus euertit, et combussit, sub hoc scilicet pretextu ne nostros de cetero impugnarent. Hoc ideo faciebat ille perfidus et iniquus, quia uolebat quod terra illa destrueretur, et nullus resistere posset ei.



CAPUT XXII. Intrat comes Albiensem diecesim.

 Cum hec agerentur, burgenses cuiusdam nobilissimi castri quod dicitur Castra in Albigensi territorio, uenerunt ad comitem nostrum, parati eum suscipere in dominum et facere eius uoluntatem. Consuluit ergo dux comiti ut iret et acciperet castrum illud, quia quasi caput erat totius territorii Albigensis. Iuit ergo comes cum paucis, duce cum exercitu derelicto. Factum est autem dum esset comes in predicto castro, et homines castri fecissent ei hominium, castrumque tradidissent, uenerunt ad eum milites cuiusdam castri nobilissimi prope Albiam nomine Lumbers parati facere comiti sicut fecerant illi de castris. Nobilis uero comes uolens redire ad exercitum, noluit tunc ire cum eis,  sed tantum recepit in sua protectione castrum, donec ire posset tempore competenti. Miraculum quod contigit in castro de Castris, in presentia comitis noluimus preterire. Presentati fuerunt duo heretici ipsi comiti: alter autem eorum perfectus erat in secta hereseos, alter uero erat quasi nouitius et discipulus alterius. Habito comes consilio, uoluit ut ambo incenderentur; alter uero illorum hereticorum, ille uidelicet qui erat discipulus alterius, tactus dolore cordis intrinsecus cepit conuerti, promisitque quod libenter abiuraret heresim, sancteque R. E. per omnia obediret. Quo audito, facta est grandis altercatio inter nostros: quidam enim dicebant, quod ex quo ille paratus erat ea que diximus adimplere, non debebat morte condemnari.  Alii econtrario asserebant illum esse reum mortis; tum quia manifestum erat ipsum fuisse hereticum; tum quia putabatur quod ea que dicebat, potius timore imminentis mortis promitteret, quam amore Christiane religionis obseruande. Quid plura? Acquieuit comes quod combureretur hac intentione, quod si nunc conuertatur, ignis esset ei pro expiatione peccatorum, si uero ficte loqueretur, reciperet pro perfidia talionem. Ligati sunt ergo ambo stricte duris uinculis et fortissimis, per crura, uentrem et collum, manibus etiam post terga reuinctis. Quo facto, inquiritur ab illo in qua fide uellet mori; qui ait: »Adiuro prauitatem hereticam, in fide S. R. E. uolo mori, orans ut mihi sit pro purgatorio ignis iste.« Accensus est igitur ignis circa stipitem copiosus;  illo autem qui perfectus erat in heresi in momento combusto: alter, statim confractis uinculis fortissimis, ita sanus exiuit ab igne, quod nulla apparuit in eo combustionis nota, nisi quod summitates digitorum aliquantulum sunt aduste.



CAPUT XXIII. Castrum de Cabareto obsidione frustra tentatur a comite.

Rediens comes a castro de Castris, ad exercitum remeauit, quem dimiserat uersus partes Carcassone. Post hec fuit consilium ducis Burgundie et militum et exercitus ut tenderent Cabaretum, si forte possent illos de Cabareto uexare, et ad redditionem castri cogere per insultum. Mouentes ergo nostri, uenerunt prope Cabaretum ad dimidiam  leugam, et ibi fixerunt tentoria. In crastino autem armauerunt se milites, et magna pars exercitus, et appropinquauerunt Cabareto, ut expugnarent illud; factoque insultu, cum parum proficere possent, ad tentoria redierunt.



CAPUT XXIu. De discessu ducis Burgundie, et deditione Apamiarum, Sauardini et Mirapinci.

In crastino preparauit iter dux et totum robur exercitus, et die tertia discesserunt a comite nostro, ad propria remeantes. Remansit igitur comes solus quasi desolatus, paucissimos quod habebat milites circiter triginta, qui cum aliis peregrinis uenerant de Francia, et pre ceteris seruitium Christi et comitem diligebant. Postquam igitur recessit exercitus,  uenit nobilis comes ad Fanum Iouis: quo dum peruenisset, statim uenit ad eum uenerabilis abbas S. Antonini apud Apamias in territorio Tolosano, rogans ut accederet ad eum, et ipse ei traderet illico nobilissimum castrum Apamiarum. Dum autem iret comes apud Apamias, deuenit ad castrum quod dicitur Mirapeis, statimque cepit illud. Castrum illud hereticis et ruptariis erat receptaculum, et erat de dominio comitis Fuxensis. Capto castro illo, comes recto itinere Apamias peruenit, quem abbas honorifice suscepit, et castrum Apamiarum ipsi tradidit, quod comes ab eo recepit, et fecit abbati hominium sicut debebat. Castrum siquidem proprie erat de dominio abbatis et canonicorum S.  Antonini, qui erant canonici regulares, et nullus in eo debebat habere aliquid nisi ab abbate. Sed pessimus comes Fuxensis, qui castrum illud tenere debebat ab abbate, totum sibi malitiose uolebat uindicare, ut inferius ostendemus. uenit inde comes noster Sauarduum, et burgenses se sine conditione aliqua reddiderunt. Erat autem castrum illud, scilicet Sauarduum, in potestate et dominio comitis Fuxensis.



CAPUT XXu. Albia et Lombers ueniunt in potestatem comitis Simonis.

Rediens idem comes noster Fanum Iouis, proposuit ire ad castrum de Lombers, de quo supra tetigimus, ut reciperet illud. Erant autem in castro  illo milites plusquam quinquaginta. Perueniens igitur comes ad castrum, honorifice est susceptus; dixerunt milites, quod in crastino eius facerent uoluntatem. Facto autem mane, dicti milites de proditione in comitem tentauerunt. Cumque usque ad nonam suum consilium protelassent, res innotuit comiti, qui statim quamdam occasionem simulans, indilate exiit de castro illo: quod uidentes milites secuti sunt eum, et timore ducti fecerunt eius uoluntatem, castrumque reddiderunt, facientes ei hominium et fidelitatem iurantes. uenit idem comes Albiam: erat autem Albia ciuitas, quam tenuerat uicecomes Biterrensis; episcopus autem Albie Guillelmus, qui erat dominus ciuitatis principalis, gratanter suscepit illum dominum, et tradidit  ei ciuitatem. Quid plura? Totam Albiensem diecesim comes tunc suscepit, exceptis quibusdam castris que tenebat comes Tolosanus, castra siquidem illa abstulerat comes Tolosanus uicecomiti Biterrensi. His rite peractis, comes noster rediit Carcassonam. Post paucos autem dies, iuit comes ad quoddam castrum quod dicitur Limosum in territorio Redensi, ubi faceret munitionem. Castrum siquidem illud reddidit se comiti, statim postquam capta fuit Carcassona: quo dum pergeret, quedam castella, que sancte Ecclesie resistebant, cepit, pluresque homines castrorum illorum, digne pro meritis patibulis suspendit. Rediens comes a castro de Limoso, uenit ad quoddam castellum quod erat prope Carcassonam, et erat comitis Fuxi, nomine  Prissanum, ipsumque obsedit: et dum esset in obsidione illius castri, uenit ad eum Fuxensis comes, et iurauit quod staret per omnia mandato Ecclesie, et super dedit comiti filium suum in obsidem: insuper et castrum quod comes obsederat dimisit, quibus gestis, comes rediit Carcassonam.



CAPUT XXuI. Renuit rex Arragonensis admittere comitem Tolosasanum ad prestationem hominii ratione urbis Carcassone sibi debiti, frustra hoc urgente comite.

Rex Arragonensis Petrus, de cuius dominio erat ciuitas Carcassone, nullo modo uolebat accipere hominium comitis, sed uolebat habere Carcassonam.  Cum autem die quodam uellet ire ad Montempessulanum, et non auderet, misit ad comitem et mandauit ei ut obuiaret ei apud Narbonam. Quo facto, ad Montempessulanum rex et comes noster pariter deuenerunt: ubi cum dies quindecim fecissent, non potuit inclinari rex ad hoc, ut reciperet hominem comitem sepedictum: mandauit insuper, sicut dictum fuit secreto nobilibus per totum uicecomitatum Biterrensem et Carcassonensem, qui adhuc resistebant sancte Ecclesie et comiti nostro, ne componerent cum comite, promittens eis quod ipse cum eis comitem impugnaret. Factum est autem, dum rediret comes a Montepessulano, uenerunt ad eum qui dicerent, plurimos de militibus Biterrensis, et Carcassonensis et Albiensis diecesum  cum castellis a fidelitate quam comiti promiserant resilisse, et uere sic erat. Insuper quosdam milites comitis, obsederant traditores quidam in turre cuiusdam castri prope Carcassonam, Almaricum scilicet et Willelmum de Pissiaco. Quo audito, festinauit comes ut posset uenire ad castrum illud, antequam sui milites caperentur. Sed cum non posset transire flumen, quod dicitur Atax, inundauerat siquidem aqua, oportuit eum ire Carcassonam, aliter siquidem transire non poterat flumen istud: quo dum pergeret, agnouit quod dicti sui milites capti erant. Contigerat autem, dum esset comes apud Montempessulanum, quod Bucardus de Marliaco, et Gobertus de Essigniaco, et quidam alii milites qui erant apud Saxiacum castrum  quoddam fortissimum in Carcassonensi diecesi, quod dederat comes dicto Bucardo, quadam die usque ad Cabaretum hostes insequerentur. Erat autem castrum quoddam prope Carcassonam fortissimum, et quasi inexpugnabile et multis militibus munitum: castrum istud Christianitati et comiti pre ceteris resistebat; ibi siquidem erat fons heresis. Dominus et eius castri Petrus Rogerii inueteratus dierum malorum, hereticus erat et hostis Ecclesie manifestus. Factum est autem dum appropinquarent dictus Bucardus et socii eius Cabaretum, milites Cabareti qui posuerant in insidiis se, surgentes concluserunt eos et ceperunt Bucardum. Gobertum autem cum nullatenus uellet se reddere occiderunt; captum autem Bucardum ducentes Cabaretum,  posuerunt in quodam terre castro, ubi eum per menses sexdecim in uinculis tenuerunt. Eodem etiam tempore antequam comes rediisset a Montepessulano, uicomes Biterrensis, Raimundus Rogerii, qui apud Carcassonam tenebatur in palatio in infirmitate laborans defunctus est. Nunc ad narrationis seriem reuertamur.



CAPUT XXuII. De proditione et crudelitate Guiraldi de Pepios in Simonem comitem eiusque milites.

Cum rediisset comes Carcassonam a Montepessulano, Guiraldus de Pepios miles quidam Minerbensis, quem comes maximo amore et familiaritate habebat, cui etiam custodienda commiserat castra  sua, que erant prope Minerbam, nequissimus proditor, et fidei crudelissimus inimicus, negans Deum, fidemque abiurans, beneficiorum immemor et amoris, ab amicitia comitis et fidelitate quam ei fecerat resiliuit: qui, etsi Deum fidemque eius non haberet pre oculis, saltem benignitas comitis, quam ei exhibuerat, ipsum a tanta crudelitate debuit reuocare. ueniens igitur dictus Guiraldus et quidam alii milites fidei inimici, ad quoddam castrum comitis in territorio Biterrensi, nomine Podium Soriguer, ceperunt duos milites comitis qui custodiebant castrum multosque seruientes, promiseruntque cum iuramento quod eos non occiderent, sed sanos conducerent usque Narbonam cum omni supellectili sua. Quod cum audisset comes, ad castrum  illud quam citius potuit peruenit; Guiraldus autem et socii eius erant adhuc in castro. ueniens autem comes ad castrum, noluit obsidere illud, sed Aimericus dominus Narbone, qui ibi erat cum comite et homines Narbonenses, noluerunt obsidere cum comite, sed statim Narbonam reuersi sunt. uidens igitur comes quod quasi solus remansisset, secessit nocte illa ad quoddam uicinum castrum quod uocatur caput stagni, in crastino summo diluculo reuersurus. Contigit autem in castro superius notato quoddam miraculum, quod pretermittere non debemus. Cum uenisset Guiraldus ad castrum Podii Soriguer et cepisset illud, paruipendens pactum quod fecerat, scilicet quod sine damno duceret eos quos ceperat usque Narbonam,  seruientes comitis, quos in castro ceperat usque ad quinquaginta posuit in turre castri. Ipsa autem nocte qua comes recessit a loco illo, timens sepedictus Guiraldus ne rediret comes in crastino ad obsidendum castrum, media nocte de castro fugit, et quia non licuit ei per festinationem, illos quos in turre posuerat secum ducere, in fossa ipsius turris eos ponens, stipulam et ignem et lapides et quecunque potuit super eos proiici precepit, usquedum eos obiisse putaret, moxque castrum deserens, duosque milites comitis, quos ceperat secum ducens Minerbam peruenit. O proditio crudelissima! Summo autem diluculo comes, ad prelibatum castrum reuersus, inueniensque ipsum uacuum funditus euertit; ipsos autem quos in fossa  posuerat Guiraldus, qui per triduum ieiunauerant, sine lesione et combustione aliqua repertos extrahi fecit: o grande miraculum! O res noua! Inde comes progrediens, plurima castra, que erant dicti Guiraldi, ad solum usque destruxit, et post paucos dies rediit Carcassonam. Sepedictus autem proditor Guiraldus cum milites comitis duxisset Minerbam, paruipendens promissionem quam fecerat, nec deferens iuramento, non quidem eos occidit, sed quod est morte crudelius, dictis militibus oculos eruit, insuper auribus amputatis, et naso cum labio superiori, ipsos nudos ad comitem redire precepit. Cum igitur expulisset eos nudos ipsa nocte, uento et gelu urgente, asperrima siquidem  hiems erat, alter eorum  in quodam sterquilinio exspirauit; alter uero, sicut ab ipsius ore audiui, a quodam paupere adductus est Carcassonam. O scelus nequam! O crudelitas inaudita! Initia dolorum sunt hec.



CAPUT XXuIII. uenit denuo abbas uallium in partes Albienses, ut pene fractos crucesignatorum animos confirmaret.

Ipso tempore uenerabilis abbas uallium Sarnay Guido uir prudens et bonus, qui negotium Iesu Christi miro amplectebatur affectu, et post abbatem Cisterciensem pre omnibus promouebat, causa confortandi nostros, qui in multa depressione tunc  erant, a Francia uenerat Carcassonam. Adeo siquidem ardenter sicut diximus Christi negotium diligebat, quod a principio negotii, predicans per Franciam discurreret. Illi autem qui erant in ciuitate Carcassone, in tanta turbatione erant positi et timore, quod quasi penitus desperantes, de fuga tantummodo cogitabant. Circumclusi quidem erant ex omni parte, infinitis et fortissimis inimicis, sed uir uirtutis, in illo qui cum tentationibus dat prouentum, metus et depressiones eorum, monitis quotidie salutaribus mitigabat.



CAPUT XXIX. Redit Robertus Malus-uicinus a curia Romana.

Superuenit etiam eodem tempore Robertus Malus-uicinus, qui a comite fuerat missus Romam,  miles Christi nobilissimus, uir mire probitatis, perfecte scientie, incomparabilis bonitatis, qui a multis annis Christi seruitiis exposuerat se et sua, et precipue negotium istud ardentissime et efficacissime promouebat. Hic est enim ille, per quem post Deum pre ceteris reuiguit Christi militia, sicut in sequentibus ostendemus.



CAPUT XXX. Acerba mors Cisterciensis archimandrite, prope Carcassonam trucidati.

Eo tempore comes Fuxi, quemdam abbatem Cisterciensis ordinis de quadam domo inter Tolosam et Fuxum, que dicitur Elna pro negotiis suis miserat apud uillam S. Aegidii ad legatos. Qui cum rediret, uenit Carcassonam, duos monachos et unum  conuersum habens secum. Exeuntes a Carcassona abbas et socii eius, cum per unum fere milliarium, ille immanissimus hostis Christi, ille ferocissimus Ecclesie persecutor, Guillelmus uidelicet de Rupeforti, frater Carcassonensis episcopi, qui tunc erat, aduersus eos subito insurrexit, armatus uidelicet in inermes, crudelis in mites, seuus in innocentes. Qui, ob nullam aliam causam, nisi quia Cistercienses erant, abbati XXXuI, conuerso uero eius XXIu plagas infligens, eos in loco illo hominum crudelissimus interfecit. Unum autem de duobus monachis, sexdecim uulneribus inflictis, seminecem dereliquit. Alter uero qui erat notus et aliquantulum familiaris illis, qui erant cum predicto  tyranno, uiuus effugit. O bellum ignobile! o confusa uictoria! Audiens comes noster qui erat apud Carcassonam quod acciderat, iussit tolli corpora occisorum, et apud Carcassonam honorifice sepeliri. O uirum catholicum! o principem fidelem! Monachum uero qui derelictus fuerat semimortuus, fecit diligenter curari per medicos, et sanatum ad propriam domum remisit. Comes autem Fuxi qui abbatem et socios eius pro negotiis miserat, occisorem eorum in multa familiaritate et amicitia recepit; carnificem quippe tenuit secum. Insuper equitature abbatis, quas traditor sepedictus rapuerat, paulo post in societate comitis Fuxensis sunt inuente. O hominem nequissimum, comitem Fuxi dico! o pessimum  traditorem! Nec silendum quod sepe memoratus homicida, diuina legitimi iudicis Dei ultione percussus, sanguine occisorum contra ipsum ad Deum de terra clamante , sortitus est sue crudelitatis mercedem: qui enim uiris religiosis multiplices plagas intulerat, non multo post uulnera recipiens infinita, in ipsa porta Tolose a Christi militibus digne pro meritis est occisus. O iustum iudicium! o equa diuine dispensationis mensura!


   . . . . . Neque enim lex iustior ulla,
Quam necis artifices, arte perire sua. 



CAPUT XXXI Amittitur castrum, quod dicitur Castra.

Eodem tempore burgenses de Castris, ab amicitia  et dominio comitis recesserunt, militemque unum ipsius, quem in castro illo custodiendo posuerat, ceperunt, pluresque seruientes, nichil tamen mali eis facere ausi sunt, quia quidam de potentioribus de Castris tenebantui obsides Carcassone. Sub eodem fere die milites castri de Lumbers a Deo et comite nostro recedentes, seruientes ipsius comitis qui erant in castro ceperunt, eosque apud castrum quod dicitur Castra miserunt, carceri et uinculis mancipandos. Burgenses autem de Castris, ipsos et dictum militem comitis nostri, et seruientes quos ceperant, sicut supra diximus, in quadam turre posuerunt; sed illi nocte quadam, facto quasi fune de uestimentis suis, se per fenestram  mittentes, Deo parante auxilium, euaserunt.



CAPUT XXXII. Recedit comes Fuxi ab amicitia comitis Montis-fortis.

Ea tempestate comes Fuxi qui, sicut superius diximus, in amicitiam iurauerat, castrum de Prexano, quod ei tradiderat, facta proditione, cepit, et a comitis nostri familiaritate recedens, ipsum cepit acrius impugnare. Nam non multo post in festo S. Michelis uenit proditor nocte ad castrum quod dicitur Fanum-Iouis, erectisque ad murum scalis, intrauerunt hostes et ascenderunt muros et per castrum discurrere ceperunt. Quod scientes nostri qui erant in castro paucissimi, ipsosque aggredientes,  cum confusione exire cegerunt et se in fossatum precipitare, et aliquos ex eis occiderunt. Erat preterea prope Carcassonam quoddam nobile castrum, Mons-regalis nomine: castri ipsius dominus fuerat miles quidam qui uocabatur Aymericus, quo in tota terra illa post comites potentior sibi nobilior nullus erat. Hic tempore obsidionis Carcassone, timore nostrorum castrum Montis-regalis, uacuum dereliquit: sed postea uenit ad comitem nostrum, et aliquanto tempore ei familiaris fuit, et post paucos dies a Deo et comite traditor pessimus recessit. Castrum Montis-regalis occupaturus comes noster commisit cuidam Francigene clerico custodiendum; sed ille, diabolica suggestione corruptus, omnique deterior infideli , non multo post facta crudelissima proditione, dicto Aymerico memoratum castrum tradidit, et cum hostibus nostris aliquandiu mansit; sed diuina equissima iudicis ordinante censura, nobilis comes non post multo, in quodam castro quod expugnabat prope Montem-regalem, quod Brom dicitur, cum aduersariis fidei cepit clericum sepedictum, quem prius ab episcopo Carcassonensi degradatum, et per totam Carcassonensem ciuitatem ad caudam equi distractum suspendi fecit, dignam pro meritis recompensans talionem. Quid amplius moramur? Ita pari malignitatis affectu similiter omnes fere indigene recesserunt a comite nostro, quod amissis in breuissimo temporis spatio castellis amplius quam quadraginta, nichil ei remansit  preter Carcassonam et Fanum-Iouis et Saxiacum et castrum de Limoso, de quo etiam desperabatur, et castrum Apamiarum et Sauarduum, ciuitas etiam Albia, cum uicino castro quod dicitur Ambiletum. Nec reticendum quod plures de illis quos nobilis comes in castris custodiendis posuerat, uel occiderunt proditores terre, uel membris detruncauerunt. Quid faceret comes Christi? Quis in tanta aduersitate non deficeret, in tanto discrimine non desperaret? Sed uir nobilis totum se in Deum proiiciens qui in prosperis erigi non nouit, deprimi non potuit in aduersis. Facta sunt autem omnia circa festum Dominice Natiuitatis.



CAPUT XXXIII. Comes Raimundus Romam proficiscitur.


Cum hec agerentur, comes Tolosanus ad regem Francie accessit, si quo modo posset obtinere a rege, ut noua pedagia que de mandato legatorum abiurauerat, per auxilium et confirmationem regis posset tenere: ipse enim comes supra modum adauxerat pedagia in terra sua, ob quam causam multoties fuerat excommunicatus: sed cum nichil apud regem proficere posset super detentionem dictorum pedagiorum, recessit a rege Francie et accessit ad dominum papam, tentans si quomodo posset restitui terre sue, quam legati domini pape pro securitate occupauerant, sicut supra expressum est, et summi pontificis gratiam adipisci: omnem quippe humilitatem et subiectionem pretendebat  uir dolosissimus, et omnia quecunque dominus papa preciperet, promittebat se sollicite adimplere. Quem dominus papa tot uitiis lacessiuit, contumeliis tot confudit, quod quasi in desperatione positus, quid ageret ignorabat. Ipsum siquidem dicebat incredulum, crucis persecutorem, fidei inimicum, et uere sic erat. uerumtamen cogitans dominus papa ne in desperationem uersus, Ecclesiam que in Narbonensi prouincia pupilla erat, impugnaret acrius et manifestius dictus comes indixit ei purgationem super duobus quibus maxime impetebatur criminibus, super morte uidelicet legati fratris Petri de Castronouo et super crimine hereseos, super quas purgationes, misit dominus papa litteras suas episcopo Regiensi in prouincia et magistro  Theodisio, mandans quod si comes Tolosanus posset se sufficienter purgare super duobus criminibus supradictis, reciperet eius purgationem. Interea magister Milo, qui, sicut supra dictum est, in terra prouincie, legatione pro pacis et fidei negotio fungebatur, conuocauit apud Auenionensem prouinciam concilium prelatorum, in quo concilio excommunicati fuerunt et expositi ciues Tolosani, pro eo quod ea que legato et crucesignatis promiserant de expulsione hereticorum, contempserant adimplere. Comes etiam Tolosanus in predicto concilio excommunicatus fuit, sub conditione tamen si, abiurata pedagia, denuo accipere attentaret.



CAPUT XXXIu. Comes Raimundus spe quam in Gallie rege repositam habebat excidit.


Rediens comes Tolose a Romana curia, uenit ad Othonem qui dicebatur imperator, ut eius gratiam acquireret, et eius contra comitem Montis-fortis auxilium imploraret. Inde uenit ad regem Francie, ut eum uerbis fictis corrumpens posset eius ad se animum inclinare. Rex autem, utpote uir discretus et prouidus, despexit eum quia contemptibilis erat ualde. Audiens autem comes Montis-fortis, quod comes Tolose pergeret in Franciam, mandauit precipuis hominibus suis de Francia, ut terram suam et omnia que habebat eius exponerent uoluntati; adhuc enim non erant hostes manifesti ad inuicem. Comes etiam Tolosanus prestito iuramento promiserat  quod filiam comitis Montis-fortis haberet filius suus in uxorem: quod postea, spreto iuramento, fallax et inconstans facere recusauit. uidens comes Tolose quod nichil apud regem proficeret, cum confusione ad propria remeauit: iam ad id quod dimisimus redeamus. Igitur nobilis comes Montis-fortis hostibus suis undique circumseptus, hieme illa in semetipso sese continuit, illud modicum terre quod ei remanserat custodiens, suos etiam infestans sepius inimicos: nec silendum quod licet haberet infinitos hostes et paucissimos adiutores, nunquam tamen ipsum ausi sunt aggredi bello campali. Circa initium uero Quadragesime nuntiatur comiti uxorem suam comitissam  cum pluribus militibus aduenire: quo audito, comes iuit ei obuiam, usque ad quoddam castrum in territorio Agathensi quod dicitur Pesenacum, ubi ipsam inueniens, Carcassonam cum diligentia remeauit. Cum autem ueniret ad quoddam castrum quod dicitur Canissuspensus, dictum est ei quod homines cuiusdam castri, quod dicitur Monslauri prope monasterium de Crassa, facta proditione, seruientes ipsius qui erant in turre castri impugnare cepissent. Statim comes et milites, dimittens comitissam in quodam castro, illuc pergunt, et ita, sicut audierant, inuenientes, multos de proditoribus illis ceperunt, et patibulis suspenderunt; plures enim uisis ex nostris fugerant. Post hec uenit comes et qui cum eo  erant Carcassonam, inde tendentes ad uillam que dicitur Alzona ipsam uacuam inuenerunt: unde procedentes uenerunt ad quoddam castrum quod dicitur Brom; quod contra se munitum inuenientes, obsederunt, et infra triduum ceperunt sine machinis per insultum, hominibus autem castri illius plusquam centum oculos eruerunt, nasos amputauerunt, dimittentes uni eorum unum oculum ut in sugillationem inimicorum nostrorum omnes alios duceret Cabaretum. Hoc autem fieri fecit comes, non quia placeret ei talis detruncatio membrorum hominibus illata, sed quia aduersarii sui hoc inceperant; et quoscunque de nostris inuenire poterant, membrorum detruncatione, carnifices crudelissimi trucidabant: iustum enim erat ut, in foueam  incidentes quam foderant , biberent aliquando calicem quem aliis sepissime propinarent. Nunquam enim delectabatur nobilis comes aliqua crudelitate, uel cruciatibus alicuius, omnium siquidem mitissimus erat: Illud peticum ei manifestissime congruebat:

Hic piger ad penas princeps, ad premia uelox:
   Quique dolet, quoties cogitur esse ferox. 
Ex tunc Dominus qui uidebatur aliquantulum obdormisse, suorum resurgens in adiutorium famulorum, manifestius facere nobiscum manifestauit: in breui siquidem spatio totum acquisiuimus territorium Minerbense, preter ipsam Minerbam et quoddam castrum quod uentilon dicebatur. Contigit die  quodam, prope Cabaretum, miraculum quod non credimus pretermittendum. Peregrini nostri a Francia uenerant; ad preceptum comitis exstirpabant uineas Cabareti: unus autem ex aduersariis iactu baliste sagittam in quemdam de nostris dirigens, percussit eum ualide in pectore, in loco in quo crucis signum affixum erat, putantibus autem omnibus quod mortuus esset; erat enim penitus inermis, ita illesus inuentus est quod uix sagitta nec etiam uestimentorum eius aliquantulum potuerit penetrare, sed resiliuit ac si lapidem durissimum percussisset. O mira Dei potentia! o uirtus immensa!



CAPUT XXXu. Obsidio Alarici.


Circa Pascha uero uenit comes et sui ad obsidendum quoddam castrum inter Carcassonam et Narbonam, quod Alaricum dicebatur: castrum illud in montanis positum erat, et undique rupibus circumseptum. Cum difficultate igitur maxima et dura eris temperie obsidentes nostri castrum illud, infra undecim dies illi qui intus erant de nocte fugientibus ceperunt: plurimi de illis de castro interfecti sunt, qui manus nostrorum effugere non potuerunt. Inde redeuntes nostri Carcassonam, non multo post ierunt ad castrum Apamiarum. Siquidem conuenerunt prope castrum illud rex Arragonensis, comes Tolose et comes Fuxi, ut facerent pacem inter  comitem nostrum et comitem Fuxensem: quod cum facere non potuissent, rex Arragonensis et comes Tolose ierunt Tolosam. Comes autem Montis-fortis dirigens aciem uersus Fuxum, ibi ostendit mirabilem probitatem, ueniens siquidem prope castrum, omnes aduersarios qui pro foribus stabant cum unico milite impetiit, et, quod mirum est, omnes intromisit, qui etiam post ipsos intrasset, nisi pontem castri ante faciem eius clausissent. Sed cum rediret de castro comes, militem qui eum secutus fuerat illi de castro qui undique super muros erant, lapidibus obruerunt, angusta siquidem erat uia et muris undique circumclusa, destructisque terris, uineis et arboribus prope Fuxum, comes noster rediit Carcassonam.



CAPUT XXXuI. Heretici Arragonum regem sibi prefici cupiunt, quod ipse renuit.


Tempore illo, Petrus Rogerii dominus Cabareti, et Raimundus Thermarum, et Aimericus dominus Montis-regalis et alii milites qui Ecclesie et comiti resistebant, mandauerunt regi Arragonensi, qui erat in partibus illis, ut ueniret ad eos, et constituentes illum dominum suum, traderent ei totam terram. Quod cum comes noster audisset, habuit cum militibus suis consilium, quid agere deberet. Tunc diuersis diuersa dicentibus, comes et sui, in hoc conuenerunt ut munitionem quamdam, que erat iuxta Montem-regalem, obsiderent, siquidem apud Montem-regalem,  congregati erant milites supradicti, regis aduentum ibi exspectantes; hoc autem ideo uolebat facere comes, ut cognoscerent aduersarii sui quod a facie eorum non timebat. Paucissimos autem tunc milites habebat comes noster. Quid plura? Pergunt nostri ad obsidendam munitionem supradictam, que dicitur Bellagarda. In crastino uenit rex Arragonensis prope Montem-regalem: milites autem qui eum uocauerant, et multos iam dies fecerant in uictualibus copiosissime preparandis, exierunt a Monte-regali, et uenerunt ad regem, rogantes ut intraret Montem-regalem et facerent ei hominium, sicut mandauerant: hoc autem facere uolebant ut possent expellere de terra illa comitem Montis-fortis. Rex autem statim ut sic accesserunt  ad eum, uoluit ut traderent ei munitionem castri Cabareti. Insuper dixit quod hac conditione eos reciperet in homines, si quotiescunque uellet suas ei traderent munitiones. Consilio igitur inter se habito, predicti milites rogauerunt iterum regem ut intraret Montem-regalem, et ipsi facerent ei sicut promiserant, quia rex nullo modo uoluit intrare, nisi prius facerent ei quod uolebat: quod cum facere noluissent, unusquisque ipsorum cum confusione a loco colloquii recessit. Rex uero misit ad comitem Montis-fortis et mandauit ei, dum esset comes in obsidione prefate munitionis, ut daret treugas comiti Fuxi usque in Pascha: quod factum est; capte sunt ab hostibus et dirute.



CAPUT XXXuII. Obsidio Minerbe.


Anno ab Incarnatione Domini 1210, circa festum B. Ioannis Baptiste, ciues Narbonenses mandauerunt comiti nostro ut obsideret Minerbam, et ipsi pro posse suo eum adiuuarent. Hoc autem faciebant, quia illi de Minerba eos nimis infestabant, magisque eos ad hoc mouebat amor utilitatis proprie quam zelus religionis Christiane. Comes autem mandauit Aimerico domino Narbone et ciuibus omnibus, quod si uellent eum iuuare melius quam antea fecerant, et cum ipso usque ad captionem perseuerare, obsideret Minerbam: quod cum illi promisissent, statim ad obsidendam Minerbam comes cum suis militibus properauit. Quo cum peruenissent,  comes Montis fortis tentoria ab oriente; quidam miles comitis qui dicebatur Guido de Luecio, cum uasconibus qui aderant, fixit tentoria ab occidente; ab aquilone Aimericus de Narbona cum ciuibus suis; a meridie quidam alii peregrini: in toto enim exercitu non erat aliquis prepotens, nisi comes et Aimericus de Narbona. Castrum autem illud incredibilis erat fortitudinis, profundissimis quippe et natiuis uallibus cingebatur; itaque si necessitas ingrueret, non poterat exercitus exercitui sine maximo discrimine subuenire. Post hec a parte uasconum erecta est quedam machina, que dicitur mangonellus, in qua die ac nocte instantissime laborabant. A meridie similiter et aquilone  erecte fuerunt due machine, una hinc, alia inde. A parte uero comitis, id est ab oriente, erat magna et optima petraria, que unaquaque die constabat in conducendis trahentibus ad machinam XXI librarum.

Postquam autem nostri aliquantulum temporis in expugnatione castri laborauerant memorati, quadam nocte Dominica exeuntes illi de castro, uenerunt ad locum ubi erat petraria, cophinosque plenos stupa, lignis siccis minutis et adipe unctis instrumentis, dorso petrarie applicuerunt, mox igne supposito flamma altius se infundit. Erat quippe tempus estiuum et calidissimum, circa festum, ut dictum est, S. Ioannis. Contigit autem, uolente Deo, quod unus de illis qui trahebant ad petrariam,  secessit in illa hora ad exquisita nature: qui, uiso igne, uehementius exclamauit; mox unus ex illis qui ignem apposuerant, lanceam proiiciens, illum grauiter uulnerauit: fit strepitus in exercitu, currunt multi, ipsamque petrariam tam miraculose et subito mox defendunt, quod nisi per duos ictus iacere non cessauit. Post aliquot uero dies, cum dicte machine, castrum ex magna parte debilitassent, deficientibus etiam uictualibus, defecit illis qui intus erant, animus resistendi. Quid plura? Postulant pacem aduersarii. Exit foras dominus castri, nomine Guillelmus de Minerba, cum comite locuturus; dum autem loquerentur, abbas Cisterciensis, et magister Theodisius, de quo supra mentionem fecimus, subito ex insperato superuenerunt.  Comes uero noster, utpote uir discretus et cum consilio cuncta agens, dixit quod de deditione et receptione castri nichil faceret, nisi quod abbas Cisterciensis totius negotii Christi magister, decerneret faciendum: quo audito, abbas ualde doluit utpote inimicos Christi mori desiderans, et tamen ad mortem iudicare non audens, cum esset monachus et sacerdos. Cogitans ergo quomodo comitem uel dictum Guillelmum, qui etiam super redditione castri se abbatis arbitrio offerebat, posset a compromissione, quam inter se fecerant reuocare: iussit ut uterque, comes uidelicet et Guillelmus, modum redditionis castri in scriptum redigerent: hoc autem faciebat, ut dum scriptum unius alteri non placeret, a compromissione quam fecerant resiliret.  Scriptum Guillelmi, dum esset coram comite recitatum, non acquieuit comes, sed dixit domino castri ut intraret castrum suum, et se defenderet sicut posset: quod ille noluit, sed subiecit se per omnia comitis uoluntati; nichilominus tamen comes uoluit, ut totum fieret, prout abbas Cisterciensis disponeret faciendum. Ordinauit igitur abbas ut dominus castri et omnes qui in castro erant, credentes etiam hereticorum, si uellent reconciliari et stare mandato Ecclesie, uiui euaderent, castro comiti remanente; perfecti etiam heretici, quorum ibi erat plurima multitudo, nichilominus euaderent, si ad fidem Catholicam conuerti uellent. Quod audiens uir nobilis et totus in fide Catholicus Robertus  Malus-uicinus qui aderat, quia scilicet liberarentur heretici, propter quos perdendos aduenerant peregrini, timens quod ne forte timore ducti, cum iam capti essent, quidquid nostri uellent promitterent adimplere, resistens abbati in faciem dicit, quod hoc nostri nullomodo sustinerent. Cui abbas respondit: »Ne timeas, quia credo quod paucissimi conuertentur.« His diebus precedente cruce, et uexillo comitis subsequente, uillam intrant nostri, et cantantes Te Deum laudamus, ecclesiam adeunt, quam reconciliatam, crucem Dominicam in summitate turris ponunt, uexillum comitis alia in parte locantes. Christus quippe uillam ceperat, et dignum erat ut uexillum eius precederet, et in eminentiori loco positum, Christiane  uictorie testimonium perhiberet; uerumtamen comes tunc non intrauit.

His gentis, uenerabilis abbas uallium Sarnay, qui erat cum comite in obsidione, negotiumque Christi unico amplectebatur affectu, audiens hereticorum multitudinem congregatam in quadam domo, accessit ad eos perferens illis uerba pacis et salutis monita, ipsos in melius conuertere cupiebat: qui uerba eius interrumpentes, omnes una uoce dixerunt: »Quare uerbis predicatis, fidem uestram nolumus; Romanam Ecclesiam abdicamus; in uanum laboratis; a secta quam tenemus nec mors nec uita poterit nos reuocare :« quo audito, mox abbas uenerabilis exiuit a domo illa, et ad mulieres, que in alia mansione erant congregate,  uerbum predicationis oblaturus accessit: sed si hereticos duros et obstinaces inuenerat, obstinaciores inuenit hereticas, et penitus duriores. Mox comes noster intrauit castrum, et ueniens in domum ubi erant heretici omnes congregati in unum , uir catholicus et uolens omnes saluos fieri, et ad agnitionem ueritatis uenire, cepit monere ut ad fidem Christi conuerterentur: sed cum nichil penitus proficeret, fecit eos extrahi de castro, erant autem perfecti heretici centum quadraginta uel amplius. Preparato igitur igne copioso, omnes in ipso proiiciuntur; nec tamen opus fuit quod nostri eos proiicerent, quia obstinati in sua nequitia, omnes se in ignem ultro precipitabant. Tres tamen mulieres euaserunt, quas nobilis domina  mater Buchardi de Marliaco ab igne eripuit, et sancte Ecclesie reconciliari fecit. Combustis igitur hereticis, ceteri omnes qui erant, abiurata heresi, sancte sunt Ecclesie reconciliati. Nobilis etiam comes dedit Guillelmo, qui fuerat dominus Minerbe, alios redditus prope Biterrim; sed ille non multo post, spreta fidelitate, quam Deo et comiti promiserat, recedens a Deo et comite, se inimicis fidei sociauit.

Non credimus etiam pretermittendum duo miracula que in obsidione castri Minerbe contigerunt, siquidem quando exercitus peruenit ad obsidendum castrum, aqua quedam defluebat prope castrum, et erat modicissima: sed diuina miseratione  in aduentu nostrorum ita subito excreuit aqua illa, quod suffecit abundantissime toto tempore obsidionis hominibus exercitus et equis. Durauit uero ipsa obsidio ferme per septem hebdomadas: recedente uero exercitu, sepedicta aqua retraxit se et facta est modicissima sicut prius. O Dei magnalia! o bonitas Redemptoris! Item aliud miraculum. Cum recederet comes a castro Minerbe, pedites exercitus mansiunculis quas fecerant peregrini de ramis et frondibus ignem miserunt; cellule autem que erant siccissime ita statim accense sunt et tanta in altum per totam uallem flamma erupit, ac si aliqua ciuitas maxima combureretur: erat autem quedam cellula de frondibus similiter, in qua sacerdos quidam tempore obsidionis celebrauerat, aliis  mansiunculis circumclusa, que ita miraculose ab igne est illesa seruata, ut nec etiam aliquod in ea adustionis indicium appareret, sicut a uenerabilibus personis que presentes erant audiui. Statim currentes nostri ad mirabilem uisionem, inuenerunt quod cellule que combuste sunt, illi cellule que incombusta mansit undique a dimidii pedis spatio iungebantur. O uirtus immensa!



CAPUT XXXuIII. Cruces in speciem fulgetre in muris templi uirginis Deipare Tolose apparent conspicue.

Miraculum aliud quod contigit apud Tolosam, dum esset comes noster in obsidione Minerbe, hic duximus inserendum. In ciuitate illa, prope palatium comitis Tolose, est quedam ecclesia fundata  in honorem B. Marie uirginis; parietes autem illius ecclesie de nouo erant forinsecus dealbati. Quodam autem die ad uesperum ceperunt uideri infinite cruces in parietibus ipsius ecclesie circumquaque, que uidebantur quasi argentee ipsis parietibus albiores; erant enim cruces semper in motu, apparentesque subito statim non uidebantur; siquidem multi eas uidebant, sed aliis se ostendere non uolebant; ante enim quam posset digitum leuare quis, disparuerat crux cui uolebat ostendere: nam in modum coruscationis apparebant nunc maiores, nunc medie, nunc minores. Durauit uisio ista fere per quindecim dies singulis diebus ad uesperam, itaque fere omnis populus ciuitatis Tolose hec uiderunt. Ut uero fides dictis adhibeatur, sciat  lector quod Fulco Tolosanus, Raimundus Biterrensis episcopi et abbas Cisterciensis apostolice sedis legatus et magister Theodisius qui in Tolosa tunc erant, uiderunt, et mihi per ordinem narrauerunt. Accidit autem, Deo disponente, quod capellanus predicte ecclesie, cruces uidere non potuit prenotatas: quadam igitur nocte intrans ipsam ecclesiam, dedit se in orationem, rogans Dominum ut sibi dignaretur ostendere quod uiderant fere omnes: subito autem uidit innumerabiles cruces, non in parietibus, sed in ere circumfuso, inter quas una ceteris maior et eminentior cunctis erat: mox egrediente maiore de ecclesia, omnes egresse sunt post illam, ceperuntque recto cursu tendere uersus  portam ciuitatis; sacerdos autem uehementissime stupefactus, cruces illas sequebatur; et dum essent in egressu ciuitatis, uisum est sacerdoti quod quidam tendens in ciuitatem reuerendus et decorus aspectu, euaginatum tenens gladium, crucibus illis prebentibus ei auxilium, quemdam magnum hominem egredientem de ciuitate in ipso ingressu interfecit: sepedictus itaque sacerdos factus quasi exanimis pre timore cucurrit ad dominum Uticensem episcopum, procidensque ad pedes eius, istud sibi per ordinem enarrauit.



CAPUT XXXIX. Comes Raimundus per legatum sedis apostolice a communione fidelium segregatur.

Circa idem tempus comes Tolosanus qui, sicut  supradictum est, accesserat ad dominum papam, redierat a curia Romana. Dominus autem papa, sicut superius tetigimus, mandabat episcopo Regiensi et M. Theodisio, ut prefato comiti indiceret purgationem super duobus maxime criminibus, super mortem uidelicet F. P. de Castronouo apostolice sedis legati et super crimine hereseos. Magister uero Theodisius intrauit Tolosam dum essent nostri in obsidione Minerbe, sicut continetur in predicto miraculo, ut super indicenda purgatione dicto comiti, consuleret abbatem Cistercii, qui erat in partibus Tolosanis, et ut de mandato summi pontificis, secundum formam Ecclesie ciues absolueret Tolosanos, recepto scilicet iuramento quod starent mandato Ecclesie; sed episcopus Tolosanus iam  absoluerat eos iuxta formam predictam, acceptis insuper pro obsidibus et securitate decem ciuibus de melioribus ciuitatis. Cum intrasset predictus M. Theodisius Tolosam, habuit secretum colloquium cum abbate Cisterciensi, super admittenda purgatione comitis Tolosani. M. uero Theodisius utpote circumspectus et prouidus, de negotio Dei ualde sollicitus, ad hec omnimodis aspirabat ut posset de iure repellere ab indicenda ei purgatione comitem memoratum: uidebat enim quod si admitteret eum ad purgationem, et ipse per aliquas falsitates et dolos posset se purgare, destrueretur Ecclesia in partibus illis, periret fides et deuotio Christiana.

Dum igitur super his omnibus sollicitus esset et  secum tentaret, aperuit Dominus uiam, modum insinuans quo posset negare purgationem comiti sepedicto; habuit recursum ad litteras domini pape, in quibus summus pontifex inter alia dicebat: »uolumus ut comes Tolosanus impleat mandata nostra multa:« quippe mandata facta fuerant comiti Tolosano, utpote de expulsione hereticorum de terra sua, de dimittendis nouis pedagiis et plura alia, que omnia adimplere contempsit. Igitur M. Theodisius cum socio suo episcopo scilicet Regiensi, ne uiderentur grauare uel iniuriari comiti Tolosano, prefixerunt ipsi comiti diem admittende purgationis ipsius apud uillam S. Aegidii. Igitur, conuocatis in uilla S. Aegidii ab episcopo Regiensi, M. Theodisio archiepiscopis et episcopis et aliis pluribus  Ecclesiarum prelatis, comes etiam adfuit Tolosanus, conaturus si posset quoquomodo purgare se de morte legati et crimine hereseos. M. uero Theodisius de consilio prelatorum dixit comiti, quod non admitteretur purgatio ipsius, eo quod iuxta mandatum summi pontificis, eorum que sibi mandata fuerant, et que se impleturum multoties iurauerat nichil implesset. Dicebat siquidem magister, quod uerisimile erat, imo manifestissimum, quod comes quedam iuramenta non tenuerat, de mandatis leuioribus adimplendis super purgatione sua de tam enormibus criminibus, utpote morte legati ac crimine hereseos facillime imo libentissime per se et suos complices peieraret, ideoque ipsum comitem  nullo modo admittendum esse dicebat ad purgationem super tantis criminibus, nisi prius mandata impleuisset leuia. Quod audiens comes Tolosanus, ex innata sibi nequitia cepit flere. Magister uero sciens, quod lacryme non erant lacryme deuotionis et penitentie, sed nequitie et doloris, dixit comiti: In diluuio aquarum multarum, ad eum non approximabunt . Statim communi consilio et assensu prelatorum, propter multas et multum rationabiles causas, iterum excommunicatus fuit in eo loco comes nequissimus Tolosanus, et omnes fautores et adiutores eiusdem: nec silendum quod antequam omnia ista fierent in preterita hieme decesserat apud Montempessulanum M. Milo apostolice sedis legatus. Iam ad narrationis  nostre seriem reuertamur. Capto igitur castro Minerbe circa festum B. Marie Magdalene uenit ad comitem nostrum quidam miles dominus cuiusdam castri qui uocabatur uentilo, et se et suum castrum reddidit comiti. Comes autem, quia per castrum illud multa mala euenerant Christianis, ad ipsum iter dirigens, turrim ipsius funditus euertit. Audiens dominus Montis-regalis Aymericus et homines ipsius castri, quod capta esset Minerba, timentes sibi, miserunt ad comitem rogantes de pace in hunc modum: Promisit idem Aymericus quod traderet comiti castrum Montis-regalis, dummodo comes daret ei aliam terram competentem planam et immunitam. Quod comes annuens, sicut postulauerat fecit ei; sed ipse postmodum utpote  pessimus traditor, fracto federe, recedens a dicto comite, crucis hostibus se coniunxit.



CAPUT XL. Obsidio Thermarum.

Ipso tempore superuenit a Francia nobilis quidam Guillelmus nomine Decaicus, crucesignatus et quidam alii peregrini nuntiantes etiam comiti ingentem Britonum multitudinem aduenire. Habito igitur comes cum suis consilio, confidens de Dei adiutorio, direxit aciem ad obsidendum castrum Thermarum. Dum autem iret comes ad castrum illud, milites qui erant Carcassone, exstruxerunt machinas que erant in ciuitate et portari fecerunt eas extra ciuitatem ut deferrentur post comitem qui properabat  ad obsidendum Therma. Quod audientes hostes nostri qui erant Cabareti, scilicet quod machine nostre exposite erant extra Carcassonam, uenerunt media nocte cum magna et armata multitudine, si forte possent eas securibus debilitare: qui cum uenissent, exierunt nostri de ciuitate, qui paucissimi erant, ipsosque aggredientes et uiriliter effugantes, fugientes circumquaque longius sunt secuti. Nec siquidem conquieuit furor aduersariorum; sed adhuc imminente diluculo redierunt, si forte possent dictas machinas in aliquo debilitare: quod nostri percipientes exierunt ad eos et longius et uirilius quam antea fecerunt effugare. Dominum etiam Cabareti Petrum Rogerii bis uel ter cepissent; sed  ipse cum nostris cepit clamare: Mons-fortis, Mons-fortis, pre timore ac si noster esset; sicque euadens et fugiens per montana nonnisi post duos dies rediit Cabaretum. Britones autem, de quibus supra fecimus mentionem, tendentes ad comitem, uenerunt ad castellum, nomine Arrii, quod adhuc erat comitis Tolose in territorio Tolosano; sed burgenses castelli noui Arrii noluerunt eos admittere intra castrum, sed in agris et hortis manere fecerunt nocte illa; comes siquidem Tolose negotium Christi, quantum poterat, latenter impediebat. uenientes Britones Carcassonam, machinas, quas supra diximus, post comitem qui tendebat ad obsidionem Thermarum, portauerunt.

Erat autem castrum Thermarum in territorio  Narbonensi distans quinque leucis a Carcassona, castrum illud mire et incredibilis erat fortitudinis, et quantum ad humanam estimationem penitus inexpugnabile uidebatur: in altissimi siquidem montis supercilio situm erat, super rupem maximam uiuam propriam fundissimis et inaccessibilibus abyssis in circuitu cingebatur, a quibus abyssis aqua fluebat, castrum circuiens prenotatum. Item ualles illas, tam magne, et, ut ita dicam, indescensibiles cingebant rupes, quod si quis uellet ad castrum accedere, oporteret eum precipitare in abyssum, itemque, ut ita dixerim, repere uersus celum. Erat preterea prope castrum ad iactum lapidis rupis quedam, in cuius summitate erat turrita munitio modica, sed fortissima, que uulgo Tumetum  dicebatur. Ita ergo situm castrum Thermarum ex una solummodo parte adiri poterat, quia ex illa parte humiliores et inaccessibiles minus erant rupes. Castri siquidem huius dominus erat miles quidam, nomine Raimundus, senex uersus in reprobum sensum, et manifestus hereticus, qui, ut summatim eius malitiam exprimamus, nec Deum timebat, nec homines uerebatur: de fortitudine siquidem munite munitionis sue adeo presumebat, quod modo impugnabat regem Arragonum, modo comitem Tolosanum, modo dominum suum uidelicet comitem Biterrensem. Audiens tyrannus iste quod comes noster proponeret castrum Thermarum obsidere, milites quoscunque potuit adunauit,  uictualibusque copiosissimis et ceteris ad defendendum necessariis, castrum muniens sepedictum parauit se ad resistendum. ueniens comes noster ad castrum, obsedit illud, cum paucis partem eius modicam obsidendo occupauit. Illi autem qui intus erant multi et muniti a facie exercitus nostri qui erat modicus non timentes, ad hauriendam aquam ad omnia sibi necessaria uidentibus nostris et resistere non ualentibus, exibant libere et intrabant. Dum hec et similia agerentur, ueniebant de die in diem pauci et guttatim ad exercitum Francigene peregrini: aduersarii autem nostri statim ut uidebant hos peregrinos aduenire, ascendentes muros in suggillationem nostrorum, quia scilicet illi qui ueniebant erant paucissimi et inermes, irrisione  conclamabant: »Fugite a facie exercitus, fugite a facie exercitus.« Non multo post, ceperunt uenire cum turbis et multitudine de Francia et Alemannia peregrini. Nostri uero aduersarii hec uidentes, uersique in timorem, a derisione predicta cessauerunt, minusque presumentes facti sunt et audaces. Interea illi de Cabareto, precipui et crudelissimi Christiane religionis tunc temporis inimici, uenientes prope Thermas, nocte et die stratas publicas circuibant, et quoscunque de nostris inuenire poterant, uel morte turpissima condemnabant, uel in contemptum Dei et nostrum, oculis, nasis, ceteris membris crudelissime detruncatis ad exercitum remittebant.



CAPUT XLI. Carnotensis et Bellouacus presules, cum comitibus Drocensi et Pontiuo in Catholicorum castra perueniunt.


Rebus sic se habentibus, superuenerunt de Francia uiri nobiles et potentes, Carnotensis uidelicet episcopus, Beluacensis episcopus Philippus, comes Robertus de Drocis comes etiam Pontiui habentes secum peregrinorum multitudinem copiosam: de quorum aduentu comes totusque exercitus letabundi effecti sunt et gaudentes; sperabatur siquidem quod potentes et potenter operarentur in manu potenti et brachio excelso , Christiane fidei contererent inimicos; sed qui deponit potentes, humilibus dat gratiam , per  potentes illos magnum quid uel honorificum noluit operari, secreto suo iudicio quo ipse nouit: uerumtamen quantum ex humana perpenditur ratione, hoc ideo fecisse creditur iustus iudex, quia scilicet, uel illi non fuerunt digni, per quos magna et laudabilia operaretur magnus et laudabilis Deus , uel quia si quando per magnos uel magnifice fieret, totum ascriberetur humane potentie non diuine. Ordinauit igitur melius celestis dispositor ut uictoriam istam pauperibus reseruaret, per eosque gloriose triumphans, nomini suo daret gloriam gloriosus. Interea comes noster erigi fecerat machinas que petrarie nuncupabantur, quibus ad primum castri murum iacientibus, nostri  in expugnatione quotidie laborabant. Erat in exercitu, uir uenerabilis, Guillelmus, uidelicet archidiaconus Parisiensis, qui zelo fidei Christiane succensus, totum se pro Christi seruitio laboriosis sollicitudinibus exponebat: predicabat quotidie, instituebat collectas in sumptus machinarum, ceteraque huius necessarie sedulitatis officia prouidus exercebat. Ibat sepissime ad nemus, ducens secum multitudinem peregrinorum, et ligna ad usus petrariarum deferri copiosissime faciebat. Quadam etiam die, cum nostri uellent quamdam machinam erigere prope castrum, uallisque profunda eos impediret, uir magne constantie, uir feruoris incomparabilis, aduersus huiusmodi impedimentum, in spiritu consilii et fortitudinis  per necessarium excogitabat remedium. Peregrinos siquidem ducens ad nemus, iussit afferri lignorum abundantiam copiosam, uallemque illam lignis, terra, lapidibus impleri fecit: quo facto, nostri dictam machinam in loci illius planitie locauerunt. Et quia non possemus omnes prouidas et sollicitas strenuitates dicti archidiaconi, laboresque quos in dicta obsidione sustinuit ad plenum exprimere, breuiter hoc asserimus, quod huic pre ceteris, imo soli post Deum, ascribenda est peruigil, et diligentissima huius obsidionis cura, uictoria captionis. Erat siquidem sanctitate preclarus, consilio prouidus, animo uirtuosus: cui in huius negotii exercitio tantam gratiam diuina uirtus contulerat, ut in omnibus que ad obsidionem necessaria  uidebantur, peritissimus haberetur. Docebat quippe fabros, carpentarios instruebat, omnemque artificem in edocendis his que ad obsidionis spectabant negotium superabat, impleri faciebat ualles, sicut iam dictum est, itemque cum necesse esset, altos colles profundis uallibus adequari.

Adaptatis igitur prope castrum machinis ad murum castri per dies singulos iacientibus, cum primum murum castri uiderent nostri ex continuo iactu lapidum debilitatum, armauerunt se ut primum burgum caperent per insultum: quod uidentes aduersarii, appropinquantibus nostris ad murum, in burgo illo ignem miserunt, et se in burgum superius receperunt; sed cum nostri primum burgum intrassent, exeuntes ad eos aduersarii,  ipsos a burgo illo effugando, citius expulerunt. Dum res ita se haberet, uidentes nostri quod turris que erat prope castrum, de qua supra mentionem fecimus, que uocatur Tumetum, militibus munita, captionem castri plurimum impediret, cogitauerunt quomodo caperent turrim illam. Ad pedem igitur turris illius, que in summitate rupis cuiusdam, sicut superius diximus, erat sita, posuerunt excubias, ne illi de turre ad castra accederent, uel illi de castro eis qui in turre erant, si necessitas ingrueret, subuenirent. Post paucos etiam dies nostri inter castrum Thermarum et turrim predictam in loco inaccessibili cum maxima difficultate et discrimine erexerunt machinam unam que dicitur mangonellus.  Illi autem de castro mangonellum unum erigentes, super machinam nostram grandes iaciebant lapides, sed illam dirimere nequiuerunt. Mangonello igitur nostro ad sepedictam turrim continuo iaciente, uidentes illi qui intus erant quod obsessi essent, et quia illi de castro in nullo eos poterant adiuuare, nocte quadam, diei timore ducti, fuge presidia quesierunt, turrim uacuam dimittentes: quod cum seruientes Carnotensis episcopi cognouissent, qui ad pedem turris excubias obseruabant, statim intrauerunt, uexillumque dicti episcopi in turris superius memorate cacumine locauerunt. Dum hec fierent, petrarie nostre ex alia parte ad muros castri continuo iacebant, sed aduersarii nostri utpote fortissimi et astuti, quando uidebant quod  machine nostre murorum suorum aliquid debilitarent, statim prope murum illum interius de lignis et lapidibus, aliud repagulum construebant: sicque contingebat quod quoties nostri aliquid de muris intrabant, impediente repagulo quod aduersarii fecerant, ulterius procedere non ualebant: et quia non possumus omnes euentus huius obsidionis exprimere, hoc breuiter dicimus quod illi de castro nunquam aliquid de muris perdiderunt, quin, ut superius diximus, murum alium interius edificarent.

Dum hec agerentur, erexerunt nostri mangonellum unum sub quadam rupe, prope castri murum, in loco inaccessibili. Cum autem iaceret mangonellus ille, hostes nostros non modicum damnificabat. Deputauit autem comes noster ad custodiam  illius mangonelli trecentos seruientes et quinque milites: ualde enim timebatur de mangonello illo, tum quia sciebant nostri quod hostes nostri omnem darent operam ut destruerent illum, eo quod ualde eos infestaret; tum quia illi qui erant in exercitu non possent subuenire illis qui custodiebant mangonellum, si necessitas immineret, propter inaccessibilitatem loci in quo erat mangonellus. Quodam igitur die exeuntes a castro aduersarii nostri, cum scutis usque ad octoginta, preparabant ad diruendum mangonellum. Sequebantur autem eos alii infiniti portantes ligna, ignem, etc., ad ignis incentiuum necessaria: uidentes autem trecenti seruientes nostri qui custodiebant mangonellum aduersarios uenientes, timore ducti omnes fugerunt, ita  quod non remanserunt ad mangonellum custodiendum, nisi quinque milites. Quid plura? Appropinquantibus aduersariis, fugerunt omnes milites nostri, preter unum qui uocabatur Guillelmus Scureto. Iste siquidem ut uidit eos uenientes, cum maxima difficultate cepit ascendere per desuper rupem contra eos; illi autem unanimes irruerunt in eum; ipse enim strenuissime se defendebat. uidentes autem hostes quod non poterant eum capere, cum lanceis proiecerunt eum super mangonellum nostrum, et post eum ligna sicca et ignem; uir autem probissimus statim surgens, statim ignem dispersit, ita quod mangonellus permansit illesus: cepit iterum miles noster ascendere uersus hostes;  illi autem proiecerunt eum, sicut antea fecerant, ignemque super ipsum. Quid plura? Iterum surgit, hostesque appetit; ipsi illum reproiiciunt super mangonellum usque quater. uidentes autem nostri, quod miles noster non posset euadere, eo quod nullus de nostris, posset ei subuenire, accesserunt ad murum castri, ex alia parte quasi impugnaturi: quod scientes aduersarii, qui militem nostrum predictum infestabant, retraxerunt se in castrum: miles autem noster, licet multum debilitatus uiuus euasit, et per eius incomparabilem probitatem mangonellus noster illesus permansit. Interea nobilis comes Montis-fortis, paupertate tanta et tam urgentissima laborabat, quod sepissime ipso etiam pane deficiente, quod comederet non habebat. Multoties  quippe, sicut certissime didiscimus, imminente hora refectionis, dictus comes se de industria absentabat, et pre confusione non audebat in suum redire tentorium, eo quod esset hora comedendi, et ipse nec etiam panem solum haberet. uenerabilis autem archidiaconus Guillelmus, confratrias instituens, collectas, sicut diximus faciebat, et quidquid extorquere poterat exactor egregius, pius raptor in machinas et cetera ab obsidionem pertinentia, sollicitus expendebat.

Dum res ita se haberet, aduersariis nostris aqua defecit; nostri siquidem iamdudum obstruxerant aditus, et ad hauriendam aquam exire non poterant: deficiente igitur aqua, defecit eis uirtus et animus resistendi. Quid plura? Loquuntur cum nostris,  tractant de pace in hunc modum: Promittit Raimundus, dominus castri, quod nobili comiti traderet castrum illud, dummodo comes totam terram aliam ei dimitteret: insuper castrum Thermarum statim post Pascha ei reddere deberet. Dum autem de compositione huiusmodi tractaretur, Carnotensis et Beluacensis episcopi, comes etiam Robertus et comes Pontiui recedere ab exercitu proponebant. Supplicauit comes, rogauerunt uniuersi ut adhuc in obsidione illa per tempus aliquantulum remanerent: sed cum illi nullomodo flecti potuissent, nobilis comitissa Montis-fortis eorum pedibus se prouoluit affectuose supplicans, ne in tante necessitatis articulo, negotio Domini exhiberent humerum recedentem, comitique Iesu Christi, qui se pro uniuersali  Ecclesia morti quotidie exponebat, in tam arcto discrimine subuenirent. Episcopus autem Beluacensis, et comes Robertus, et comes Pontiui deprecati comitisse noluerunt acquiescere; sed dixerunt quod in crastino recederent, nec ullomodo exspectarent, etiam unico die: Carnotensis autem episcopus promisit quod adhuc aliquantulo tempore cum comite remaneret.



CAPUT XLII. Heretici Thermense castrum dedere nolunt, sed Deus in eorum exitium ingentem eis aque copiam immittit.

uidens comes noster quod, recedentibus prefatis uiris, remaneret quasi solus, tam euidenti necessitate  compulsus, licet inuitus acquieuit, ut modum compositionis reciperet quam aduersarii offerebant. Quid ultra? Loquuntur nostri iterum cum aduersariis, firmatur compositio supradicta. Statim mandauit comes Raimundo domino castri, ut exiens redderet castrum suum: ille autem ipsa die exire noluit, sed firmiter promisit quod in crastino redderet castrum summo mane. Dilationem autem istam diuina prouidentia uoluit et prouidit, sicut in euentu rerum manifestissimis probatum est argumentis: noluit etenim iustissimus iudex, Deus, illum qui tot et tanta mala intulerat Ecclesie sancte eius, et adhuc, si posset, ampliora facturus, post tanta crudelitatis exercitia immunem abire, recedere impunitum: ut enim de ceteris malitiis taceamus,  iam triginta anni transierunt et amplius, sicut a personis fide dignis audiuimus, ex quo in ecclesia castri Thermarum diuina sacramenta non fuerant celebrata. Nocte igitur insecuta, celo quasi disrupto et cataractis apertis tam subito erupit aque abundantia pluuialis, quod inimici nostri qui aque penuria diu laborauerant et propter hoc reddere se proposuerant, aqua illa abundantissime sunt refecti: cithara nostra in luctum uertitur , luctus hostium in gaudium commutatur ; statim siquidem in tumorem uersi, resumpserunt uires et animos resistendi, eo utique crudeliores affecti et ad persequendum nos perniciosiores, quo diuinum sibi in necessitate adminiculum presumabant manifestius adfuisse. O stulta  et nequam presumptio de illius se iactare adiutorio, cuius cultum abhorruerant, fidem etiam abdicarent! dicebant siquidem, quia nolebat Deus ut se redderent, pro se etiam factum asserebant, quod diuina iustitia fecerat contra illos. Rebus sic se habentibus, episcopus Beluacensis, comes Robertus et comes Pontiui, imperfecto Christi negotio, imo in arctissimo et periculoso dispendio derelicto, recesserunt ab exercitu, ad propria remeantes, et si nobis dicere liceat quod ipsis facere non libuit, non completa sua quadragesima recesserunt: ordinatum siquidem erat a sedis apostolice legatis, eo quod plurimi de peregrinis tepidi erant, et semper ad propria suspirantes, quod nullus consequeretur indulgentiam, quam crucesignatis fecerat dominus  papa, qui in seruitio Iesu Christi, unam ad minus non compleret quadragesimam. Summo autem diluculo, misit comes noster ad Raimundum dominum castri, et mandauit ut redderet sicut et die precedenti promiserat castrum suum: ille autem aque abundantia refectus, pro cuius penuria reddere se uoluerat, uidens etiam robur exercitus recedere fere totum, a pacto quod fecerat inconstans et lubricus resiliuit; duo tamen milites, qui in castro erant, quia die precedenti promiserant firmiter marescallo comitis nostri quod se redderent, exeuntes a castro etiam comiti reddiderunt. Cum rediisset igitur, marescallus ad comitem, ipsum enim miserat ut cum Raimundo loqueretur, et uerba Raimundi comiti retulisset, episcopus Carnotensis  qui in crastino uolebat recedere, rogat et consulit ut marescallus ad Raimundum iterum remittatur, eique quemlibet offerat compositionis modum, dummodo reddat comiti castrum suum: et ut facilius respondendo possit persuadere quod querit, consulit episcopus Carnotensis quod marescallus ducat secum episcopum Carcassonensem qui erat in exercitu, eo quod erat indigena et notus carnifici: insuper mater eius, que erat pessima heretica, esset in castro; frater et ipsius episcopi nomine Guillelmus de Rupeforti, de quo supra fecimus mentionem. Iste Guillelmus erat crudelissimus, unusque de peioribus pro posse suo Ecclesie inimicis. uenientes igitur dictus episcopus et marescallus  iterum ad Raimundum, uerbis preces, precibus minas addunt, instantissime laborantes, ut tyrannus eorum consiliis acquiescens, secundum modum, quem supra diximus, reddat se comiti nostro, imo Deo; sed quia marescallus durum inuenerat, obstinatum in malitia sua, episcopus Carcassonensis et marescallus, modo inueniunt duriorem: noluit etiam sustinere supradictus Raimundus, ut episcopus cum fratre Guillelmo secretius loqueretur: nichil igitur proficientes, episcopus et marescallus ad comitem reuertuntur; necdum tamen plene intelligebant nostri quod, sicut iam diximus, diuina pietas hec ordinabat, Ecclesie sue melius prouidendo. In crastino summo diluculo recessit episcopus Carnotensis, comes exiit cum eo  ab exercitu ipsum aliquantulum prosecuturus. Cum autem paululum longe esset ab exercitu, exeuntes aduersarii multi et armati, unum de nostris uolebant discindere mangonellis. Audiens autem comes clamorem exercitus, rediens concitus uenit ad illos qui machinam discindebant, eos in castrum suum solus intrare compulit, uellent nollent, insecutusque eos uiriliter non sine proprio uite dispendio diutius effugauit. O audacia principis! o uirtus uirilis! Post discessum igitur supradictorum nobilium, episcoporum uidelicet et comitum, uidens comes noster remansisse se quasi solum et pene penitus desolatum, in multa anxietate et perturbatione positus, quid ageret nesciebat: nullo modo enim uolebat ab obsidione recedere, nec ibi poterat amplius  remanere, multos quippe et armatos habebat aduersarios, adiutores paucos et ex parte maxima inimicos, sicut enim prediximus, totum robur exercitus recesserat cum episcopis et comitibus supradictis.

Erat preterea castrum Thermarum adhuc fortissimum, nec credebatur, quod nisi per multos et fortissimos capi posset: hiems insuper imminebat, que in locis illis asperrima esse solet; in montanis quippe situm erat, sicut iam diximus, castrum Thermarum, ideoque propter pluuiarum inundationem, uentorum turbinem, niuium abundantiam ultra modum frigidus et quasi inhabitabilis erat locus. Dum in hac tribulatione et angustia esset comes,  et quod eligeret ignoraret, ecce quadam die superuenerunt a Lotharingia pedites peregrini, de quorum aduentu exhilaratus comes, obsidionem firmauit contra Thermas, et, mediante industria uenerabilis archidiaconi Guillelmi, resumpserunt uires nostri, ceperuntque circa ea que ad obsidionem spectabant strenue laborare: statim machinas, que antea parum profecerant, propius ad muros castri transferentes, laborabant in ipsis continue, murosque castri non modicum debilitabant; miroque modo incomprehensibili Dei iudicio contingebat res mirabilis quod machine, dum sepedicti nobiles erant in exercitu, parum aut nichil profecerant: post eorum discessum ita recte iaciebant, ac si a Domino singuli lapides dirigerentur, et uere sic erat:  a Domino quippe fiebat istud, eratque mirabile in oculis gentis nostre . Cum igitur nostri diutius laborassent in machinis, murosque et turrim castri ex magna parte debilitassent, quadam die in festo S. Cecilie, fecit comes uiam quamdam, et telis cooperiri, per quam suffossores ad murum accedere et ipsum suffodere possent. Cum igitur comes in preparanda uia illa tota die laborasset et ieiunasset, imminente nocte, in uigilia S. Clementis uidelicet, ad suum rediit tentorium: illi autem qui erant in castro, diuina disponente clementia, et B. opitulante Clemente, uersi in terrorem et penitus desperantes, statim exeuntes de castro, fugam arripere attentauerunt: quod illi de exercitu cognoscentes, statim clamore facto ceperunt  discurrere ut comprehenderent fugientes. Quid amplius immoremur? Quidam capti sunt uiui, plures etiam interfecti. Peregrinus autem quidam Carnotensis pauper et ignobilis, dum discurreret cum aliis, et fugientes sequeretur hostes, diuino ordinante iudicio, Raimundum dominum castri, qui in quodam loco se absconderat apprehendit, et apprehensum nostro comiti presentauit: quod comes, quasi amplum munus suscipiens, non quidem eum occidit, sed in fundo turris Carcassonensis retrudi fecit, ubi per plures annos, dignas pro meritis penas et miserias sustinuit.

Contigit autem quiddam in obsidione Thermarum, quod pretermittere non debemus. Die quodam comes noster, machinam quamdam paruam,  que lingua uulgari Catus dicitur, faciebat duci ad fodiendum castri murum. Dum igitur comes esset prope machinam illam et loqueretur cum quodam milite, brachiumque suum super collum illius causa familiaritatis teneret, ecce lapis ingens iactatus a mangonello aduersariorum, cum maximo impetu ueniens ab alto, percussit in capite militem prenotatum, mira Dei operante uirtute, comes qui militem illum quasi amplexatus erat, illesus permansit; miles autem ictum mortis suscipiens exspirauit. Alia etiam die Dominica, erat comes in pampilione suo, missamque audiebat. Contigit autem, Dei prouidente clementia, dum staret erectus comes et audiret missam, quod seruiens quidam, Deo disponente, retro ipsum prope dorsum ipsius staret, et  ecce sagitta per balistam ab aduersario emissa seruientem illum percussit et occidit: quod diuina pietate dispositum, nullus debet ambigere, ut uidelicet dum seruiens ille stans retro comitem ictum sagitte susciperet, pius Deus Ecclesie sue sancte athletam suum strenuissimum conseruaret. Capto igitur castro Thermarum, et a nostris munito, in uigilia S. Clementis, comes noster direxit aciem ad castrum quoddam quod dicitur Constantia, quod uacuum inueniens, uenit ad aliud castrum, quod uiridepodium uocatur, quod infra triduum sibi redditum recepit. His itaque gestis, proposuit comes ire in Albigensem diecesim, ut castra que a domino eius recesserant recuperaret: uenit ergo ad castrum  quod Castra dicitur, et burgenses reddiderunt ei castra, et submiserunt per omnia eius uoluntati. Inde uenit comes ad castrum de Lumbers de quo prius fecimus mentionem, inuenitque illud hominibus uacuum et uictualibus plenum, milites enim et burgenses castri timore comitis omnes fugerant, eo quod in comitem proditionem fecissent. Comes uero castrum illud muniuit statim, et usque in hodiernum diem in sua habet potestate. Quid amplius immoremur? Omnia fere castra Albigensis territorii citra Tarnum fluuium sub eodem temporis spatio recuperauit nobilis comes Christi.

Eodem tempore uenit comes Tolosanus ad castrum quoddam prope Albiam, cum comite nostro colloquium habituro: iuit comes noster ad illud  colloquium, et hostes parati erant rapere eum: comes enim Tolose quosdam pessimos traditores, qui comitem nostrum manifestissime impugnabant, adduxerat secum. Comes uero noster dixit comiti Tolosano: »Quid fecistis? uos uocastis me ad colloquium, et uobiscum meos traditores adduxistis.« Respondit comes Tolose: »Non adduxi.« Cum hec audisset comes noster, uoluit eos rapere, comes autem Tolose supplicauit ei et noluit sustinere quod caperentur: ab illo igitur die cepit comes Tolose inimicitias, quas aduersus Ecclesiam et comitem nostrum conceperat, aliquantulum exercere.



CAPUT XLIII. Solemne colloquium Narbone instituitur super negotiis comitum Tolosani et Fuxensis, cui intersunt rex Arragonensis, sedis apostolice legati, Simo a Monte-forti; sed sine profectu conuentus dissoluitur.


Non post multos dies conuenerunt apud Narbonam rex Arragonensis, comes Montis-fortis, comes etiam Tolosanus inter se colloquium habituri. Huic colloquio adfuerunt Uticensis episcopus et uenerabilis abbas Cistercii, qui precipue post Deum Iesu Christi negotium promouebat. Iste Uticensis episcopus Raimundus nomine, a multis diebus ardenter negotium fidei diligebat et quantum poterat promouebat, et illis diebus super eodem negotio cum abbate Cisterciensi legationis officio fungebatur. Adfuit et predicto colloquio magister Theodisius, de quo superius facta est mentio, et multi alii uiri sapientes  et boni. Tractatum fuit in predicto colloquio de comite Tolose et facta fuisset ei magna gratia et copiosa misericordia, si idem comes sanis consiliis acquiescere uoluisset: uolebat siquidem abbas Cistercii apostolice sedis legatus quod comes Tolosanus, dummodo hereticos de terra sua expelleret, omnes dominicaturas et proprietates suas haberet integras et illesas. Illa etiam iura que habebat in castris aliorum hereticorum, que de feodo eius erant, que idem comes dicebat esse ad minus quinquaginta, uolebat prefatus legatus, ut quarta uel etiam tertia pars cederet in proprietatem comitis supradicti. Spreuit supradictus comes illam magnam gratiam, Deo utique in posterum Ecclesie sue prouidente, et ita omni beneficio et gratia reddidit  se indignum. Tractatum fuit preterea in predicto colloquio de pace reformanda inter Ecclesiam et suum immanissimum persecutorem comitem uidelicet Fuxensem. Ordinatum etiam fuit ad preces regis Arragonum, quod si comes ille iuraret mandatum Ecclesie se facturum, iuraret etiam quod crucesignatos precipue comitem Montis-fortis de cetero nullatenus impugnaret. Comes noster redderet ei illud quod iam habebat de terra ipsius preter castrum quoddam quod Apamie nuncupatur: castrum siquidem illud nullo modo recuperare debebat, propter multas causas que inferius exprimentur: sed Deus eternus qui absconditorum est cognitor, qui nouit omnia antequam fiant , nolens tot et tantas immanissimi hostis sui  crudelitates remanere impunitas, sciensque quanta mala de hac compositione contingeret in futurum, alto suo et incomprehensibili iudicio, indurauit cor comitis Fuxensis; ita quod noluit recipere pacem istam, Deo utique Ecclesiam suam misericorditer uisitante, ut dum hostis pacem recipere recusaret, future deinde turbationis sue ipse iam confirmatiuam sententiam in se daret.

Nec pretereundum quod rex Arragonum a quo comes Fuxi tenebat pro parte maxima terram suam, in castro Fuxi posuit custodes milites suos, et coram episcopo Uticensi et abbate Cisterciensi promisit, quod per terram illam nullum malum inferretur Christianitati. Iurauit etiam idem rex coram dictis legatis quod, si comes Fuxi unquam a  communione S. Ecclesie uellet recedere, et a familiaritate et amicitia et seruitio comitis Montis-fortis, rex ipse ad primam sepedictorum legatorum uel comitis nostri requisitionem, in manus ipsius comitis nostri traderet castrum Fuxi. Super hoc dedit rex comiti nostro litteras suas patentes, conuentionem istam plenius continentes: et ego qui litteras uidi, tenui et diligenter inspexi, testimonium perhibeo ueritati. Sed quia male postea rex seruauit quod promisit, et quantum exinde nostris reddiderit se infamem, luce clarius innotescit.



CAPUT XLIu. De malitia et tyrannide comitis Fuxi erga Ecclesiam.

Quia uero locus poscit, quia opportunitas se ingessit,  hic de crudeli malignitate, et maligna crudelitate comitis Fuxi, quamuis partem centesimam non possemus exprimere, aliquid breuiter perstringamus. Primo sciendum quod hereticos et hereticorum fautores, in terra sua tenuit, fouit quantum potuit et promouit. In castro preterea Apamiarum, quod erat proprium abbatis et canonicorum B. Antonini, tenebat uxorem suam et duas sorores hereticas cum aliorum hereticorum multitudine copiosa, qui in castro illo, inuitis predictis canonicis et quantum poterant renitentibus, publice et priuatim uenenum sue nequitie seminantes, corda simplicium seducebant. Ipsis etiam sororibus et uxori in proprio allodio canonicorum edificari domum fecerat dictus comes; castrum uero Apamiarum  canonicorum erat, sicut diximus; sed comes ille tenebat illud ab abbate in uita sua, et iurauerat abbati super sanctam eucaristiam quod nullam abbati uel castro molestiam inferret: monasterium siquidem canonicorum situm est extra castrum ad dimidium milliarium. Quodam preterea tempore milites duo consanguinei et familiares dicti comitis, qui erant heretici pessimi et manifesti, ad quorum consilia comes ille omnia faciebat, matrem suam heresiarcham maximam, que erat amica [forte amita] comitis sepedicti, in castrum Apamiarum adduxerunt ut, ibi residens, uirus disseminaret heretice superstitionis: quod uidentes abbas et canonici memorati, et tantam Christi et Ecclesie iniuriam ferre non ualentes, heresiarcham a castro illo  eiecerunt: quod audiens dictus proditor, comes uidelicet Fuxi, in iram uersus est et furorem. Alter uero duorum illorum hereticorum militum, qui erant filii dicte heresiarche, ueniens Apamias, in odium canonicorom unum de canonicis, qui erat sacerdos, diuina celebrantem super altare cuiusdam ecclesie prope Apamias, carnifex crudelissimus membratim diuisit, et usque in hodiernum diem manet ipsum altare illius occisi sanguine rubricatum. Nec sic quieuit furor carnificis; sed unum de fratribus monasterii Apamiarum apprehendens, oculos illi eruit in odium religionis Christiane et canonicorum contemptum. Ipse etiam comes Fuxi non multo post monasterium supradictum, habens secum ruptarios, mimos et meretrices, uocansque  abbatem monasterii, cui, sicut prediximus, super corpus Dominicum iurauerat, quod nullam inferret molestiam, dixit ei ut omnes traderet et sine mora claues monasterii, quod abbas facere noluit. uerumtamen timens abbas ne tyrannus ille easdem claues auferret per uiolentiam, intrauit et claues sepedictas posuit super corpus S. Antonini martyris, quod erat super altare, cum multis aliis sanctorum reliquiis, in cuius etiam sancti honorem ecclesia illa erat fundata. Predictus autem comes secutus abbatem, non deferens ecclesie, sanctorum reliquias non attendens, desuper corpus sanctissimi martyris, sacrorum impudentissimus uiolator, claues rapuit prenotatas. Quid amplius? Abbatem et canonicos omnes in eadem conclusit ecclesia, obseratisque  ianuis, ibi eos tenuit per tres dies; ita quod per illud triduum non comederent, nec biberent, nec etiam ad quesita nature egredi poterant. Tyrannus autem interim omnem substantiam monasterii diripiens, in ipso infirmitorio canonicorum in contemptum religionis cum suis meretricibus dormiebat. Post triduum autem abbatem et canonicos de ecclesia a monasterio fere nudos expulit; insuper per totum castrum Apamiarum, quod erat proprium canonicorum, sicut dictum est, fecit preconis uoce clamari, ut nullus ausus esset hospitio recipere aliquem de canonicis uel abbatem: facta est autem proclamatio huiusmodi, sub pena grauissime ultionis. O nouum inhumanitatis genus!  Cum enim ecclesia incarceratis solet esse refugium et damnatis, iste peruersitatis auctor in ipsa ecclesia incarcerat innocentes. Sepedictus etiam tyrannus statim ipsam ecclesiam B. Antonini ex magna parte diruit, dormitorium et refectorium canonicorum eorum, sicut uisu probauimus, destruxit, et inde munitionem in castro Apamiarum fieri fecit. Ad malorum huius traditoris exaggerationem, rem quamdam relatu dignam huic operi duximus inserendam.



CAPUT XLu. Comes Fuxensis irreuerenter se gerit erga reliquias diui Antonini martyris, que solemni processione gestabantur

Est quedam ecclesia in supercilio montis cuiusdam  prope dictum monasterium, quam cum semel, sicut consuetum habent, in anno uisitarent canonici, et cum processione ueneranda, corpus sui patroni uenerabilis Antonini honorifice deportarent, predictum comitem sorte fortuita equitantem contigit pertransire, qui nec Deo, nec sancto martyri, nec religiose processioni deferens, saltem signis extrinsecis humiliari non potuit, nec de equo cui insidebat curauit descendere, sed exerto superbie collo, et elatione ceruicosa, que sibi plurima erat domestica pompatice preteriuit. Quod uidens quidam uir uenerabilis, abbas uidelicet de monte S. Marie Cisterciensis ordinis qui unus de duodecim longe predictis predicatoribus ad predicandum uenerat, et tunc temporis processioni illi intererat,  exclamauit post ipsum: »Comes, tu non defers domino tuo sancto martyri; scias quod in uilla, in qua ex parte sancti dominium habes modo, priuaberis ipso dominio, ita ut, sancto faciente, te uiuente sentias exheredatum.« Cuius boni uiri dicta fides sequitur, sicut rei exitu manifestissime declaratur. Crudelitates istas comitis Fuxi et illas que sequuntur, audiui ab ore abbatis ipsius monasterii Apamiarum, uiri fide digni, uiri multe religionis, uiri perspicue bonitatis.



CAPUT XLuI. Sacrilegia aliaque facinora a comite Fuxensi per uim patrata.

 Quodam tempore sepedictus comes iuit cum multitudine ruptariorum ad quoddam monasterium quod dicebatur S. Maria in terra comitis Urgellensis, in quo erat sedes episcopalis; canonici autem ecclesie illius, timentes a facie dicti comitis, receperunt se in ecclesia, ubi tandiu fuerunt ab eo oppressi, quod pre sitis angustia urinas suas bibere sunt compulsi; quibus tandem se reddentibus, intrans ecclesiam hostis Ecclesie crudelissimus, omni abstracta supellectili, crucibus et uasis sacris fractis insuper campanis, in ea preter parietes nichil dimisit; preterea ecclesiam illam quinquaginta millibus solidorum redimi fecit. Quo facto, dixit ei quidam pessimus miles suus: »Ecce,  inquit, destruximus S. Antoninum et S. Mariam; nichil adhuc nobis restat, nisi ut destruamus Deum.« Alio etiam tempore, ut idem comes et sui ruptarii predictam spoliarent ecclesiam, ad tantam crudelitatis dementiam deuenerunt, quod ipsis imaginibus crucifixi crura et brachia abscindentes, inde piperem et herbas ad ciborum condimentum terebant in contemptum Dominice passionis. O crudelissimi carnifices! o pessimi derisores! o crudeliores ipsis Christi crucifixoribus! o conspuentibus seuiores! Cum uidissent ministri Herodis Iesum mortuum, ait euangelista, non fregerunt eius crura . O nouum immanitatis artificium! o inaudite crudelitatis indicium! o hominem, comitem Fuxensem dico, miserrimum miserorum! o bestia omni  fera crudeliorem, in ipsa etiam ecclesia equos suos collocantes ruptarii, duci ipsos super sacrosancta altaria comedere faciebant.

Quadam die dictus tyrannus cum multitudine magna armatorum erat in quadam ecclesia, statim armiger quidam ipsius comitis capiti imaginis crucifixi imposuit galeam, et ipsam imaginem armauit scuto et calcaribus: moxque idem armiger lanceam arripiens, imaginem crebris ictibus impetebat, et dicebat ei ut se redimeret. O peruersitas inexperta! Alio tempore dictus comes uocauit ad colloquium episcopos, Tolosanum uidelicet et Consoranensem, et assignauit eis diem et locum: die autem illa qua illi episcopi perrexerunt ad colloquium, sepedictus comes impugnauit tota die quoddam castrum proprium  abbatis et canonicorum S. Antonini Apamiensis. O nequam et peruersa traditio! Fecit et aliud tyrannus memoratus quod non credimus pretermittendum. Inierat fedus cum comite Montis-fortis, sicut longe superius diximus, filiumque suum ei tradiderat in obsidem facte compositionis; uenerabilis autem abbas Apamiarum castrum suum iam tradiderat comiti Montis-fortis. uenit igitur quodam die comes Fuxi cum ruptariis suis prope Apamias, ponensque ruptarios suos in insidiis accessit ad castrum, et mandauit burgensibus ut exirent ad ipsum, cum eo colloquium habituri, promisit que eis firmissime sub iureiurando quod secure exire poterant, quia non faceret  eis malum; sed statim ut burgenses egressi sunt ad eum, uocauit secreto ruptarios suos qui in insidiis latitabant: qui uenientes antequam burgenses possent intrare castrum, multos ex eis ceperunt, et captos secum duxerunt. O nequam proditio! Dicebat etiam comes sepememoratus quod si omnes crucesignatos contra hereticos et crucesignandos, omnes etiam qui pro fidei negotio laborant, uniuersos insuper quibus hoc negotium placebat, manu sua interfecisset, arbitraretur se obsequium prestasse Deo. Illud quoque sciendum, quod sepe memoratus comes iurauit coram legatis domini pape quod de terra expelleret hereticos: quod tamen nulla uoluit facere ratione. Multa quidem et alia mala commisit crudelissimus canis iste in Ecclesiam  et in Deum: quod si uellemus per ordinem enarrare, nec nos possemus sufficere, nec etiam qui dictis nostris fidem de facili adhiberet; excedit quippe malitia modum. Depredatus est monasteria, ecclesias dissipauit, omnique crudeli crudelior, Christianorum cedes anhelans, in siti sanguinis semper mansit. Diffitebatur hominem, imitabatur seuitiam belluinam, factus fera pessima et non homo. His de eius malitia breuiter perstrictis, ad id quod dimisimus reuertamur.



CAPUT XLuII. Comes Monfortius regi Arragonum hominii iura persoluit, pro ciuitate Carcassonensi debita.

In supradicto colloquio Narbonensi, supplicauerunt  Uticensis episcopus et abbas Cistercii regi Arragonum, ut reciperet in hominem comitem Montis-fortis; ciuitas enim Carcassone erat de feodo regis Arragonensis. Quod cum ille facere noluisset, in crastino iterum accesserunt ad regem uiri sepedicti, prociderunt ad pedes eius, humiliter et instantissime deprecantes, ut hominium comitis recipere dignaretur; ipse autem comes, flexis ante regem genibus, suum hominium humiliter offerebat. Tandem rex uictus precibus acquieuit, et recepit comitem in hominem de ciuitate Carcassone, ut illam comes ciuitatem teneret a rege. Quibus gestis rex et comes noster, et comes Tolose, et Uticensis episcopus exeuntes a Narbona, perrexerunt usque ad Montempessulanum. Dum adhuc essent  prenominati nobiles et prelati in Montepessulano, tentatum est de contrahendo matrimonio inter primogenitum regis et filiam comitis Montis-fortis. Quid plura? Firmabatur ab utraque parte matrimonium prefatum, uidelicet a rege et comite nostro, hinc et inde prestito iuramento. Insuper rex tradidit comiti, prefatum primogenitum suum custodiendum: uerumtamen rex qui comiti filium suum tradiderat, non multo post, dedit sororem suam filio comitis Tolosani in uxorem: unde non modicum, nec immerito, apud nos infamem se reddidit et suspectum; iam enim quando matrimonium illud factum est, comes Tolose persequebatur manifeste Ecclesiam sanctam Dei. Nec silendum quod, cum  essent prefati uiri in Montepessulano, et multi etiam episcopi et Ecclesiarum prelati, tractatum fuit iterum de facto comitis Tolosani. uoluerunt legati, episcopus uidelicet Uticensis et abbas Cisterciensis, maximam gratiam et misericordiam facere dicto comiti, sicut superius est expressum: sed idem comes, cum promisisset impleturum se in crastino quidquid dicti legati mandassent, summo mane in crastino recessit a Montepessulano ipsis legatis insalutatis: uiderat enim quamdam auem quam indigene uocant auem S. Martini ad sinistram uolantem, et perterritus fuit ualde; ipse enim more Saracenorum, in uolatu et cantu auium et ceteris auguriis spem habebat.



CAPUT XLuIII. Episcopus Parisiensis aliique nobiles ueniunt in exercitum Monfortii comitis.


Anno uerbi Incarnationis 1210, circa mediam Quadragesimam, uenerunt de Francia crucesignati nobiles et potentes, episcopus uidelicet Parisiensis, Ingerranus de Cociaco, Robertus de Tornaco, Iuellus de Meduana et plures alii. Hi nobiles uiri, in Christi negotio se nobiliter habuerunt. Cum uenissent autem Carcassonam, communicato consilio, omnes dicti peregrini in hoc consenserunt, ut ad obsidendum tenderent Cabaretum. Quia autem milites de Carcassonensi diecesi iamdudum timore nostrorum, dimiserant castra sua, et fugerant Cabaretum,  inter quos erant duo fratres secundum carnem, quorum unus uocabatur Petrus Miro, alter Petrus de S. Michele: isti ceperunt Buchardum de Marliaco, sicut supra tetigimus. Exierant autem illi duo milites a Cabareto et plures alii cum eis, et uenerant ad comitem nostrum, et reddiderunt se illi: itaque comes illis dederat terras. uidens autem dominus Cabareti Petrus Rogerii, quod uellent comes et peregrini obsidere Cabaretum, considerans quod ualde debilitatus esset, eo quod recessissent ab eo milites supradicti, timore ductus, composuit cum comite nostro et baronibus in hunc modum: Castrum Cabareti tradidit; insuper prefatum Buchardum reddidit. Comes dedit ei terram aliam competentem, reddito Cabareto; mox  ad obsidendum castrum, quod uaurum dicitur, comes et barones acies direxerunt.



CAPUT XLIX. Obsidio uauri.

Erat autem castrum illud nobilissimum et amplissimum, situm super Agotum fluuium, distans quinque leucis a Tolosa. Erat in castro illo Aymericus traditor ille, qui fuerat dominus Montis-regalis, et multi alii milites inimici crucis usque ad octoginta, qui castrum intrauerant et munierant contra nostros. Domina siquidem castri uidua nomine Giralda, pessima heretica et soror dicti Aymerici. uenientes igitur nostri ad castrum, ex una tantum parte illud obsederunt, non enim sufficiebat excercitus noster, ad castrum sepedictum undique  obsidendum. Erectis igitur post aliquot dies machinis, ceperunt nostri, sicut mos est, castrum impugnare, aduersarii quantum poterant defendere: erat siquidem in castro infinita hominum multitudo, et armis optime munita, ita fere plures erant defensores quam essent impugnatores. Nec pretereundum quod quando nostri primo uenerunt ante castrum, exierunt aduersarii de castro, militemque unum de nostris ceperunt, et introductum statim occiderunt. Quamuis autem nostri ex una parte obsedissent, diuisi tamen erant in duos exercitus, et ita dispositi quod si necessitas ingrueret, exercitus exercitui non posset sine discrimine subuenire. Sed non multo post superuenerunt a Francia nobiles multi,  episcopus uidelicet Lexouiensis, et episcopus Baiocensis, comes etiam Antissiodorensis et multi alii peregrini: obsederunt igitur castrum ex alia parte; insuper etiam facto ponte de ligno super Agotum fluuium, transeuntes nostri aquam castrum undique circumdederunt. Comes autem Tolose Ecclesiam Dei et comitem, quantum poterat, persequebatur, non tamen in manifesto; adhuc enim ueniebant uictualia exercitui nostro a Tolosa. Rebus ita se habentibus, uenit comes Tolose ad exercitum. Comes autem Antissiodorensis et Robertus de Tornaco qui erant cognati eius germani, ceperunt monere comitem Tolose ut rediens ad cor mandatis Ecclesie obediret: sed cum nichil profecissent, comes cum rancore et indignatione recessit a comite Montis-fortis;  homines etiam Tolose qui erant in obsidione uauri, recesserunt ab exercitu. Inhibuit etiam comes Tolose ciuibus Tolosanis, ne ulterius deferrent uictualia apud uaurum. Hic narrandum est quoddam scelus comitum Tolose et Fuxi nequissimum: proditio inaudita.



CAPUT L. Peregrini multi proditorie a comite Fuxensi, instigante Tolosano interficiuntur.

Dum fieret colloquium, sicut diximus, prope uaurum, de pace inter comitem Tolose et sanctam Ecclesiam reformanda, ueniebat multitudo peregrinorum de Carcassona ad exercitum: illi autem doli ministri, traditionis artifices, comes uidelicet Fuxensis, Rogerus Bernardi filius eius et Geraldus de  Pepios et multi de hominibus comitis Tolose, posuerunt se in insidiis cum infinitis ruptariis in quodam castro quod uocatur Mons-Gandii prope Podium Laurentii: quo cum peregrini deuenirent, illi insurrexerunt in eos, et quia inermes erant et proditionis ignari, ex ipsis innumerabiles occiderunt, omnemque occisorum pecuniam Tolosam deportantes, ibi inter se diuiserunt. O beata occisorum agmina! o pretiosa in conspectu Dei mors sanctorum!  Nec silendum est quod, dum carnifices predicti peregrinos occiderent memoratos, sacerdos quidam peregrinus confugit ad quamdam ecclesiam, que prope erat, ut pro Ecclesia moriens in ecclesia moreretur. Traditor autem ille pessimus Rogerus Bernardi, filius comitis Fuxi,  a patris sui non degenerans prauitate, sacerdotem secutus est memoratum: ingrediens autem audacter ecclesiam, ipsumque aggrediens, qualis homo esset inquisiuit. »Peregrinus, inquit, sum sacerdos.« Ad quem carnifex: »Ostende mihi, inquit, quod sis sacerdos.« At ille, amoto caputio a capite , ostendit ei caracterem clericalem: crudelissimus autem ille loco sancto non deferens uel persone, eleuata ascia acutissima quam tenebat, sacerdotemque per medium caracterem ualidissime percutiens, ministrum Ecclesie in ecclesia interfecit. Iam ad id quod dimisimus redeamus.

Non credimus autem pretermittendum quod comes Tolosanus, immanis Christi hostis et crudelissimus  persecutor, in castro uauri in quo erat fons et origo totius hereseos, quia non erat comitis Tolose, imo a multis annis expugnauerat Tolosanos ob solum Christiane religionis odium, quemdam seneschallum suum latenter miserat in castrum uauri, pluresque milites ut castrum defenderent contra nostros: quos, capto castro, comes noster ibi reperit, et diu tenuit uinculatos. O nouum proditionis genus! intus milites suos ad castri defensionem posuerat, foris quasi prebens auxilium a Tolosa deferri uictualia permittebat. Sicut enim supra diximus, in initio obsidionis uauri, deferebantur ad exercitum uictualia sed modica a Tolosa, sed licet uenirent uictualia a Tolosa, comes tamen Tolose districte inhibebat ne machine afferrentur.  Ciues etiam Tolosani circa quinque millia admonitione uenerabilis episcopi sui Fulconis in auxilium nostrorum ad obsidionem uenerant sepedictam. Ipse etiam episcopus pro fide Catholica exsulans, ibi aduenit: modum autem egressionis eius a Tolosa non duximus superfluum enarrare.



CAPUT LI. Fulco episcopus Tolosanus episcopatu pulsus, magna animi constantia exsulat, paratus etiam ceruicem gladio pro Christi nomine prebere.

Erat quodam die episcopus apud Tolosam. Sabbato uidelicet post mediam Quadragesimam, et, sicut mos est in episcopalibus ecclesiis, uolebat die illa ordines celebrare: uerumtamen comes Tolose tunc erat in ciuitate, qui pro excessu multiplici, ab apostolice sedis legatis nominatim erat excommunicatus:  itaque in aliqua uilla in qua erat, non poterat quis diuina mysteria celebrare. Misit igitur ad comitem episcopus humiliter rogans et monens, ut ipse causa ludendi exiens a ciuitate, iret spatiatum, donec solummodo episcopus ordines celebrasset. Tyrannus autem in furorem conuersus, misit ad episcopum militem unum, mandans et sub periculo capitis districte precipiens, ut de ciuitate Tolosa et de tota terra comitis citius egrederetur. uir autem uenerabilis hec audiens, in feruore spiritus, mente intrepida, clarissimo uultu, tale fertur militi dedisse responsum: »Comes, inquit, Tolosanus, non me fecit episcopum, nec per ipsum hic ordinatus sum, uel pro ipso: ecclesiastica me elegit humilitas;  non intrusit uiolentia principalis, non exeo propter eum; ueniat, si audet, paratus sum excipere gladium, ut pertingam ad maiestatem per calicem passionis; ueniat tyrannus stipatus militibus et armatus, solum me reperiet et inermem; attendo brachium; non timebo quid faciat mihi homo .« O constantia animi! o mirificum robur mentis! Manens igitur intrepidus ille Dei famulatus, de die in diem exspectabat tyranni gladium; sed cum ille non auderet eum interficere, utpote qui Ecclesie Dei iampridem mala intulerat tot et tanta, timebatque, ut uulgo dicitur, pelli sue. Postquam episcopus quadraginta dies in illa mortis exspectatione peregerat, de ciuitate egredi proposuit Tolosana: die igitur quodam in octauis Resurrectionis  Dominice, egrediens episcopus de ciuitate, ad comitem nostrum qui erat in obsidione uauri deuenit. Nostri autem in expugnatione castri continue laborabant; aduersarii uero utpote superbissimi, se instantissime defendebant: nec silendum est quod sedentes in equis ferro coopertis, super muros discurrebant in derisum nostrorum, ut sic uidelicet ostenderent muros amplissimos et fortissimos se habere.



CAPUT LII. uaurum a Catholicis expugnatur, ibique multi nobiles uiri suspendio necantur, alii flammis traduntur.

Quodam preterea die erexerunt nostri prope muros castri castella quedam de lignis, in cuius summitate Christi milites posuerant signum. Aduersarii  uero ad crucis uexillum instantius cum machinis iacientes, inde supradicte crucis brachium confregerunt: statim canes impudentissimi, tantum emiserunt ululatum pariter et cachinnum, ac si de confractione crucis maximam uictoriam reportarent; sed dedicator crucis iniuriam istam miraculose et manifestissime uindicauit. Contigit autem non multo post res mirabilis et mirifice extollenda, quod crucis inimici, qui de crucis confractione exsultauerant, cruce suas iniurias uindicante, in festo Crucis capti fuerunt, sicut inferius ostendemus. Dum res ita ageretur, fecerunt nostri fieri machinam, que uulgo catus uocatur: que cum parata esset, traxerunt eam usque ad fossatum castri. Post hec attulerunt nostri in magno conamine ligna et ramos,  facientesque fasciculos de ipsis lignis et ramis, proiiciebant in fossatum ut implerent illud; aduersarii uero, utpote astutissimi, fecerunt uiam quamdam subterraneam pertingentem usque prope machinam nostram, exeuntesque de nocte per uiam illam, ligna et ramos quos nostri in fossatum proiecerant extrahebant, et deferebant in castrum. Quidam insuper de aduersariis, accedentes prope sepedictam machinam, illos qui sub protectione machine fossatum implere non cessabant, uncinis ferreis latenter et fraudulenter ad se trahere nitebantur. Quadam preterea nocte exeuntes aduersarii a castro per uiam subterraneam intrauerunt in fossatum, iacientesque instantissime iaculos ignitos, ignem,  stupam, adipem, et cetera ignis nutritiua, uoluerunt comburere machinam supradictam. Duo autem comites Alemanni, custodiebant ipsa nocte uigilias circa machinam: statim clamor attollitur in exercitu, curritur ad arma, machineque succurritur: dicti uero comites Alemanni, et qui cum eis erant Teutonici, uidentes quod non possent pertingere ad hostes qui erant in fossato, cum probitate magna et sub magno discrimine proiecerunt se in fossatum, hostesque suos uiriliter aggredientes, retruserunt eos in castrum, prius aliquibus ex eis interfectis et pluribus uulneratis.

Interea ceperunt nostri multum turbari, et de captione castri quodammodo desperare, eo scilicet quod quidquid de die in fossato proiicere possent,  aduersarii de nocte extraherent, et in castrum deferrent: sed dum nostri ita turbarentur, quidam ex eis subtilius excogitantes, aduersus hostium insidias utile remedium inuenerunt; fecerunt siquidem ante egressum uie subterranee, per quam hostes egredi consueuerant proiici ligna uiridia et ramos: post hec apposuerunt minuta ligna etiam sicca, ignem etiam, et adipem, et stupam, et cetera ignis incentiua in ipso uie subterranee egressu; iterum desuper proiecerunt ligna et segetes uirides et herbam multam: statim fumus ex igne egrediens, ita impleuit totam uiam subterraneam, quod aduersarii ulterius non potuerunt egredi per uiam illam pre fumo; fumus etenim qui non poterat in altum prorumpere, propter ligna et segetes uirides super  positas, totam, sicut diximus, uiam sepedictam implebat: quod uidentes nostri solito liberius impleuerunt fossatum. Quo impleto, milites nostri et seruientes armati, dictam machinam per multos agones ad murum uersus trahentes suffosores muro apposuerunt. Illi autem de castro, ligna, ignem, adipem, sudes etiam acutissimos et maximos desuper machinam proiicere non cessabant; sed nostris uiriliter ac miraculose machinam defendentibus sepedictam, nec machinam incendere, nec fossores a muro depellere potuerunt. Dum autem nostri in expugnatione ista instantissime laborarent, episcopi qui aderant et quidam uenerabilis abbas curie Dei Cisterciensis ordinis, qui de mandato legatorum ipsorum uices in exercitu tunc agebat, uniuersusque clerus congregati  in unum cum deuotione maxima ueni, creator Spiritus decantabant: quod uidentes et audientes aduersarii, ita, Deo disponente, stupefacti sunt, et uires resistendi pene penitus amiserunt; quia, sicut postea confessi sunt, plus timebant eos cantantes quam pugnantes, psallentes quam insilientes, orantes quam infestantes. Muro igitur perforato, iam nostris intrantibus, et aduersariis cum iam non possent resistere se reddentibus, uolente Deo et nostros misericorditer uisitante, in festo Inuentionis Sancte Crucis captum est castrum uauri. Mox eductus est de castro Aymericus, de quo supra tetigimus, qui fuerat dominus Montis-regalis et alii milites usque ad octoginta; nobilis autem comes proposuit quod omnes patibulo suspenderentur:  sed cum Aymericus, qui erat maior inter illos, suspensus fuisset, cadentibus furcis, que pre nimia festinatione bene non fuerant terre affixe, uidens comes quod mora magna fieret, alios occidi precipit, quos peregrini auidissime suscipientes occiderunt citius in eodem loco. Dominam etiam castri que erat soror Aymerici et heretica pessima, in puteum proiectam, comes lapidibus obrui fecit; innumerabiles etiam hereticos, peregrini nostri cum ingenti gaudio combusserunt.



CAPUT LIII. Rogerius de Comenge comiti Monfortio se adiungit; sed postea, quam dederat, fidem fallit.

 Sciendum est autem quod, cum comes noster esset in obsidione uauri, quidam nobilis de Wasconia nomine Rogerius de Comenge consanguineus comitis Fuxi, uenit ad eum ut se redderet ei: dum autem esset ante comitem in die Parasceues ut faceret ei hominium, comes illa hora cepit casu sternutare; audiens autem dictus Rogerius quod comes unicum sternitum emisisset, uocauit illos qui secum erant in partem, consulens eos, et nolebat illa hora facere quod comiti proposuerat: in terra enim obseruant auguria stultissimi homines terre illius, qui firmissime credunt quod, si unum sternitum emiserint ipse uel aliquis habens aliquid agere, non possit ad bonum eis contingere illa die: uerumtamen uidens ille Rogerius quod nostri illum  super hoc deriderent, timensque ne comes notaret illum de superstitione peruersa, quamuis inuitus fecit ei hominium et recepit ab eo terram suam, mansitque in eius seruitio diebus multis; sed postea a fidelitate quam ei fecerat, miser et miserabilis resiliuit.

Non credimus autem pretermittendum miraculum quoddam quod apud uaurum relatione ueridica cognouimus accidisse. Cuiusdam militis crucesignati capa, nescio quo infortunio, comburebatur; contigit autem miraculoso Dei iudicio quod combusta tota capa, sola illa particula, in qua crux assuta erat, remansit integra et penitus incombusta. Audiens autem dominus Podii Laurentii Sicardus, qui quondam fuerat cum comite nostro,  sed ab eo recesserat quando captum est uaurum, timore ductus, dimittentes castrum Podii Laurentii, Tolosam cum suis militibus properauit. Erat autem Podium Laurentii, quoddam nobile castrum, tribus leugis distans a uauro in diecesi Tolosana: quod cum recuperasset comes noster, dedit illud Guidoni de Lucio uiro nobili et fideli, qui statim illud intrauit et muniuit. Interea episcopus Parisiensis et Ingelrannus de Corti, et Robertus de Tornaco, et Iuellus de Meduana recedentibus, capto uauro, ad propria remearunt. Capto castro uauri, cum uenissent nostri in castrum, homines comitis Tolosani attendentes etiam quod ipse comes recessisset cum rancore a comite nostro: preterea inhibuerat ne deferrentur ad exercitum machine et  uictualia a Tolosa; insuper et precipue quod idem comes per legatos D. pape, pro multis excessibus excommunicatus erat et expositus; his, inquam, omnibus diligenter inspectis, proposuit ut comitem illum, quasi iam aperte damnatum, manifestius impugnarent. Comes igitur noster mouens castra, cepit tendere ad quoddam castrum, quod dicitur Mons-Gandii, ubi a comite Fuxi peregrini fuerant interfecti. Factum est autem, dum exercitus tenderet ad castrum illud, et dum adhuc aliquantulum longe esset, apparuit in loco illo, ubi occisi fuerant peregrini a comite Fuxi, columna ignis uidentibus nostris, lucens et descendens super corpora occisorum. uenientes autem nostri ad locum, uiderunt  omnes occisos iacere resupinos, brachiis in modum crucis extensis. O res mira! Istud audiui miraculum ab ore uenerabilis episcopi Tolosani Fulconis qui presens erat: apud predictum ergo castrum comes accedens, illud funditus euertit; homines enim castri effugerant pre timore. Inde perrexit comes noster ad aliud castrum, quod dicitur Casser, et erat proprium comitis Tolosani. Interim comes Tolose uenit ad Castrum-nouum: erat autem castrum illud nobile, quod comes predictus igne succendit, timens ne caperetur a nostris et uacuum dereliquit. ueniens comes noster ad castrum de Casser, obsedit illud; milites autem comitis Tolose qui erant in castro illo, licet fortissimo, uidentes quod diu castrum illud tenere non ualerent, reddiderunt  se comiti tali conditione: Promiserunt quod redderent nostris omnes hereticos qui erant in castro, ipsi autem euaderent: factumque est ita; erant enim in castro illo multi heretici perfecti. Intrauerunt igitur castrum episcopi qui erant in exercitu, ceperuntque hereticis predicare, uolentes eos ab errore reuocare: sed cum nec unum conuertere potuissent exierunt a castro; peregrini autem arripientes hereticos ferme sexaginta, eos cum ingenti gaudio combusserunt. Hic autem manifestissime apparuit, quantum comes Tolose hereticos diligeret, cum in modicissimo ipsius comitis castro, inuenti sunt heretici perfecti amplius quam quinquaginta.



CAPUT LIu. Clerus Tolosanus Christi corpus religiose deferens, urbe ipsa hereticorum nutrice et interdicta excedit.


His gestis, episcopus Tolose qui erat in exercitu, mandauit preposito ecclesie aliisque clericis ut de ciuitate Tolosana egrederentur: qui statim iussa complentes, nudis pedibus cum corpore Christi egressi sunt Tolosa. Capto autem castro de Casser, comes noster progrediens, uenit ad aliud castrum comitis, quod dicitur Mons-ferrandus: erat autem ibi frater comitis Tolose, nomine Balduinus, quem frater suus miserat ut defenderet castrum illud; ueniens comes ad castrum, obsedit illud.

Post paucos autem dies, nostris insultum facientibus, uidens comes Balduinus ,  quod diu resistere non ualeret, reddidit castrum tali pacto, quod ipse cum suis egrederetur liber, et liberatus prestitit etiam iuramentum, quod ipse de cetero Ecclesiam uel comitem nostrum nullatenus impugnaret, imo si uellet comes noster, ipse eum contra omnes et in omnibus adiuuaret. Egressus igitur comes Balduinus de castro uenit ad fratrem suum comitem uidelicet Tolosanum; sed post paucos dies, rediit ad comitem Montis-fortis, ueniensque ad eum rogauit ut comes ipsum in hominem recipere dignaretur, et ipse ei in omnibus et contra omnes fideliter deseruiret. Quid ultra? Annuit comes, reconciliatus est comes Balduinus Ecclesie, de ministro diaboli, factus est minister Christi, fideliter  quippe se habens, toto nisu hostes fidei ab illo die et deinceps expugnauit. O respectus! o misericordia Redemptoris! Ecce duo ex eodemque patre fratres, sed inter se longe dissimiles: qui enim per prophetam dixit: Iacob dilexi, Esau autem odio habui , unum istorum incredulitatis limo infixum deserens, alterum mirabiliter et misericorditer eripuit secreto suo consilio quo ipse nouit.

Nec silentio pretereundum quod, cum comes Balduinus exiisset a Monte-ferrando, antequam ueniret ad comitem nostrum, quidam ruptarii, peregrinos qui a peregrinatione S. Iacobi redibant, in crucesignatorum odium spoliauerunt: quod audiens comes Balduinus, diligenter inquisiuit qui essent qui hoc fecerant, et omnia que a peregrinis rapuerant  ex integro reddi fecit: hoc fecit nuntium future probitatis et fidelitatis comes nobilis Balduinus. Capto Monte-ferrando et quibusdam aliis castris per circuitum, munito etiam a nostris castello nouo, quod, sicut supra dictum est, comes combusserat Tolosanus, transiens comes noster fluuium Tarni, uenit ad quoddam castrum quod dicitur Rabatense in territorio Albigensi: quod cum ei redditum fuisset a burgensibus, inde uadens, proficiens et succrescens, sex alia castra nobilia pari modo, sine conditione aliqua acquisiuit, quorum ista sunt nomina: Monsacutus, Galliacum, Causacum S. Marcellus, Guespia, S. Antoninus. Castra ista inuicem prope posita comes Tolose abstulerat uicecomiti Biterrensi.



CAPUT Lu. Prima Tolose obsidio per Barrensem et Montfortiensem comites.


His gestis, nuntiatum est comiti nostro quod comes de Barro ad Christi militiam properans esset Carcassone: quo audito, comes gauisus est gaudio magno ualde; magna enim dicebant de comite illo: nostri etiam de aduentu eius plurimum confidebant; sed longe aliter se res habuit quam sperabamus, ut ostenderet Dominus nomini suo dans gloriam, in se non in homine confidendum. Misit uero comes noster ad dictum comitem milites, qui eum adducerent uersus Tolosam super quamdam ripariam, ubi ipse comes noster et exercitus eius ei occurrere  deberent; et factum est ita. Comes autem Tolose, et comes Fuxi, et hostium multitudo audientes exercitum uenire uersus Tolosam, pergunt ad dictam ripariam; non enim distabat ultra dimidiam leugam a Tolosa. Ibi conuenerunt nostri ex una parte, hostes ex alia; ipsi uero aduersarii timentes ne transirent nostri pontem qui erat super ripariam, citius dirui fecerant; nostri uero circumeuntes ut possent uadum aliquod inuenire, inuenerunt alium pontem, sed et ipsum tunc aduersarii diruebant: sed nostri cum maxima probitate, quidam super pontem, quidam per aquam natantes fluuium transierunt, hostesque suos usque ad ipsas portas Tolose uiriliter effugarunt. Inde redeuntes ad ripariam, ibi quidem manserunt nocte illa,  etiam ibi datum fuit consilium ut obsiderent Tolosam in crastino. Igitur nostri mouerunt Tolosam; ibi fixere tentoria ante portas. Fuit in obsidione illa comes de Barro et plures nobiles uiri de Alemannia. Obsessa est igitur ex una parte ciuitas, non enim sufficiebant nostri ut a parte alia obsiderent. Erat autem in ciuitate comes Tolosanus, et comes Conuenarum cognatus eius qui eum, quantum poterat, adiuuabat. Comes etiam Fuxi et alii milites infiniti, ciues etiam Tolosani, quorum erat innumerabilis multitudo. Quid plura? Ad comparationem multitudinis obsessorum, paucissimi uidebantur. Quia uero longum esset insultus omnes illius obsidionis exprimere, istud breuiter est dicendum, quod quotiescunque aduersarii exibant ut nostros infestarent  nostris uiriliter resistentibus, cum confusione compulsi sunt ciuitatem introire. Quodam etiam die, cum exiissent hostes, nostri audacius ipsos redire in ciuitatem compellerent, in ipso insultu occiderunt cognatum comitis Comigensis, et Willelmum de Rupe-forti, fratrem episcopi Carcassone Bernardi, de quo superius fecimus mentionem. Alio preterea die, dum pransi essent nostri, et, ut mos est, post prandium pausarent in meridie , scientes aduersarii nostros quiescere, exeuntes per quamdam occultam uiam, in exercitum irruerunt: surgentes autem nostri hostibusque uiriliter resistentes, in ciuitatem ipsos redire compellebant. Dum hec fierent, Eustachius de Quen et Simon castellanus de Malpha, uiri nobiles qui ab  exercitu exierant ut preberent conductum illis qui ad exercitum uictualia afferebant, eadem hora intrabant ad exercitum uictualia conducentes, et dum essent in ingressu exercitus, obuiarunt eis hostes, qui, ut diximus, exierant de ciuitate, ipsosque capere attentarunt; sed, illis uiriliter se defendentibus, unus ex aduersariis iacto gladio, ut eis mos est, dictum Eustachium in latere percutiens, ipsum occidit. Castellanus autem Malphe per multos labores et per mire probitatis exercitia uiuus et sanus euasit. Facta est caristia magna in exercitu, deficientibus uictualibus; insuper uero bona dicebantur de comite Barrensi, cunctis qui erant in exercitu sinistram de illo gerentibus opinionem. O iustum  Dei iudicium! sperabatur ab hominibus quod comes ille mirabilia esset facturus, hominesque plus iusto de homine presumebant; sed Deus qui per prophetam dixerat: Gloriam meam alteri non dabo , sciensque si nostri in illa obsidione multum proficerent, attribueretur homini et non Deo, noluit ibi magnifice operari. uidens igitur comes noster quod nichil proficeret, sed magnum dispendium fieret, et promotio negotii Christi detrimentum pateretur, recedens ab obsidione Tolose, uenit ad castrum quoddam, uersus terram comitis Fuxi, quod dicitur Alta-ripa. Quod castrum cum muniuisset seruientibus, ad castrum Apamiarum peruenit: et ecce subito uenerunt ruptarii apud Altam-ripam; homines autem castri statim uoluerunt  capere seruientes, quos comes noster ibi dimiserat et tradere raptariis; illi autem recipientes se in munitione castri, que modice erat fortitudinis, ceperunt se defendere. O furiosa traditio! O scelus nequam! uidentes autem seruientes sepe dicti quod non possent resistere, dixerunt ruptariis quod redderent illis munitionem, dummodo paterentur illos abire uiuos et indemnes: et factum est ita. Sed non multo post comes noster transiit per castrum supradictum et totum illum succendit. Mouens comes noster ab Apamiis, uenit ad castrum quod dicitur uarille prope Fuxum: quod combustum et uacuum inueniens, gente sua muniuit. In  terra comitis Fuxi penetrans, castella ipsius plurima deuastabat, ipsum etiam burgum Fuxi totum combussit.

Peractis igitur circa Fuxum octo diebus, destructisque arboribus, uineis exstirpatis, comes noster Apamias est reuersus: uenerant autem ad ipsum comitem Caturcensis, episcopus missus a nobilibus territorii Catursensis supplicantibus ut accederet ad eos comes, et ipsi constituentes eum dominum, ab eo acciperent terras suas; comes autem Tolosanus dominium habuerat in territorio Caturcensi. Tunc rogauit comes nobilis, comitem de Barro et nobiles de Alemannia ut irent cum eo: qui omnes concesserunt et se ituros promiserunt. Ire igitur ceperunt; sed cum uenirent prope Castrum-nouum  comes de Barro a promissione quam comiti fecerat resiliuit; nec fame sue prouidens, uel honori, dixit ei quod nullatenus iret cum ipso. Mirati sunt omnes, comes noster uehementissime conturbatus, supplicauit ipse, rogauerunt uniuersi et nichil proficere potuerunt. Mox quesiuit nobilis comes ab Alemannis, si uellent ire cum eo: qui promiserunt libentissime se ituros. Mouens igitur comes noster, tendens uersus Caturcum, comes autem de Barro, aliam uiam tendens, cepit tendere Carcassonam. In ipsa discessione, tantum opprobrium sustinuit comes de Barro, quod non posset de facili explicari: illi enim qui erant in exercitu usque eo conuitiis ipsum persequebantur publice, quod pre confusione  non audemus dicere et scribere que dicebant. Sicque factum est iusto Dei iudicio ut, qui ueniens ad terram Albigensium, in ciuitatibus et castellis honorabatur ab hominibus, ab omnibus timebatur, rediens confunderetur ab omnibus, in omnium oculis uilis factus. Tendens comes noster Caturcum, transiit per quoddam castrum quod erat comitis Tolose, nomine Caslutium in territorio Caturcensi, et impetu facto, totum Castri burgum extrinsecus succendit. Inde ueniens Caturcum honorifice est susceptus, et factis ibi paucis diebus, iuit cum Alemannis supradictis, conducens eos usque ad uillam que dicitur Rupis-amatoris: inde redierunt Alemanni in terram suam; comes autem cum paucissimis Caturcum est reuersus; et dum esset  comes Caturci, nuntiatum est ei duos de militibus suis, Lambertum uidelicet de Turcio et Galterum de Langatone fratrem episcopi Cantuariensis  , a militibus comitis Fuxensis esse captos. De modo captionis eorum, sicut ab ore utriusque ipsorum audiuimus, aliquid breuiter exprimamus.

Equitabant quadam diem dicti milites prope terram comitis Fuxi, cum multis de indigenis: quod cum audisset comes Fuxi, cum maxima multitudine insecutus est eos; indigene autem qui erant cum nostris, qui, sicut dicitur, proditionem istam fecerant, ut uiderunt multitudinem uenientem, statim omnes fugerunt; ita nostri tantum sex remanserunt:  circumdantes igitur illos sex undique aduersariorum plurimi , equos ipsorum omnes occiderunt. Amissis igitur equis, nostri inimicorum circumdati multitudine se uiriliter defendebant: tunc quidam aduersariorum qui erat inter alios nobilior, cognatus comitis Fuxi, dixit prefato Lamberto, ipsum siquidem nouerat, ut se redderet: quod audiens uir multe probitatis: »Nondum uenit, inquit, hora.« Tum, ut uidit quia non posset euadere: »Tali, inquit, conditione nos reddimus, si quinque nobis promiseris, uidelicet quod non occides nos, uel membra truncabis: preterea honesta tenebimur custodia, nec nos ab inuicem separabis, et nos ad competentem induces redemptionem,  nec in aliena potestate nos pones: si hec omnia firmiter promiseris, sic nos tibi reddemus; quod si nolueris, parati sumus mori, sed confidimus in Domino quia non moriemur soli, sed carissime nos uendentes, auxiliante Christo, prius ex uobis plurimos occidemus; nondum ligatas habemus manus, nec capietis nos libere nec impune. Audiens dictus miles uerba Lamberti, promisit omnia que petebat libentius facturum. ueni igitur, dixit Lambertus, et super hoc in manu mea prestes fidem.« Ille autem non fuit ausus accedere ad eum, nisi nostri ipsum prius securum fecissent. Assecurauit eum Lambertus et alii quinque; accessit ille ad eos et tali conditione captos duxit  secum: qui mox qui promiserat male seruans, tradidit eos comiti Fuxensi. Comes autem ille maximis catenis ligatos in tam deterrimo et tam angusto posuit carcere, quod nec stare, nec extenti iacere ualebant; lumen etiam non habebant nec candelam, et solummodo dum comedebant, unum breuissimum foramen in illo erat ergastulo, per quod cibaria eis porrigebantur. Ibi longissimo tempore eos tenuit comes Fuxi, donec multa pecunia sunt redempti. Nunc ad id quod dimisimus reuertamur.

Peractis apud Caturcum comes nobilis negotiis, pro quibus illuc aduenerat, proposuit abire in terram Albigensem. Rediens igitur a Caturco, transiensque per castella sua, et uisitans marchias suas,  uersus Apamias remeauit. uenit igitur ad quamdam munitionem prope Apamias, et inuenit eam contra se munitam, erant quidem in ea sex milites et homines multi; comes uero ipsa die munitionem illam non potuit capere, sed in crastino mane insultu facto, porta succensa, suffosso muro, ipsam munitionem ui cepit et destruxit, tribus militibus qui erant in ea et hominibus interfectis, tres solum milites ad consilium suorum reseruauit, quia promiserant quod facerent reddi Lambertum de Tureyo et Galterum de Langatone Anglicum, quos, sicut dictum est, comes Fuxi tenebat: inde Apamias comes noster peruenit; et dum esset ibi, nuntiatum est ei quod homines de Polio Laurentii, facta proditione, tradiderant uillam Sicardo, qui  fuerat dominus castri: et iam tam ipse Sicardus cum suis militibus, quam homines illi milites Guidonis de Luceio qui custodiebant castrum in munitione positos impugnarent, sicut enim prediximus, comes noster, castrum illud dederat dicto Guidoni: Quo audito, turbatus est comes, in auxilium militum properare cepit; et cum uenisset ad Castrum-nouum, uenit ad eum qui diceret milites dicti Guidonis turrem Podii Laurentii reddidisse aduersariis, et uere sic erat, omnia menia castri: quidam siquidem miles, cui precipue Guido sepedictus custodiam commiserat castri sui, pecunia, ut dictum est, mediante, reddiderat aduersariis turrem predictam; sed post aliquot dies cum de proditione in curia comitis accusaretur miles ille, et nollet se  defendere per duellum, memoratus Guido illum patibulo suspendi fecit. Dimissis comes apud Castrum-nouum quibusdam militibus suis ad munitionem castri, ipse iuit Carcassonam; uerumtamen antequam recederet a Castro-nouo, quosdam milites et balistarios miserat apud Montem-ferrandum, ut custodirent castrum illud, iam enim comes Tolose et ceteri aduersarii fidei uires resumpserant resistendi, uidentes comitem nostrum esse quasi solum, et discurrebant per terram ut possent castra que amiserant per proditionem recuperare. Dum esset comes noster Carcassone, nuntiatum est ei quod aduersarii sui in graui multitudine ueniebant ad obsidendum Castrum-nouum: quo audito, comes  turbatus est ualde: statim misit comes ad milites suos qui erant in Castro-nouo et mandauit ne timerent a facie aduersariorum, quia ipse ueniret et adiuuaret eos.



CAPUT LuI. Comes Tolosanus, Castrum-nouum et Simonem comitem illud defenentem obsidet.

Quadam igitur die Dominica, cum esset comes Carcassone et audisset missam et diuinis sacramentis communicasset, iturus statim ad Castrum-nouum, conuersus quidam Cisterciensis qui aderat, cepit consolari eum et, quantum poterat, animari. Cui uir nobilis totum de Deo presumens: »Putatis, inquit, quod timeam; Christi geritur negotium, uniuersa pro me orat Ecclesia; scio quod non  poterimus superari.« His dictis, ad Castrum-nouum uir nobilissimus properauit; uerum quedam castella prope Castrum-nouum iam a dominio eius recesserant, et de hominibus quos in castris illis posuerat, plures iam fuerant ab aduersariis per proditionem interfecti. Dum igitur esset comes noster in Castro-nouo, ecce comes Tolose, et comes Fuxi, et Gasto de Bearno, et quidam nobilis Wasconie cum infinita multitudine a Tolosa egressi, properabant ut obsiderent Castrum-nouum. ueniebat etiam cum aduersariis ille pessimus apostata, ille preuaricator, iniquus filius diaboli, minister Antichristi, Sauaricus uidelicet de Malleone omnem excedens hereticum, omni deterior infideli , impugnator Ecclesie, Christi hostis. O uirum,  imo uirus pessimum, Sauaricum dico, qui scelestus et perditus, et pudens et imprudens, currens aduersus Deum exerto collo, etiam impugnare ausus est Ecclesiam sanctam Dei! o hominem apostasie principem, crudelitatis artificem, peruersitatis actorem! o hominem malignorum participem, o peruersorum consortem, o hominem opprobrium hominum, o uirtutis ignarum, o hominem diabolicum, imo totum diabolum! Audientes nostri tantam multitudinem aduenire, consuluerunt quidam ex ipsis comiti ut aliquos de suis dimittens ad defensionem castri, secederet ad Fanum-Iouis, uel etiam Carcassonam: sed habito saniori consilio, Deo melius prouidente, aduersariorum aduentum in Castro-nouo comes uoluit exspectare.

 Nec silendum quod, cum comes esset in Castro-nouo, et iam quasi esset in manu inimici, ecce missus a Deo Guido de Luceio cum quinquaginta ferme militibus superuenit, siquidem miserat omnes comes nobilis regi Arragonensi in auxilium contra Turcos de quorum aduentu exhilaratus est comes, omnium nostrorum animi confortati. Rex autem ille utpote pessimus, qui nunquam dilexerat negotium fidei uel comitem nostrum, militibus quos comes miserat in eius auxilium, ualde inurbanum se exhibuit, imo etiam, dum milites ipsi redirent ad comitem nostrum, de mandato ipsius comitis per litteras eis facto, rex perfidissimus, sicut dictum fuit, ipsis nostris militibus ad capiendos eos  in uia insidias preparauerat: innotuit sepedictis militibus proditio, et a strata publica declinauerunt. O crudelis pii operis recompensatio! o tanti seruitii dura stipendia. Iam propositum exsequimur. Comite igitur apud Castrumnouum, secretius inimicorum suorum aduentum exspectante, ecce quodam die subito, cum infinita multitudine uenerant hostes qui quasi locuste terram operientes, circumquaque discurrere ceperant: ut autem appropinquauerant castro, statim homines de burgo exteriori, per desuper murum se precipitantes, et ad aduersarios transferentes, burgum ipsis in primo accessu dimiserunt. Intrantes igitur aduersarii burgum, ceperunt huc illuc discurrere, letabundi, gaudentes. Comes uero noster tunc erat in mensa;  armantes autem se nostri postquam comederant, de castro sunt egressi et quotquot de aduersariis in burgo inuenerunt citius effugarunt, fugientesque aduersarios et trementes de burgo uiriliter eiecerunt. Quo facto, comes Tolose et qui cum ipso erant fixerunt tentoria a parte castri super montem: post hec ita fossatis, lignis, repagulis se cinxerunt, ut non tam obsidentes, quam obsessi uiderentur, uidebaturque quasi fortior, et ad accessum difficilior locus, in quo erat exercitus obsidentium, quam castrum obsessum. Cum autem sero esset, aduersarii intrauerunt burgum; erat enim hominibus uacuum, quia nostri propter paucitatem, non poterant illud munire; non enim erant in castro inter milites et seruientes amplius quam  quingenti homines, cum hostes fere centum millia esse crederentur. Timentes autem hostes qui burgum intrauerant, ne nostri expellerent eos, sicut antea fecerant, ipsum burgum lignis et quibuscunque potuerunt munierunt a parte murorum, ne ad eos exire possent, murumque forinsecum qui erat inter burgum et exercitum pluribus locis perforarunt, ut liberius fugere possent, si necessitas immineret. In crastino autem exeuntes nostri de castro, et quidquid aduersarii fecerant destruentes, ipsos de burgo sicut prius fecerant proiecerunt, et fugientes usque ad tentoria sunt secuti: nec silendum credimus in quo tunc discrimine nobilis erat comes: comitissa quippe erat apud uaurum; primogenitus eius Almaricus apud Fanum-Iouis infirmabatur;  filia, quam in terra illa genuerant, nutriebatur apud Montem-regalem, nec poterat alter alterum uidere, uel in aliquo subuenire: illud quoque supprimendum non est quod, licet nostri essent paucissimi, omni die exibant, hostesque crebrissime et ualidissime impetebant, nec enim sicut iam diximus, nostri uidebantur obsessi, sed potius obsidentes, tot uero repagulis, sicut dictum est, aduersarii se cinxerant, quod nostri ad eos intrare non poterant, licet ardentissime affectarent. Illud quoque adiiciendum est quod seruientes nostri ad hostium oculos, quotidie equos nostrorum longe a castro ad dimidiam leugam ad aquandum ducebant; uineas etiam que erant prope exercitum pedites nostri, uidentibus et inuidentibus aduersariis,  quotidie uindemiabant; erat enim tempus uindemiarum.

Quadam autem die, pessimus ille traditor comes Fuxi et filius eius Rogerius Bernardi, non impar malitia, et magna pars exercitus uenientes prope castrum, uoluerunt impugnare nostros qui pre foribus castri armati stabant. uidentes autem nostri illos appropinquare cum maxima ipsos impetentes, ipsumque filium comitis Fuxi et plures alios de equis precipitantes, ad sua cum confusione tentoria redire compulerunt. Et quia non possemus omnes insultus et euentus illius obsidionis ad plenum exprimere, istud breuiter asserimus, quod quotiescunque aduersarii ad nostros  accedere ausi sunt, causa alicuius impetus faciendi, nostri tota die ante portas foris castrum manebant, bellum desiderantes, ipsos cum maxima eorum erubescentia in sua tentoria reduxerunt. Cum hec aguntur, uicina castra per circuitum recesserunt a dominio comitis nostri et reddiderunt se comiti Tolosano. Die quadam illi de Cabareto miserunt ad comitem Tolose et mandauerunt ei ut ueniret uel mitteret ad eos, et ipsi statim ei reddiderunt Cabaretum: castrum autem Cabareti distabat a Castronouo quinque leugis. Nocte igitur quadam mouentes aduersariorum plurimi a castris suis missi a comite Tolosano, ceperunt ire ut acciperent Cabaretum: cum autem essent hostes nostri in itinere, diuina disponente clementia,  uiam que ducebat Cabaretum perdiderunt, et diutius deuiantes per inuia ad sepedictum castrum Cabareti peruenire nequiuerunt; sicque post longas uagationes ad castra, unde exierant, sunt reuersi. Interea erigi fecit comes Tolose machinam que dicitur mangonellus, cepitque iacere mangonellus in castrum, sed obfuit nostris in modico aut in nullo. Post aliquot autem dies parari fecit comes Tolosanus machinam quamdam mire magnitudinis, ad diruendum murum castri; iaciebantur autem in machina illa maximi lapides, et quidquid contingere poterant diruebant. Cum iecissent autem hostes in machina prefata per multos dies, accessit ad comitem Tolose quidam suus iaculator et dixit ei: »Ut quid in machina illa tot et  tanta expenditis, ut quid muros castri huius destruere satagitis, nonne uidetis quotidie quod usque ad tentoria nostra ueniunt hostes nostri, et exire non audetis? Certe deberetis uelle quod ferreus esset murus, ut ad nos accedere non ualerent.« Contingebat siquidem in illa obsidione preter solitum res mirabilis; quia, cum obsidentes obsessos soleant impugnare, obsessi nostri iure contrario, suos impetebant crebrius obsessores; nostri preterea aduersarios deridebant in hec uerba: »Cur in machina uestra et tanta et tot expenditis, in diruendo diutius laboratis? Credite nobis; nos ab expensa uobis parcemus, nos expediemus uos a labore, uiginti solummodo marchas  nobis date et nos ipsius muri centum cubitos in longitudine funditus diruentes, terre faciemus adequari, ita ut si ausi fueritis, nonobstante muro ad nos libere transeatis.« O uirtus animi! o fortissimum robur mentis!

Die quadam exiens comes noster a castro, tendebat ut discinderet machinam supradictam; aduersarii autem tot circa machinam illam fecerant repagula fossataque, quod nostri ad eam pertingere nequiuerunt: uir autem fortissimus, comes uidelicet noster, sedens in equo, fossatum quoddam amplissimum et profundum transire uoluit, et in suos irruere audacius inimicos. Quod uidentes quidam de nostris, discrimenque ineuitabile si comes istud faceret attendentes, arripientes ipsum per frenum,  tenuerunt ne se morti exponeret imminenti: quo facto, omnes nostri, nullo de suis amisso, ad castrum redierunt, pluribus de aduersariis interfectis. Rebus sic se habentibus, misit comes noster marescallum suum Guidonem de Leuis, uirum fidelem et armis strenuum, ut a Fano-Iouis et Carcassone faceret uictualia deferri ad comitem, hominibus etiam Carcassonensibus et Biterrensibus preciperet, ut ad comitis auxilium festinarent; sed cum nichil proficere posset, omnis quippe terra corruperat uiam suam , ad comitem remeauit. Comes iterum remisit eum, et cum eo uirum nobilem Mattheum de Marliaco fratrem Buchardi: qui uenientes ad homines terre comitis, iterum atque iterum rogauerunt ut ad comitem uenirent,  minas precibus adiicientes: sed cum peruersi nomines et iam uacillantes, nolentes eos audire, etiam tunc Aimericum dominum Narbone et ciues Narbonenses adierunt, rogantes et monentes, ut ad adiuuandum comitem festinarent: responderunt ciues Narbonenses et dixerunt marescallo, quod si Aimericus dominus eorum iret cum eis, ipsi eum sequerentur, ipse uero nullomodo utpote uir multum argutissimus, potuit ad hoc induci. Exeuntes autem dicti milites nostri a Narbona, de tam populosa ciuitate, uix trecentos homines extraxerunt, et cum uenissent Carcassonam, de tota terra illa non potuerunt habere homines plusquam quingentos: quos cum uellent ducere ad comitem, illi nullomodo uoluerunt, sed omnes statim ad  propria refugerunt. Interea perfidissimus comes Fuxi, quoddam castrum quod erat Buchardi de Marliaco prope Castrumnouum a parte orientali uersus Carcassonam, quod S. Martinus dicitur, et quasdam alias munitiones in circuitu occupauerat et munierat contra nostros. Comes autem mandauerat Buchardo de Marliaco et Martino Algais, qui erant cum comitissa apud uaurum, ut uenirent ad Castrumnouum. Iste Martinus miles erat Hispanus, quondam ex nostris; sed quam pessime postea se habuit in sequentibus ostendetur.



CAPUT LuII. Acerrimo conflictu, illustrique uictoria, crucesignati Fuxi comitem ad arcem Sancti Martini profligant.


Erat autem cum comite nostro miles quidam Carcassonensis de Monte regali Guillelmus cognomine Catus, cui dominus comes terram dederat, ipsumque militem fecerat, quem in tanta familiaritate habebat, quod filiam ipsius comitis dictus Guillelmus leuauerat de sacro fonte; comes siquidem et comitissa et omnes nostri de ipso super omnes indigenas confidebant, adeo quod dominus comes proprium suum primogenitum ipsi tradidit aliquando custodiendum. Miserat autem comes a Castronouo ad Fanum-Iouis ut homines de castris uicinis in auxilium comitis adduceret ad Castrumnouum; sed iste omni hoste deterior, omnium  pessimus traditorum, ingratus beneficiis, oblitus amoris, associatis sibi aliquibus indigenis, pari crudelitatis affectu, in tantam nequitiam pariter consenserunt ut marescallum predictum et socios eius redeuntes a Carcassona caperent et traderent in manus comitis Fuxensis. O iniquum proditionis genus! o pestis dura! o crudelitatis artificium! o adinuentio diabolica! innotuit autem marescallo predicto, et ab insidiis declinauit. Nec pretereundum quod plures homines terre illius, aliqui etiam abbates qui castra multa habebant, recesserunt tunc a comite nostro, et iurauerunt fidelitatem comiti Tolosano. O iuramentum exsecrabile! o infidelitas infidelis! Interea Buchardus de Marliaco, et Martinus Algais, et quidam  alii milites comitis nostri uenientes a castro uauri, et ad auxilium comitis properantes, uenerunt Saxiacum castrum Buchardi, quia non audebant uenire recta uia a uauro ad Castrumnouum. Die autem precedenti ingressum eorum in Castrumnouum, comes Fuxi, qui eorum aduentum presciebat, exiens ierat ad castrum supradictum, quod dicitur S. Martinus, per quod milites nostri debebant transire, ut impugnaret eos. Nobilis uero comes noster istud sciens, Guidonem de Luceio, castellanum de Malpha, uicecomitem Donges militesque alios usque ad quadraginta, misit suis in auxilium, et mandauit quod in crastino sine dubio, contra predictum comitem Fuxi, pugnam essent habituri.

Missis illis militibus, non remanserunt cum comite  inter milites et armigeros in equis amplius quam sexaginta. uidens autem comes Fuxi quod comes noster misisset suis in auxilium, recedens a castro S. Martini, rediit ad exercitum ut inde assumens armatos, secum rediret ad impugnandum marescallum et eos qui cum eo manebant. Interea comes noster, Guillelmum Catum et milites indigenas qui cum eo in Castronouo erant allocutus est in hunc modum: »Ecce, inquit, fratres karissimi, comes Tolose et comes Fuxi, uiri potentes cum infinita multitudine sanguinem meum querunt; ego autem sum in medio hostium quasi solus, rogo uos pro Deo, quatenus si timore uel amore ducti, uultis ire ad eos et a me recedere,  non celetis, et ego sanos et saluos usque ad ipsos faciam uos conduci.« O nobilitas uiri! o excellentia principis! Respondens autem alter Iudas, Guillelmus uidelicet Catus, dixit: »Absit, domine mi, absit ut a uobis recedamus, etenim et si omnes uos reliquerint, usque ad mortem uobiscum perseuerabo .« Similiter autem et omnes dixerunt. Sed non multo post, dictus traditor cum quibusdam sociis suis recessit a comite, factus de familiarissimo, crudelissimus persecutor. His ita gestis, marescallus et Buchardus de Marliaco, et qui cum ipso erant summo mane, audita missa, facta confessione et communione Dominici corporis suscepta, ascensis equis ad comitem dirigunt iter suum. Comes autem Fuxensis, sentiens eos uenire,  accepta secum de melioribus exercitus totius innumera multitudine equitum armatorum, pluribusque etiam millibus peditum electorum, pugnaturus contra nostros obuiam properauit: fecerat autem idem comes tres turmas. Comes autem noster qui erat illa die ante foras Castrinoui, et aduentum suorum sollicitus exspectabat, uidens quod comes Fuxi ad dimicandum contra eos properaret, illos qui secum erant consuluit quid facere tunc deberent, diuersis diuersa sentientibus, dicentibus quibusdam ipsum debere ad custodiam castri remanere, aliis econtrario dicentibus ut ad auxiliandum suis militibus properaret: uir indefesse uirtutis, uir probitatis inuicte dixisse perhibetur: »Paucissimi in castro isto remansimus, totumque Christi  negotium pendet ex hoc bello; absit ut milites nostri moriantur in prelio gloriosi; ego uiuus et ignominiosus euadam; uolo uincere cum meis uel cum meis mori; eamus et nos, et, si necesse fuerit, moriamur cum illis.« Quis inter hec se a lacrymis contineret! sic fatur lacrymans, statimque suis properat in succursum. Comes autem Fuxi ut appropinquauit nostris, tres turmas quas fecerat in unam redegit.

Hic adiiciendum quod episcopus Caturcensis et quidam monachus Cisterciensis, qui de mandato abbatis Cistercii, de negotio Iesu Christi curam gerebant, ueniebant cum marescallo. Qui uidentes hostes uenientes bellumque imminere, ceperunt hortari nostros ut uiriliter se haberent, promittentes firmissime quod, si tam glorioso certamine pro  fide occumberent Christiana, remissionem adepti peccatorum, omni statim gloria et honore coronati, mercedem reciperent sui certaminis et laboris. Strenuissimi autem milites nostri, certi quidem de premio, sed et bonam de reportanda uictoria spem habentes, hilares et intrepidi hostibus occurrebant; illi autem ueniebant in unum conglobati. Ordinauerunt autem ipsi aduersarii aciem suam; illi qui in equis sedebant, ferro coopertis incedebant medii; reliqui autem equites ex una parte, pedites uero ex altera optime muniti: habito igitur nostri inter se consilio, quod illos qui habebant equos coopertos prius impeterent. Dum hec fierent, aspiciebant nostri a longe, uiderunt comitem nostrum  exeuntem a Castronouo, et in eorum auxilium properantem: statim duplicata audacia, animosiores effecti, inuocato Christo in hostes se medios immiserunt, ipsosque dicto citius penetrarunt; illi autem uicti in momento et confusi, fuge presidia arripuerunt: quod uidentes nostri, statim ad pedites qui stabant a parte altera se uertentes, de illis innumerabiles occiderunt. Nec silendum quod, sicut marescallus ueridica relatione asseruit, contra unumquemque ex nostris erant hostes plusquam triginta. Agnoscatur igitur operata diuinitas; non enim potuit comes noster bello interesse, quamuis sub festinatione maxima adueniret; iam enim suis militibus uictoriam dederat uictor Christus. Insequentibus igitur nostris fugientes aduersarios et  extremos quosque cedentibus, facta est hostium strages magna; de nostris autem non occubuerunt amplius quam triginta, cum de inimicis innumerabiles fuerint interfecti. Nec pretereundum quod Martinus Algais, de quo supra tetigimus, in primo insultu de bello resiliens fugere cepit: quem uenerabilis episcopus Caturcensis, qui prope erat fugientem uidens, et quid factum esset requirens: »Mortui, inquit ille, sumus omnes:« Quod uir Catholicus non credens, ipsumque durius obiurgans, redire compulit ad certamen.

Pretereundum etiam non est quod fugientes hostes pre timore mortis, exclamabant fortiter: »Mons-fortis, Mons-fortis,« ut sic se fingerent esse de nostris, et manus persequentium euaderent arte  tali. Nostri uero artem istam arte alia deludebant: cum enim audiret aliquis de nostris, quempiam hostium exclamare Mons-fortis pre timore, dicebat ei: »Si noster es, occide istum fugientem,« demonstrato uidelicet de fugientibus. At ille, timore ductus, suum socium occidebat; sed ille qui socium occiderat, occidebatur, mercedem recipiens fraudis sue et sceleris a nostris. O res mirabilis et inaudita! qui enim causa occidendi nostros ad bellum accesserant, iusto Dei iudicio suosmetipsos occidentes nobis famulabantur, licet inuiti. Postquam nostri hostes diutius fugauerant et occiderant infinitos, stetit comes in medio campo, ut suos qui insequentes hostes circumquaque dispersi erant, recolligentes congregaret.

 Interea ille apostatarum omnium precipuus, Sauaricus uidelicet de Malleone et magna multitudo armatorum, egressi a loco castrorum, ad foras accesserant Castrinoui, ibique stantes cum magna superbia, eleuatis uexillis, belli exitum exspectabant; plurimi etiam ex ipsis inferius burgum intrantes, ceperunt acrius impugnare illos qui in castro remanserant, quinque uidelicet solummodo milites et paucissimos seruientes, sed quamuis essent paucissimi, infinitos hostes armis et balistis munitissimos, de ipso burgo repellentes, se strenuissime defendebant. uidens igitur dictus proditor, Sauaricus uidelicet, nostros in campo belli obtinuisse uictoriam, cernensque quod illi qui erant cum eo castrum capere non potuissent, recollectis  suis, confusus ad tentoria remeauit. Comes autem noster et qui cum eo erant, a campo reportata uictoria reuertentes, in ipsa tentoria aduersariorum irrumpere noluerunt. O inuicti milites! o Christi tirones, sicut iam supradictum est, hostes tot se repagulis concluserant et fossatis, quod nostri nisi de equis descenderent, ad eos accedere non ualebant: quod cum comes facere festinaret, consuluerunt quidam ut differret in diem alteram, eo quod recentes essent hostes, nostri uero prelio fatigati: acquieuit comes utpote qui omnia agens cum consilio et semper, in his obtemperare uoluit. Rediens igitur in castrum uir nobilis, sciens quia Dei esse uirtutem, Dei esse uictoriam, descendens  de equo in ipso introitu Castrinoui, nudus pedes ad ecclesiam perrexit, omnipotenti Deo pro collatis beneficiis gratias repensurus, in qua ecclesia decantantes nostri cum deuotione et exsultatione maxima, Te Deum laudamus, in hymnis et confessionibus benedicebant Dominum qui magna fecit in populo suo, et uictoriam de suis contulit inimicis .

Non credimus autem pretereundum quoddam miraculum, quod contigit ipso tempore, in quadam abbatia ordinis Cisterciensis, que est in territorio Tolosano et dicitur Grandis-Silua. Monachi domus illius in magna afflictione positi erant, quia si nobilis comes Montis-fortis caperetur in Castronouo uel occumberet in bello, imminebat eis mors  et gladius: comes siquidem Tolosanus et complices sui, super omnes, exosos habebant monachos Cisterciensis ordinis, et precipue domum illum, eo quod abbas Cisterciensis Arnaldus apostolice sedis legatus, cui exheredationem suam pre ceteris imputabant, abbas fuerat domus illius. Quadam itaque die, dum quidam monachus dicte domus, uir religiosus et sanctus, celebraret diuina, in ipsa eucaristie consecratione, ex intima cordis deuotione, pro dicto comite Montis-fortis, qui tunc temporis in dicto Castronouo obsessus erat supplicauit. Ad quem uox diuina: »Quid pro eo oras? tot pro ipso sunt orantes, quod oratione tua non est opus.«



CAPUT LuIII. Castrumnouum obsidione liberatur.


Interea comes Fuxi nouum proditionis artificium adinuenit, imitans uidelicet patrem suum diabolum, qui cum in uno fuerit superatus, ad alia nocendi conuertitur argumenta. Misit igitur nuntios suos longe lateque per castella, qui comitem Montis-fortis in bello superatum assererent; quidam etiam excoriatum dicerent et suspensum; qua de causa reddiderunt se id temporis aduersariis nostris. In crastino uero gloriose uictorie, consuluerunt comiti nostro milites sui ut exiret de Castronouo, quosdam de suis dimittens ibi, pergensque per terram suam, homines quos posset adunaret. Exiens igitur comes de Castronouo perrexit Narbonam: ueniebant autem de Francia tunc peregrini, Alanus  uidelicet de Rociaco, uir multe probitatis, et quidam alii, sed pauci. Comes autem Tolose et qui cum ipso erant, uidentes quod nichil in obsidione Castrinoui proficerent, per aliquot dies combusta machina sua, cum magna confusione ad propria sunt reuersi. Nec silendum quod non fuerunt ausi egredi de castris suis, donec agnouerunt comitem nostrum a castro exisse. Dum igitur esset comes noster apud Narbonam, haberetque secum supradictos peregrinos, plures etiam congregasset de hominibus indigenis, ut rediens pugnaret contra comitem Tolosanum et eos qui cum eo erant, nuntiatum est ei quod comes dictus et sui recesserant ab obsidione Castrinoui. Comes autem noster, dimissis  indigenis, quos adunauerat, peregrinos tantum ducens secum, rediit ad Castrumnouum, et proposuit quod omnes in circuitu munitiones, que ab eius dominio recesserant, funditus euerteret. Quod dum fieret, nuntiatum est ei quoddam castrum, nomine Constantianum uersus Thermas ab eius iurisdictione resilisse, et se inimicis fidei reddidisse: quo audito, statim properauit comes ut castrum illud obsideret: quod castrum cum per aliquot dies impugnasset, uidentes qui intus erant quod non poterant resistere, se et castrum comiti reddiderunt, ut suam de ipsis faceret per omnia uoluntatem: quo facto, rediit comes ad Castrumnouum; statim nuntiatur comiti nostro quod homines castri, quod dicitur Mons-acutus in diecesi Albiensi,  reddiderant se comiti Tolosano, munitionesque castri et eos quos comes noster in eo custodiendo posuerat, impugnabant: properauit comes noster; sed antequam posset peruenire, illi qui erant in munitione predicta, iam reddiderant aduersariis munitionem. Quid plura? Omnia in circuitu castra nobilissima et fortissima, exceptis duobus paucissimis, tunc quasi in uno die reddiderunt se comiti Tolosano. Nomina autem castrorum nobilium, que tunc temporis sunt amissa, sunt hec in Albiensi diecesi: Rabasten, Mons-acutus, Galliacum, castrum de Graua, Cahusacum, S. Marcellus, Guespia, S. Antoninus; in diecesi autem Tolosana iam se reddiderant ante obsidionem Castrinoui, in ipso tempore obsidionis Podium Laurentii, Casser, S.  Felix, Mons-Ferrandus, Auinio, S. Michel, Cuc et Sauerdunum: preterea perdita sunt alia castra minora, que non possemus per singula enarrare; dicuntur siquidem amplius quam quinquaginta. Quamdam autem pessimam et inauditam traditionem que facta est tunc in castro de Grauis, quod est in diecesi Albiensi, non credimus pretermittendam.

Nobilis comes noster, cuidam militi Francigene castrum illud tradiderat: miles autem ille credebat se hominibus castri plusquam opus esset; illi autem de eius morte cogitabant. Quadam uero die, faciebat sepedictus miles dolia sua refici a quodam carpentario dicti castri: et dum idem carpentarius unum dolium refecisset, dixit prefato militi ut inspiceret  et uideret utrum dolium esset bene reparatum: qui cum caput in dolium submisisset, carpentarius eleuata securi, caput illius amputauit. O crudelitas inaudita! Statim insurrexerunt homines castri, et paucos Francigenas qui erant in castro occiderunt; quod cum audisset nobilis comes Balduinus, de quo supra tetigimus, frater comitis Tolosani, quadam die summo diluculo uenit ante castrum. At illi exeuntes obuiam, putantes quod ipse esset comes Tolose, eo quod similia arma portaret, introduxerunt eum in castrum, et letabundi et gaudentes, crudelitatem quam fecerant narrauerunt: ille autem cum armata multitudine in eos insiliens, fere omnes a minimo usque ad maximum  interfecit. uidens comes noster quod tot et tanta castra amisisset, uenit Apamias ut castrum illud muniret; et cum ibi moraretur, mandauit ei comes Fuxi, quod si solummodo quatuor dies exspectaret, ueniret ipse et pugnaret contra ipsum. Comes autem noster remandauit ei, quod non solummodo quatuor dies, imo plusquam decem apud Apamias exspectaret; comes autem Fuxi non fuit ausus uenire: insuper milites nostri, etiam sine comite nostro, terram Fuxensem intrauerunt, et quoddam castrum dicti comitis destruxerunt. Post hec reuersus est comes noster uersus Fanum-Iouis, misitque castellanum de Malfa, et Gaufridum fratrem eius, milites strenuos cum aliis paucissimis ad quoddam castrum, ut facerent deferri bladum a castro  ad Fanum-Iouis, ad muniendum castrum ipsum. Qui cum redirent a castro predicto, filius comitis Fuxi, a patris nequitia non degenerans, posuit se in insidiis iuxta uiam per quam dicti milites uenire debebant; habebat autem traditor ille secum armatorum multitudinem copiosam. Transeuntibus autem nostris, surgentes hostes de insidiis aggressi sunt eos, circumdantesque dictum Gaufridum, ipsum undique infestabant. Ille autem, utpote miles optimus, se uiriliter defendebat; habebat uero paucissimos adiutores. Cum ergo equum suum iam amisisset, et esset iam in suprema necessitate, dicebant ei hostes ut se redderet; uir autem mire probitatis, tale fertur dedisse responsum: »Christo, inquit, me reddidi; absit ut eius  me reddam inimicis:« sicque inter hostium ictus, gloriosum, ut credimus, spiritum exhalauit. Occubuit etiam cum eo quidam strenuissimus iuuenis, cognatus dicti Gaufridi et alii pauci; miles quidam uero, nomine Droco, uiuum se reddidit: quem comes Fuxi detinuit incarceratum; castellanus autem de Malfa uiuus euadens, amissis fratre et cognato, gemebundus ad castrum, a quo recesserant, remeauit. Post hec reuertentes nostri ad locum, et tollentes corpora occisorum, sepelierunt ea in quadam abbatia ordinis Cisterciensis, que dicebatur Bolbonia. Tempore illo Guillelmus, uenerabilis archidiaconus Parisiensis, et quidam alius magister Iacobus de uitriaco, de mandato et ad preces episcopi Uticensis, quem dominus papa pro negotio fidei  contra hereticos legatum prefecerat, qui etiam ipsum negotium diligebat et efficaciter promouebat, predicationis officium assumpserunt. Qui zelo fidei succensi, Franciam imo Alemanniam circumeuntes, tota hieme illa, incredibilem fidelium multitudinem ad Christi militiam signo crucis in pectoribus signauerunt; isti siquidem duo, precipue post Deum, fidei negotium in partibus Gallicanis et Teutonicis promouerunt.



CAPUT LIX. R. Maluicinus centum stipatus militibus ex Gallia Montfortio comiti suppetias uenit.

Rebus sic se habentibus, ille nobilissimus militum, ille Christi seruus, ille Iesu negotii amator  precipuus et promotor Robertus uidelicet Maluicinus, qui precedenti etate perrexerat in Franciam, redibat habens secum de electis militibus Francie plusquam centum, qui omnes ducem suum fecerant et magistrum. Hi omnes admonitionibus uirorum uenerabilium episcopi uidelicet Tolosani et abbatis uallium signati, accinxerant se ad militiam Iesu Christi, qui tota hieme illa in seruitio Iesu Christi perseuerantes, supradictum negotium, quod in multa depressione tunc erat, nobiliter erexerunt. Audiens comes dictos milites aduenire, iuit obuiam eis usque Carcassonam: quo cum peruenisset, fit exsultatio incredibilis inter nostros, fit gaudium magnum ualde: inde uenit comes cum dictis militibus usque ad Fanum-Iouis. Ipso tempore comes  Fuxi obsederat quoddam castrum cuiusdam militis indigene, nomine Guillelmi Daura, qui comiti nostro adherens, ipsum quantum poterat adiuuabat. Erat autem castrum illud prope terram comitis Fuxi, et uocabatur Carun; comes autem Fuxi iam illud castrum impugnauerat per Xu dies. Mouentes igitur nostri a Fano-Iouis properabant ut comitem Fuxi amouerent ab obsidione dicti castri. Comes autem ille, audiens nostros aduenire, relictis ibi machinis suis, cum magna confusione fugiens, ab obsidione recessit; nostri uero per aliquot dies deuastantes terram eius, quatuor de castellis eius destruxerunt. Inde redeuntes ad Fanum-Iouis, properauerant ut obsiderent quoddam castrum in Tolosana diecesi, quod dicitur Pomaireda: quod castrum  cum per aliquot dies impugnassent, quodam die facto insultu, fossatum castri ui impleuerunt; sed, nocte superueniente, non ceperunt castrum ipsa die: uidentes autem qui in castro erant quod quasi capti erant, media nocte perforantes murum, clanculo aufugerunt: quo facto statim nuntiatur comiti quod castrum quoddam, nomine Albedunum in diecesi Narbonensi, ab eius dominio recessisset, quo dum pergeret comes, dominus castri uenit obuiam ei, et se et castrum eius tradidit uoluntati.



CAPUT LX. uenit Guido de Monte-forti ad comitem Montis-fortis fratrem suum de ultramarinis partibus, cuius aduentu mirifice exsultat comes.

 His gestis, uenit comes ad illud nobile castrum in diecesi Albigensi, quod dicitur Castra: ubi dum moraretur et ageretur festum Dominice Natiuitatis, uenit ad ipsum Guido frater eius germanus, rediens a partibus transmarinis. Iste Guido frater comitis cum ipso ierat ultra mare; sed, redeunte comite, remansit iste Guido in partibus transmarinis, quia duxerat ibi uxorem nobilissimam de regio semine, que erat domina Sidonis, que etiam ueniebat cum eo, cum filiis suis, quos de ipso Guidone susceperat. Nec silendum quod dum ueniret dictus Guido ad comitem, quedam castella in territorio Albiensi que resilierant a dominio comitis sepememorati, Guidoni se reddiderunt; quanta autem in aduentu fratris fuerit comitis et nostrorum  exsultatio non est qui posset explicare. Post paucos autem dies properauerunt nostri ad obsidendum quoddam castrum in Albiensi diecesi, quod dicitur Tudelle, et erat patris Giraldi de Pepios illius pessimi traditoris. Impugnantes autem nostri castrum, post paucos dies illud ceperunt, et fere omnes in ore gladii interfecerunt; solummodo pater Giraldi unus euasit, quem comes reddidit pro quodam milite, quem comes Fuxi tenebat in uinculis nomine Drocone de compenso consanguineo Roberti Maluicini. Post hec properauit comes nobilis ut obsideret quoddam castrum, quod dicitur Cahusacum in territorio Albiensi, ubi cum media hieme, preter solitum esset in obsidione et paucissimos haberet secum, per multos labores et angustias  cepit illud castrum. Comes autem Tolose, et comes Comingensis, et comes Fuxi cum infinita multitudine congregati erant apud quoddam castrum proximum nomine Galliacum, miseruntque nuntios ad comitem nostrum, mandantes quod uenirent ad impugnandum eum. Hoc autem dicebant, ut si possent terrere comitem nostrum, suam forte dimitteret obsidionem. Miserunt semel, miserunt iterum, et tamen non sunt ausi uenire: uidens autem comes quod non uenirent, dixit suis: »Ex quo non ueniunt certe, ego ibo et uisitabo illos;« et accipiens secum armatos de suis, properare cepit tendens uersus Galliacum, cum paucis ibat spirans et anhelans bellum. Quod audiens comes Tolose et qui cum eo erant, exeuntes a Galliaco, fugerunt  uersus quoddam castrum proximum, nomine Montem-acutum. Comes autem noster secutus est eos usque ad castrum illud: quod uidentes illi inde fugerunt; at illi egressi a castro illo, fugerunt uersus Tolosam. uidens igitur comes noster quod non auderent eum exspectare, ad castrum unde uenerat remeauit.

His ita rite peractis, misit dominus comes ad abbatem Cisterciensem qui erat apud Albiam, querens ab eo quid facto opus esset. Consilium autem abbatis fuit, ut comes obsideret castrum illud S. Marcelli, quod prope Albiam ad tres leugas situm erat. Comes uero Tolose, cuidam pessimo traditori Geraldo de Pepios, commiserat castrum illud. uenientes igitur nostri ad castrum, tantum ab una  parte obsederunt illud; erant siquidem paucissimi, castrum uero magnum et fortissimum. Statim certa machina nostri ceperunt fortiter impugnare. Post aliquot uero dies comes Tolose, et comes Comingensis, et comes Fuxi, cum incredibili multitudine uenientes, intrauerunt castrum ut illud defenderent contra nostros: et quia castrum, licet amplum, non potuit capere tantam multitudinem, fixerunt tentoria sua plurimi hostium ex alia parte castri: quo facto, nostri ab expugnatione castri non desistebant, aduersarii se quantum poterant defendebant. O res mirabilis et stupenda! cum obsidentes soleant obsessos numero et fortitudine superare, obsessi ferme in decuplo plures erant quam obsidentes:  non enim erant nostri amplius quam quingenti: habebant preterea dicti comites innumerabilem peditum multitudinem; nostri uero habebant pedites nullos aut paucissimos. O grande factum! o nouitas inexperta! nec silendum quod quotiescunque aduersarii exire ausi sunt aduersus nostros, statim a nostris cum uirtute maxima sunt repulsi. Quodam denique die comes Fuxi, cum multis exiens de castro, ueniebat ut nostram petrariam debilitaret: quod uidentes seruientes nostri, ipsosque solo iactu lapidum uiriliter repellentes, antequam milites nostri armari potuissent, in castrum recluserunt. Facta est autem caristia magna in exercitu; non enim poterant nostri habere uictualia, nisi ab Albia: aduersarii preterea nostri  cum maxima multitudine exeuntes, ita stratas publicas obseruabant quod illi de Albia non audebant uenire ad exercitum, nisi comes dimidium gentis sue mitteret pro conductu. Peracto igitur in obsidione illa mense uno, sciens comes quod si paucos milites quos habebat diuideret, dimidiam partem secum retinens, dimidiam pro uictualibus mittens, exeuntes aduersarii, qui infiniti erant, hos uel illos expugnarent: tam euidenti necessitate compellente perplexus, postquam per plures dies panis in exercitu defecerat, ab obsidione recessit.

Nec pretermittendum quod, cum comes ipsa die Parasceues, utpote totus catholicus, et diuino seruitio mancipatus, in pampilione suo Dominice passionis officium faceret solemniter celebrari, audientes  aduersarii clericos nostros cantantes, in subsannationem et derisum  ascendentes muros ululatum teterrimum emittebant. O peruersa infidelitas! O infidelis peruersitas! si quis autem diligenter consideret, ampliorem in ista obsidione honorem et gloriam consecutus est comes noster, quam unquam fuerat, in alicuius castri, licet fortissimi, captione: ab illo siquidem tempore et deinceps, eius probitas magna emicuit, constantia plus refulsit. Nec silendum quod, cum comes noster a castro recederet sepedicto, aduersarii, licet infiniti, non sunt ausi exire ut nostros recedentes aliquantulum impugnarent. Miraculum quod contigit ipso tempore in diecesi Rutenensi nolumus  preterire. Predicabat namque quadam die Dominica in quodam castro abbas quidam de Bonaualle, ordinis Cisterciensis, ecclesia autem modica erat, et non poterat capere populum qui aderat: qua de causa egressi erant omnes, et ante foras ecclesie predicationem abbatis audiebant. Circa finem uero predicationis, cum uenerabilis abbas uellet hortari populum qui aderat super assumendis crucibus contra Albigenses, subito uidentibus cunctis apparuit crux in ere que uersus partes Tolosanas tendere uidebatur. Miraculum istud audiui ab ore dicti abbatis, uiri religiosi et grandis auctoritatis. Recedens comes ab obsidione S. Marcelli, ipsa die scilicet in uigilia Pasche, uenit Albiam, actum ibi festum Dominice Resurrectionis.  Aduenerat autem ibi a Francia uenerabilis abbas uallium, de quo supra fecimus mentionem; erat enim electus in episcopum Carcassonensem: quem cum comes et milites nostri in predicta reperissent ciuitate, gauisi sunt ualde; omnes enim ipsum affectu precipuo diligebant: erat etiam a multis annis familiarissimus comiti; idem insuper comes, quasi ab infantia, eius consiliis se subdiderat, ad eius se habuerat uoluntatem. Ipso etiam tempore electus fuerat abbas Cistercii Arnaldus, de quo sepe fecimus mentionem, in archiepiscopum Narbonensem. Ipsa die Pasche exiens comes Tolose, et qui cum eo erant a castro S. Marcelli, uenerunt Galliacum quod tribus leugis distat ab Albia. Cogitans autem comes noster ne forte gloriarentur  aduersarii se uicisse nostros, uolensque palam ostendere quod a facie eorum non timebat, crastino Pasche exiens ab Albia cum suis iuit Galliacum, suos inuitans ad prelium inimicos. Et cum illi non essent ausi egredi aduersus eum, ipse Albiam remeauit. Electus autem Carcassonensium, de quo supra tetigimus, erat in ciuitate illa, et ego cum eo: me enim adduxerat secum de Francia, ob solatium suum in terra aliena peregrinus, cum essem monachus et nepos ipsius.



CAPUT LXI. Obsidio Altipulli, et expugnatio fortissima atque captio gloriosa.

Peractis apud Albiam aliquot diebus, perrexit comes cum suis ad castrum quod dicitur Castra;  ubi cum fecissemus paucos dies, habito comes consilio, proposuit comes obsidere quoddam castrum inter Castra et Cabaretum, quod dicitur Altuspullus; castrum siquidem illud, circa tempus obsidionis Castrinoui, reddiderat se comiti Tolosano. Exeuntes igitur a castris quadam die Dominica, scilicet in quidenna Pasche, uenimus ante castrum predictum; hostes autem qui ad defendendum intrauerant castrum illud, cuius suburbia magna, exeuntes aduersus nostros, ceperunt eos acrius infestare; nostri uero, mox illos in castrum retrudentes, a parte una castri fixere tentoria; erant enim pauci. Castrum autem Altipulli, in altissimi et arduissimi montis arduitate, super rupes maximas  et quasi inaccessibiles situm erat; tante siquidem erat fortitudinis, sicut ipse uidi oculis et experientia didici, quod si aperte essent ianue castri, et nullus penitus resisteret, non posset quis sine graui difficultate ipsum castrum perambulare et ad turrim ipsius pertingere. Preparantes igitur nostri petrariam unam, ipsam die tertia aduentus sui erexerunt, et fecerunt iacere ad turrem castri. Eadem etiam die armauerunt se nostri milites, descendentesque in uallem ad pedes castri, uoluerunt ascendere in castrum, si forte illud capere possent per insultum. Factum est autem dum intrassent primum burgum, ascendentes illi de castro super muros et domos, ceperunt ingentes lapides creberrimosque iacere super nostros. Alii  autem in loco per quem nostri intrauerant ignem copiosum accenderunt: uidentes igitur nostri quod nichil proficerent, eo quod hominibus quasi inaccessibilis esset locus ille, iactus etiam lapidum sustinere non possent, per medium ignem, non sine graui dispendio exierunt. Quadam autem die pessimam et crudelissimam traditionem quam fecerant illi de castro, non credimus pretermittendam. Erat autem cum comite nostro miles indigena cognatus cuiusdam traditoris, qui erat in castro, qui etiam ex parte dominus fuerat Cabareti. Mandauerunt igitur illi de castro comiti nostro ut mitteret ad eos dictum militem ut haberent cum eo colloquium de compositione, et per ipsum quod uellent comiti remandarent. Dum igitur accessisset ad eos  de licentia comitis miles predictus, loquereturque cum eis in porta castri, quidam de illis de castro sagittam ictu baliste dirigens, ipsum grauissime uulnerauit. O proditio crudelissima! Sed non multo post, scilicet ipso die uel in crastino, contigit, iusto Dei iudicio, quod ille traditor, qui dictum militem nostrum cognatum suum, ad colloquium uocauerat, in eodem loco ubi uulneratus fuerat, in crure uidelicet, ipse a quodam de nostris ualidissimum uulnus accepit. O iusta diuine ultionis mensura! Interea petraria nostra ad turrem castri continue iaciebat. Die autem quarta ab initio obsidionis, post occasum solis, orta est spississima nebula: illi de castro diuino timore correpti, nacta occasione apti temporis, exeuntes de castro fugere ceperunt,  quod nostri percipientes, statim, clamore facto, in castrum irruerunt, et quotquot inuenerunt de hostibus interfecerunt. Alii autem in ipsa obscurissima nocte, illos qui fugiebant insecuti, aliquos ex eis comprehenderunt; in crastino autem fecit comes castrum illud dirui et comburi: quibus gestis, milites qui uenerant a Francia cum Roberto Malouicino, sicut superius dictum est, et tota hieme precedente fuerant cum comite, recedentes ab eo fere omnes ad propria remearunt.



CAPUT LXII. Insurgunt Narbonenses malitiose contra Almaricum filium Simonis comitis.

Scelus quoddam ciuium Narbonensium, quod  ipso tempore perpetrarunt, non credimus omittendum: ciues enim Narbonenses, homines erant pessimi, et nunquam dilexerant negotium Iesu Christi, licet per ipsum negotium infinita prouenissent eis bona. Quodam die Guido frater comitis nostri, et primogenitus comitis Almaricus Narbonam perrexerunt: et cum esset in ciuitate illa dictus Almaricus, utpote puer, causa spatiandi intrauit palatium Aimerici domini Narbone; palatium autem illud uetustum erat, et quasi in solitudinis desertum redactum. Cum igitur dictus Almaricus quamdam fenestram palatii manu tangeret, et uellet eam aperire, fenestra illa nimia uetustate consumpta casu cecidit: quo facto, Almaricus rediit ad domum Templariorum ubi tunc hospitabatur. Guido  uero frater comitis hora illa erat in domo archiepiscopi Narbonensis, et statim ciues Narbonenses querentes occasionem ad faciendum malum, imposuerunt predicto paruo filio uidelicet comitis, quod uoluisset ui intrare palatium Aimerici. O modica sceleris perficiendi occasio, imo nulla! Statim armauerunt se ciues prefati, et currentes donec uenirent ad locum ubi erat puer, in ipsam domum Templariorum irrumpere satagebant: uidens autem puer, quia querebant animam eius, armauit se et in quadam turre domus Templariorum se recipiens, a facie hostium se abscondit: at illi domum sepedictam instantissime impugnabant; alii Francigenas quos in ciuitate reperiebant apprehendentes, plures occiderunt. O rabies iniquorum!  duos etiam armigeros proprios comitis interemerunt. Guido uero frater comitis in domo archiepiscopi erat hora illa, et egredi non audebat. Postquam uero dicti ciues diutius impugnauerant domum in qua erat Almaricus, tandem consilio cuiusdam ciuis Narbonensis, quieuerunt ab impugnatione illa; sicque puer de graui periculo liberatus, uiuus per Dei gratiam et sanus euasit. Nunc ad id quod dimisimus reuertamur.

Recedens comes nobilis a castro Alti-pulli cum militibus paucissimis, intrauit terram comitis Tolosani: post paucos autem dies, uenerunt ad eum plures de Alemannia peregrini; ceperunt preterea de die in diem uenire peregrini, qui, ut supra diximus, ad predicationem Guillelmi uenerabilis  archidiaconi Parisiensis et M. Iacobi de uitriaco, crucesignati erant: et quia non possemus omnia sigillatim exprimere, quomodo uidelicet misericors Deus a diebus illis negotium suum cepit mirabiliter promouere, hec breuiter dicimus, quod comes noster in breuissimo tempore plura castra ui cepit, multa etiam uacua inuenit. Nomina autem castrorum, que infra tres septimanas recuperauit comes, sunt ista: Castrum quod dicitur Cuc, Mons-Maurus, S. Felix, Casser, Mons-Ferrandus, Auinio, S. Michel, et alia multa. Dum autem esset exercitus apud castrum quod dicitur Sanctus Michel distabatque una leuga a Castronouo, superuenit episcopus Carcassonensis Guido, qui fuerat abbas  uallium et ego cum eo; ipse enim post captionem Alti-pulli, recesserat ab exercitu adhuc electus, et perrexerat Narbonam, ut cum domino abbate Cisterciensi, qui etiam erat electus in archiepiscopum Narbonensem, consecrationis beneficium sortiretur. Destructo igitur funditus castro, quod dicitur S. Michel, proposuit comes obsidere illud nobile castrum quod dicitur Podium Laurentii; quod etiam, sicut supra diximus, anno precedenti a dominio eius recesserat. Mouentes igitur et ad castrum illud tendentes, fiximus tentoria in loco prope Podium Laurentii, ad duas ferme leugas. Ipsa die superuenerunt peregrini, prepositus uidelicet Coloniensis Ecclesie potens et nobilis, pluresque cum eo nobiles Alemanni: comes autem Tolose erat  apud Podium Laurentii cum suis ruptariis infinitis; uerumtamen audiens nostros appropinquare, exspectare non est ausus; sed cum uelocitate exiens de castro, omnesque castri homines secum trahens, fugit uersus Tolosam, castrum uacuum derelinquens. O uecordia hominis, o contemptibilis stupor mentis! In crastino summo diluculo uenientes ad castrum, et inuenientes ipsum uacuum, ulterius processimus et fiximus tentoria in quadam ualle. Guido autem de Luceio, cui comes iamdudum dederat castrum illud Podii Laurentii, intrauit illud et gente sua muniuit. Exercitus autem moratus est duos dies prope castrum in quadam ualle: ibi nuntiatum est comiti nostro, quod peregrini multi et magni Rothomagensis uidelicet archiepiscopus  Robertus, et electus Laudunensis Robertus, Guillelmus uenerabilis archidiaconus Parisiensis, pluresque alii nobiles et ignobiles ueniebant a Francia Carcassonam. uidens autem comes quod multum exercitum haberet secum, habito consilio, Guidonem fratrem suum et Guidonem marescallum misit obuiam dictis peregrinis Carcassonam, ut alium facientes exercitum per se, ad alias partes se uerterent, Christi negotium promoturi. Comes autem mouens cepit tendere apud castrum de Rabastenx. Ut autem pretermittentes superflua, ad magis utilia attingamus, dicamus breuiter quod illa tria castra nobilia, uidelicet Rabastenx, Mons-acutus, Galliacum, de quibus sepius fecimus mentionem, tunc quasi uno die sine obsidione et difficultate  aliqua se nostro comiti reddiderunt. Audientes burgenses castri, quod dicitur S. Marcellus, quod comes noster, recuperatis pluribus castris, ad obsidendum eos properaret, timore ducti, miserunt ad eum supplicantes, ut eos in pace recipere dignaretur, et ipsi uoluntati eius traderent castrum. Comes autem scelera eorum recogitans et peruersitates inauditas, nullo modo uoluit componere cum eis, sed nuntios eorum ad ipsos remittens, mandauit quod pacem eius uel concordiam, nullo pondere uel pretio possent aliquando adipisci: quod audientes dicti homines, fugientes de castro suo, ipsum uacuum reliquerunt: ad quod cum uenissemus, fecit illud comes comburi, turrimque eius et omnes  muros, terre penitus adequari: inde progredientes, uenimus ad illud proximum castrum, quod Guespia dicebatur: quod cum inuenissemus uacuum, iussit comes illud destrui et comburi; unde proficiscens comes, in ulteriora procedens perrexit ut obsideret S. Antoninum. Comes autem Tolose dederat castrum illud cuidam militi homini pessimo et peruerso.

Factum est autem, dum pergeremus ad castrum illud, episcopus Albiensis precesserat nos, et uenerat ad castrum sepedictum, oblaturus pacem, moniturusque dictum militem ut nostro comiti redderet castrum illud: ille autem utpote superbissimus, cum magna indignatione respondit: »Sciat comes Montis-fortis quod burdonarii nunquam  poterunt capere castrum meum;« burdonarios autem uocabat peregrinos, eo quod baculos deferre solerent, quos lingua communi burdones uocamus. Audiens hoc comes, festinauit ad obsidionem castri sepedicti. Quadam uero die Dominica, in octauis uidelicet Pentecostes, uenimus ad castrum S. Antonini, illud obsessuri, et fiximus tentoria ex una parte castri ante portas. Castrum autem illud nobilissimum, in ualle quadam, ad pedes montis, in loco amenissimo situm erat. Inter montem et castrum iuxta muros ipsius castri, perlucida fluebat aqua; ex alia autem parte castri, erat grata planities, partemque illam nostri occupauerant obsessores. Exeuntes autem aduersarii a castro, ceperunt tota die nostros sagittis a longe infestare. Aduesperascente  die, egressi hostes a castro, ceperunt aliquantulum progredi, nostrosque de longe aggredi, sagittas suas usque ad tentoria dirigentes; quod uidentes seruientes exercitus, et pre confusione diutius sustinere non ualentes aggressi sunt aduersarios, ipsosque in castrum suum repellere ceperunt. Quid plura? Fit clamor in exercitu, currunt peregrini pauperes et inermes, ipsoque comite nostro et militibus exercitus nescientibus et inconsultis, castrum impugnare ceperunt, tantaque et tam incredibili et penitus inaudita probitate aduersarios impetebant, quod ex continuo iactu lapidum timorem mittentes in eos pariter et stuporem, abstulerunt eis in unius hore spatio tres fortissimas barbacanas. O quasi sine ferro pugna! O  uictoria gloriosa! Testem enim inuoco Deum quod, post redditionem castri, intraui ipsum castrum, et uidi parietes domorum, quasi corrosos ex ictibus lapidum, quos nostri iecerant peregrini. uidentes autem illi de castro quod amisissent barbacanas, exeuntes a castro ex alia parte, per aquam fugere ceperunt: quod uidentes peregrini nostri transierunt aquam illam, et quotquot apprehendere potuerunt, in ore gladii peremerunt. Captis barbacanis, peregrini nostri retraxerunt se ab insultu; iam enim inclinata die, nox imminebat. Circa mediam igitur noctem, uidens dominus castri quod, amissis barbacanis, quasi captum erat castrum, misit ad comitem nostrum, quasi paratus reddere castrum,  dummodo ipse posset euadere. Quem redditionis modum cum comes renueret, dominus castri iterum misit ad eum, exponens eius per omnia uoluntati. Summo igitur diluculo, iussit comes omnes extrahi de castro, habitoque cum suis consilio, quod si homines utpote rudes et agricolas interfici faceret, castrum illud, destructis habitatoribus, redigeretur in solitudinem. Saniori igitur comes usus consilio, dimisit homines; dominum uero castri, qui totius huius mali causa fuerat, retrudi iussit in imo carceris Carcassonensis, ubi in custodia et uinculis per multos detentus est dies: milites etiam paucos qui erant cum eo fecit comes carceri mancipari.



CAPUT LXIII. uocatus comes ab episcopo Aginensi, uadit et recipit ciuitatem.


Erant autem tunc temporis in exercitu Uticensis et Tolosanus episcopi et episcopus Carcassone, qui nunquam ab exercitu recedebat. Communicato igitur cum istis consilio, in hoc comes eiusque milites consenserunt, ut dirigeret comes aciem suam uersus territorium Aginnense; episcopus siquidem Aginnensis, iampridem mandauerat comiti nostro quod si ad partes Aginnenses se transferret, ipse et sui consanguinei, qui potentes erant in terra illa, eum pro posse suo adiuuarent. Erat enim Aginnum ciuitas nobilis, inter Tolosam et Buredgalam in amenissimo loco sita: ciuitas illa in territorio suo a diebus antiquis fuerat regis Anglie.  sed rex Ricardus, quando dedit sororem suam Ioannam Raimundo comiti Tolosano in uxorem, ciuitatem sepedictam cum territorio suo dedit pro matrimonio sororis sue comiti Tolosano. Dominus etiam papa comiti nostro dederat in mandatis ut omnes tam hereticos quam hereticorum fautores impugnaret auxilio crucesignatorum. Mouentes igitur a castro S. Antonini, uenimus recto gressu ad quoddam castrum comitis Tolosani, quod dicebatur Mons-cuc.

Nec silendum quod munitiones, per quas transiebamus, que timore nostrorum, ab incolis erant derelicte, de quibus poterat prouenire malum aliquod Christianitati, faciebat comes funditus euerti uel comburi. Quoddam preterea nobile castrum quod est prope Antoninum nomine Caslutium,  quod tenebat comes Tolose, traditum est tunc temporis comiti nostro, mediante industria uiri nobilis et fidelis, comitis uidelicet Balduini. Comes enim noster iam habuerat antea castrum illud; sed homines de castro anno preterito ab eo recesserant et reddiderant castrum comiti Tolosano. Audientes autem homines castri de monte tunc nostros aduenire, timore ducti omnes fugerunt, castrum uacuum relinquentes: erat autem castrum illud nobile, et in optimo et fortissimo loco situm. Comes uero noster dedit ipsum supradicto comiti Balduino, fratri comitis Tolosani. Inde progredientes, uenimus prope quoddam castrum ad duas leugas, quod dicebatur Penna, in territorio Aginnensi: castrum  illud commiserat comes Tolose cuidam militi senescallo suo, qui dicebatur Hugo d'Alfar et erat Nauarrus: insuper et filiam suam non de legitimo matrimonio eidem militi dederat in uxorem. Audiens miles ille aduenire comitem Montis-fortis, adunauit ruptarios suos fortes et munitissimos circiter quadringentos. Omnes autem homines castri a minimo usque ad maximum expulit a castro; ipse uero cum ruptariis suis in munitionem se recipiens, uictualibusque copiosissimis, omnibusque que ad defensionem necessaria uidebantur, munitionem ipsam optime muniens, parauit se ad resistendum: quod audiens comes noster, proposuit obsidere illud, sed habito cum suis consilio, prius ire uoluit Aginnum, ut in potestate sua reciperet  ciuitatem. Assumens igitur de militibus exercitus secum quos uoluit, perrexit Aginnum, exercitu in loco in quo erat eius reditum exspectante, perueniensque Aginnum, honorifice est susceptus. Insuper et ciues constituentes eum dominum suum, prestito sacramento fidelitatis, tradiderunt ei ciuitatem. Quibus omnibus rite peractis, comes ad exercitum remeauit, castrum de Penna obsessurus. Anno Domini 1212, III Non. Iunii, die Dominica uenimus ad destruendum castrum Penne, illud, adiuuante Domino, obsessuri. Hugo autem d'Alfar, qui erat custos castri, de quo supra tetigimus, uidens appropinquantem exercitum signatorum, se et ruptarios suos in castri munitione recepit, per totum burgum inferius ignem mittens: erat autem  castrum Penne nobilissimum in territorio Aginnensi, in cuiusdam siquidem collis amenitate situm, latissimis et fecundissimis circumquaque uallibus cingebatur: ornabat quippe castrum hinc terrarum opulentia, illinc pratorum planities gratiosa; hinc delectabilis siluarum amenitas, illinc letificans fertilitas uinearum; arridebat insuper eris desiderata salubritas, circumcurrentium opulenta iucunditas fluuiorum; ipsa autem castri munitio supra rupem fundata maximam et natiuam, muris munita fortissimis, quasi inexpugnabilis uidebatur. Richardus siquidem rex Anglie, cuius supradiximus fuerat castrum Penne, munitionem supradictam fortissime munierat, puteumque in ea fodi fecerat, quia castrum illud erat quasi caput et  clauis totius territorii Aginnensis. Predictus autem comes, Hugo uidelicet cui comes Tolose castrum illud dederat, munitionem illam adeo munierat electis bellatoribus et minutis uictualibus, insuper et machinis que dicuntur petrarie, lignis, ferro et omnibus ad defendendam munitionem necessariis, quod non posset quis credere munitionem sepedictam, per multorum annorum curricula posse capi. Fecerat denique intra sepedictam munitionem officinas fabrorum duas, furnum et molendinum. Multiplici ergo munimine septus, obsidionem quasi intrepidus exspectabat. uenientes autem nostri ante castrum, fixere tentoria circumquaque: in ipsa autem fixione tabernaculorum, ceperunt aliqui de castro  egredi, nostrosque sagittis acrius infestare. Post aliquot autem dies, intra burgum quod combustum fuerat, erexerunt nostri petrarias ut iacerent uersus munitionem: quod uidentes illi de castro, erexerunt et ipsi petrarias, ad perturbandum et impediendum nostras, iacientesque lapides magnos et creberrimos, nostros haud modicum infestabant. Post hec nostri plures petrarias erexerunt: uerumtamen quamuis machine nostre continue iacerent, domos que in munitione erant confringerent, muros ipsius munitionis debilitabant in modico aut in nullo. Erat autem tempus estiuum et calidissimum, circa festum uidelicet B. Ioannis Baptiste.

Nec silendum credimus quod comes noster paucos habebat milites, licet multos haberet pedites  peregrinos. Unde contingebat quod quoties nostri causa impugnationis accedebant ad munitionem, aduersariis quia muniti erant et docti ad prelium se uiriliter defendentibus parum aut nichil proficere poterant. Quadam die etiam cum nostri sepedictam munitionem infestarent, quoddam repagulum de lignis muro proximum ui ceperunt, sed aduersarii per desuper murum, creberrimos lapides iacientes, nostros statim a repagulo quod ceperant repulerunt; cumque nostri se in interiora recepissent, exeuntes aduersarii, in ipso ardore diei ueniebant ut comburerent machinas nostras, afferentes secum ignem et stipulam et cetera ad ignis incentiuum necessaria: sed, nostris uiriliter resistentibus, petrarias nostras non solum comburere, sed nec ad  ipsas quidem accedere poterant. Non solum autem illa die exierunt aduersarii contra nostros, sed per multas uices exibant, nostrosque, prout poterant, infestabant. Erat in obsidione illa uenerabilis episcopus Carcassone, de quo sepius mentionem fecimus, et ego cum eo. Hic in exercitu Domini, de mandato archiepiscopi Narbonensis, qui fuerat abbas Cisterciensis, et erat legatus, sicut superius est premissum, uice fungens legati, in feruore spiritus indefesso, in labore corporis incredibili, officium predicationis, ceteraque ad obsidionem pertinentia sedulus exercebat; ut breuiter dicam, tanto et tam importabili curarum sibi inuicem succedentium pondere premebamur, quod uix licebat nobis comedere, uix modicum pausare. Nec pretermittendum  quod, dum esset comes in obsidione Penne, uenerunt ad eum omnes nobiles terre illius, et facientes ei hominium, acceperunt ab eo terras suas.

Dum res ita se haberet, Guido de Monte-forti, frater comitis nostri, et archiepiscopus Rothomagensis Robertus, et electus Laudunensis Robertus, et Guillelmus archidiaconus Parisiensis, et Ingerrannus de Boua, cui comes noster iam pridem terram comitis Fuxi pro parte concesserat, pluresque alii peregrini, egressi a Carcassona, uersus terram Fuxensem se transtulerant et uenerant ad quoddam castrum quod dicitur Anclanetum, quod statim per insultum ui capientes, hostes qui in eo erant ceciderunt: quod audientes illi qui erant in castris uicinis,  castella sua tradentes incendio, a facie nostrorum fugerunt; nostri uero castra illa perambulantes, ea funditus euertebant. Inde procedentes uersus Tolosam, castra multa et fortissima que derelicta erant uacua penitus destruxerunt: ex quo etiam ceperunt Anclanetum, non inuenerunt qui auderet eos, in aliquo castro licet fortissimo exspectare: timor quippe magnus irruerat super omnes habitatores terre illius. Dum ita uiriliter se haberent nostri predicti, misit ad eos comes noster, mandans ut uenirent ad eum apud Pennam. Peregrini siquidem qui erant cum eo, peracta quadragena sua in exercitu, uolebant fere omnes ad propria remeare: properantes igitur uiri predicti, ueniebant ad comitem. Quodam autem die uenerunt  ad castrum fortissimum, quod dicitur Penna in Albiensi: castrum illud adhuc Christianitati et comiti resistebat, semperque ruptariis erat plenum. Cum ergo uenissent supradicti peregrini ante castrum illud, ruptarii qui erant in castro exeuntes aduersus nostros, unum de nostris militibus occiderunt; nostri autem nolentes in captione castri diutius morari, eo quod comes noster uocaret eos sub festinatione, destructis in circuitu castri segetibus et uineis, recedentes nostri ad comitem festinabant. Illi autem de castro post discessum nostrorum, qui ibi fuerant per aliquot dies, uenerunt ad locum ubi nostri militem, qui occisus fuerat, tradiderant sepulture, extrahentes corpus de tumulo et per plateas distrahentes, bestiis et auibus exposuerunt. O  iniqua rabies! o crudelitas inaudita! Peruenientes sepius dicti peregrini ad comitem qui erat in obsidione Penne, ab eo cum ingenti gaudio sunt suscepti, statimque diuisis circumquaque agminibus, fixere tentoria prope castrum. Comes autem cum suis militibus obsedit castrum a parte occidentis; in illa enim parte erant machine nostre adaptate; Guido uero frater comitis, ab alia parte, scilicet ab oriente, fixit tentoria, et in illa parte erigens machinam, cepit et ipse castrum fortiter impugnare. Quid plura? Multiplices adhuc eriguntur machine, instant nostri impugnationi castri: erant autem circa castri circuitum nouem machine erecte: et quia omnia que in illa obsidione gesta sunt sigillatim exprimere non ualemus, attingamus ad  summa.

uidens comes noster quod machine nostre non poterant diruere murum castri, fecit fieri aliam machinam, longe pre ceteris maioris magnitudinis: et dum machina illa pararetur, archiepiscopus Rothomagensis, et electus Laudunensis et ceteri qui cum eis erant, expleta quadragena sua, recedere uolebant; singulis etiam diebus, completa quadragena recedebant peregrini, ueniebant autem nulli aut paucissimi. Sciens igitur comes noster quod quasi solus remanebat, in multa angustia positus, accessit ad maiores exercitus, et supplicauit ne Christi negotium, in tanta necessitate desererent, sed adhuc per aliquantulum temporis spatium morarentur: dicebatur autem quod multitudo magna  peregrinorum ueniens a Francia erat Carcassone, et uere sic erat. Nec silendum quod prepositus Coloniensis, omnesque Alemanni, qui multi et nobiles cum eo et post eum uenerant, iam ab exercitu recesserant. Audiens electus Laudunensis, preces comitis non exaudiuit; sed quamdam infirmitatem pretendens nullo modo potuit detineri: similiter et ceteri fere omnes fecerunt, solummodo archiepiscopus Rothomagensis, qui se in seruitio Dei laudabiliter habuerat, secum tenens propriis sumptibus plurimos milites, et familiam multam nimis, ipse benignus, benigne comiti acquieuit, et tandiu cum eo remansit, donec, nouis superuenientibus peregrinis, ipse de licentia et uoluntate  comitis cum honore ad propria remeauit. Cum ergo recessisset episcopus Laudunensis, et pars magna exercitus, cepit uenerabilis archidiaconus Guillelmus, uir magne constantie et mirifice probitatis, in his que ad obsidionem pertinebant instantissime laborare; episcopus autem Carcassonensis, propter quedam negotia perrexerat Carcassonam. Interea illa magna machina, quam superius commemorauimus, parabatur: que dum parata fuisset, fecit eam dictus archidiaconus a parte quadam erigi prope castrum; illa autem machina, utpote magna magnos iaciens lapides, murum castri paulatim debilitare cepit. Post aliquot uero dies, superuenerunt peregrini, de quibus supra fecimus mentionem, abbas uidelicet Sancti Remigii  Remensis, et quidam abbas Suessionensis, decanus etiam Antissiodorensis, qui ibi postea defunctus est, et archidiaconus Catalaunensis, uiri magni et litterati, plures et milites et pedites peregrini: qui cum uenissent, uenerabilis episcopus Rothomagensis, de uoluntate et beneuolentia comitis recedens ab exercitu repatriauit; illi autem qui superuenerant, ceperunt in expugnatione castri strenue laborare. Quodam die aduersarii nostri, pauperes et mulieres quos secum habebant, eiecerunt a castro et exposuerunt morti, ne uictualia eorum consumerent. Comes autem noster, eiectos illos noluit occidere, sed redire repulit in castrum. O nobilitas principis! dedignatus est occidere quos non ceperat, nec de illorum morte credidit adepturum se gloriam,  de quorum captione non fuerat assecutus uictoriam. Igitur cum machine nostre diutius iecissent intra munitionem omnesque domos et refugia que in ea erant confregissent, machina insuper magna, que de nouo erecta fuerat, ipsum murum munitionis debilitare cepisset, uidentes illi qui in castro erant, quod non poterant diu se tenere, et si castrum ui caperetur, omnes in manu gladii traderentur, attendentes insuper quod nullum habituri essent succursum a comite Tolosano, tentauerunt cum nostris de compositione, in hunc modum: Debebant reddere comiti nostro castrum, dummodo ipsi euaderent cum armis suis. Quo audito, habuit comes cum suis consilium, utrum reciperet compositionem  quam aduersarii offerebant. Attendentes autem nostri quod fere omnes peregrini erant quasi in recursu, completa scilicet quadragena sua, et quod comes remaneret ibi quasi solus; considerantes etiam quod illi de castro, adhuc per multos dies poterant resistere, cogitantes insuper quod comes multa alia et magna necessaria habebat facere; hiems uero imminebat, in qua non poterat obsidionem tenere.

His, inquam, omnibus circumspectis, consuluerunt comiti ut acquiesceret compositioni quam aduersarii offerebant. Anno igitur incarnati uerbi 1212, mense Iulii, in festo S. Iacobi, eiectis aduersariis, recepit comes nobile castrum Penne. Die autem crastina superuenit uenerabilis archiepiscopus  Remensis Albericus, uir multe bonitatis, qui negotium Iesu Christi deuotissimo amplexabatur affectu, uenitque cum eo cantor Remensis, et quidam alii peregrini: non credimus autem supprimendum quod, dum esset comes noster in obsidione Penne, rogauit Robertum Malumuicinum, ut ipse pergeret ad quamdam uillam ualde nobilem, nomine Marmandam, que fuerat comitis Tolose, acciperetque eam ex parte comitis nostri et custodiret: uir autem nobilissimus, licet grauissima infirmitate laboraret, non accusans laborem, nec fatiscentem pretendens infirmitatem, libenter ac liberaliter acquieuit. Hic est enim de cuius precipue circumspecta prouidentia, saluberrimoque consilio pendebat comes, imo totum negotium Iesu  Christi. ueniens Robertus ad uillam predictam, honorifice a burgensibus est susceptus; sed quidam seruientes comitis Tolose, qui custodiebant munitionem castri, noluerunt se reddere, sed ceperunt resistere, ipsamque defendere munitionem: quod uidens uir strenuus uidelicet Robertus, statim ante munitionem fecit erigi unum mangonellum: qui cum aliquot lapides iecisset, dicti seruientes reddiderunt munitionem. Mansit autem Robertus in uilla illa aliquantis diebus, et post hec rediit ad comitem apud Pennam. Capto castro Penne et munito, proposuit comes noster ut obsideret quoddam castrum proximum, nomine Biron: castrum illud dederat comes Tolose cuidam traditori, nomine Martino Algais, quia, sicut in superioribus diximus, fuerat  cum comite nostro, sed postea proditione facta ab eo recesserat: hic in castro prenotato moram faciens, aduentum nostrorum ibi uoluit exspectare: quod iusto Dei iudicio prouisum rei exitus demonstrauit. uenientes igitur nostri ante castrum obsederunt illud: post hec, impugnatione facta, per multos labores et mire probitatis exercitia, ascendentes muros, ui burgum ceperunt. Statim aduersarii se in munitionem receperunt, uidentesque quod non poterant resistere, quesierunt pacem, parati reddere munitionem illam, dummodo euaderent ipsi uiui, quod comes nullatenus facere uolebat: uerumtamen timens comes ne furtiue euaderet dictus traditor, Martinus uidelicet Algais, propter  cuius captionem, comes precipue obsederat castrum illud, obtulit aduersariis quod si traditorem illum in manibus eius traderent, ipse eos ab imminentis mortis angustia liberaret. Quo audito, illi auidissime currerunt, Martinumque arripientes, ipsum comiti tradiderunt: quem comes arripiens, obtulit ei confessionem, sicut aliis damnatis facere consueuerat uir catholicus; post hec ligatum ad caudam equi, per exercitum distrahi fecit, distractumque digne pro meritis patibulo suspendi. uenit ibi ad eum nobilis quidam princeps uasconie Gasto de Bearno, homo pessimus, qui semper adheserat comiti Tolosano, facturus colloquium de compositione: comes autem noster, quia ipsa die componere nequiuerunt, alterum ei diem assignauit apud  Aginnum; sed ille pacis inimicus, a compositionis pacto resiliens, ad diem illam uenire noluit. Dum hec agerentur, nobilis comitissa Montis-fortis, et uenerabilis episcopus Carcassonensis et ego cum eo, a partibus Carcassone properabamus ad comitem, habentes nobiscum paucos pauperes et peregrinos.

Nec silendum quod dum pergimus, multi de peregrinis nostris, propter calorem feruentissimum et arduitatem uie, deficiebant in uia: uenerabilis autem Carcassonensis episcopus et nobilis comitissa, eorum dolori compatientes, eos tota die in equis suis, retro se deportabant; aliquando etiam, uterque ipsorum, episcopus uidelicet et comitissa, super equum suum duos leuari faciebant peregrinos, ipsi autem pedites incedebant. O compassio pia epicopi!  o nobilis humilitas comitisse! Cum autem uenissemus Caturcum, ad comitem properantes, dictum est nobis quod illic prope erant castella, in quibus ruptarii et inimici fidei morabantur: cum ergo accederemus ad castella et essemus paucissimi, diuina clementia mirabiliter operante, perterriti hostes et a facie nostra fugientes, plura castra et fortissima uacua reliquerunt: que, postquam destruximus, uenimus ad comitem apud Pennam.

His omnibus rite peractis, habito comes nobilis cum suis consilio, proposuit obsidere quoddam castrum, nomine Moisiacum, quod erat in potestate comitis Tolosani. uenientes igitur ad castrum in uigilia Assumptionis B. Marie, obsedimus illud. Castrum autem Moisiaci situm erat ad pedem montis  quadam planitie, prope fluuium Tarni, in loco plurimum fertili et ameno; uocatur Moisiacum, a moys, quod est aqua, eo uidelicet quod dulcissimis intus fontibus abundat. Homines autem castri, cum audissent nostros accedere, uocauerunt ad se ruptarios et homines Tolosanos quamplurimos, ut eorum auxilio resistere nostris possent; erant autem ruptarii illi, homines peruersi et pessimi: cum enim castrum illud iamdudum fuisset a legatis D. pape interdictum, eo quod faueret hereticis, impugnaretque Ecclesiam cum comite Tolosano, dicti ruptarii in contemptum Dei et nostrum, campanas ecclesie, que in castro erat nobilis et amplissima, omni die, ad omnem horam, festiue faciebant pulsari.  Rex siquidem Francie Pippinus in castro illo monasterium mille fecerat monachorum. Post paucos dies, fecit comes parari machinas et erigi prope castrum, que iacientes ceperunt aliquantulum murum debilitare, erexerunt autem et aduersarii machinas suas, et fecerunt iacere contra nostras: uiri autem uenerabiles, et huius negotii rectores et magistri, scilicet episcopus Carcassonensis et Guillelmus archidiaconus Parisiensis in his que obsidioni erant necessaria instantissime laborabant; archiepiscopus etiam Remensis, qui ibi erat, uerbum predicationis et exhortationis sepissime et libentissime peregrinis ministrans, et in his que opus erant obsidioni se humiliter exponens, et sua liberaliter expendens, ualde erat necessarius negotio  Iesu Christi: quodam autem die exierunt aduersarii a castro, et ceperunt uenire ut debilitarent machinas nostras: currens autem comes noster et quidam de nostris armati, hostes in munitionem suam retrudebant. In illo autem conflictu, quidam de aduersariis sagittam dirigens, comitem nostrum in pede uulnerauit, sed et quemdam iuuenem de nostris, qui erat nepos archiepiscopi Remensis, capientes, illum post se traxerunt; quem occidentes et turpiter detruncantes ad nos proiecerunt. uenerabilis autem archiepiscopus auunculus occisi iuuenis, licet affectu diligeret eum singulari, propter seruitium tamen Iesu Christi, mortem nepotis equanimiter sustinens, et multa animi uirtute dissimulans, cunctis qui in exercitu erant,  mire patientie et magnanimitatis exemplum demonstrat.

Nec silendum est quod circa huius obsidionis initium, cum pre paucitate peregrinorum, non possemus castrum undique obsidere, exibant quotidie aduersarii a castro, uenientesque per super montem, qui castrum supereminebat, cum multa superbia exercitum infestabant; peregrini autem nostri ascendentes ad eos tota die contra illo dimicabant. Quotiescunque uero aduersarii aliquem de peregrinis nostris occiderant, in contemptum nostrorum circumdantes corpus occisi, in ipsum singuli gladios infigebant: tante enim crudelitatis erant, quod non sufficiebat eis, si aliquem nostrorum occisum uiderent, nisi noua adiicientes uulnera;  omnes quotquot erant hostes, corpus defuncti, gladiis suis transuerberabant. O pugna contemptibilis! o rabies iniquorum! Cum autem hec agerentur, ceperunt uenire de die in diem a Francia peregrini; episcopus etiam Tullensis Regenaldus, die quadam cum aliis peregrinis superuenit. Crescente igitur peregrinorum multitudine, occupauerunt dictum montem, uenientibusque paulatim peregrinis, sicut antea facere consueuerant, castrum fere undique obsederunt.

Nec silentio pretereundum quod antequam castrum undique esset obsessum, exeuntes aduersarii a castro, et ascendentes in montem, quando uidebant episcopum Carcassone sermonem exhortationis ad populum habentem, in turbam populi qui  sermonem audiebat, cum balistis sagittas iaciebant; sed per Dei gratiam nullum ledere potuerunt: et quia non omnia que ibi gesta sunt, possemus latius exprimere, accingamur ad summa. Postquam machine nostre diu iecerant, et debilitarant muros castri, fecit fieri comes machinam quamdam, quam lingua uulgaris Catum dicit: que cum facta esset, iussit comes trahi eam ad fossatum castri, quod latissimum et profundissimum erat, aqua etiam plenum. Aduersarii autem, quedam extra fossata repagula de lignis fecerant, et post illa repagula iterum aliud fossatum, manebantque semper inter illa duo fossata, et inde exibant sepius et infestabant nostros: interea dicta machina nostra ad  fossatum trahebatur. Erat autem cooperta pellibus bouinis recentibus, ne ab hostibus posset comburi; aduersarii autem quamdam machinam petrariam, faciebant iacere assidue super machinam illam, ut diruerent illam. Dum autem esset machina sepedicta super primum fossatum, nichilque superesset, nisi ut ipsum fossatum sub protectione a nostris impleretur, quodam die post occasum solis, exeuntes aduersarii a castro, attulerunt ignem, ligna sicca, stipulam, stipam, carnes salsas, adipem, oleum, et cetera ignis incentiua, ceperuntque instantissime proiicere ut comburerent machinam nostram. Habebant preterea balistarios, qui nostros defendentes machinam grauissime uulnerabant. Quid plura? Altius erupit flamma, turbati sumus omnes. Comes  autem et frater eius Guido erant inter machinam.

Proiicientes igitur aduersarii indefesse ad incendendum ignem necessaria, nostri constantissime et cum multo labore, uinum, aquam, terram, in ignem mittebant, alii autem instrumentis ferreis, frusta carnium et uasa oleo plena, que aduersarii iactabant, ab igne extrahebant. Sic itaque nostri per incredibiles caloris et laboris anxietates, quod sine lacrymis uideri uix posset, sepedictam machinam, ab igne exemerunt. In crastino autem armantes se peregrini nostri ad castrum undique accesserunt, intrantesque audacissime primum fossatum, per multos labores et constantissimas probitates, repagula lignea confringebant; aduersarii autem, qui  inter repagula et in barbacanis erant, ipsas barbacanas, prout poterant, defendebant. Cum fieret autem insultus iste, episcopus Carcassone, et ego per exercitum discurrebamus nostros exhortantes. Archiepiscopus autem Remensis, et Tullensis et Albiensis episcopi, et Guillelmus archidiaconus Parisiensis, abbas etiam Moisiaci cum quibusdam monachis, reliquusque clerus exercitus in montis descensu ante castrum stabant, induti uestibus albis, et nudis pedibus tenentes ante se crucem, cum reliquiis sanctorum, uoce altissima et deuotissima cantabant, ueni, creator Spiritus, diuinum auxilium flagitantes: nec defuit exorantibus Paracletus; sed mox ut uersum hymni, scilicet, Hostem repellas longius, tertio repetentes inceperunt, exterriti aduersarii  diuinitus et repulsi, dimissis barbacanis, ad castrum confugerunt, seque intra murorum ambitum concluserunt.

Interea burgenses cuiusdam castri comitis Tolose quod proximum erat, et uocabatur castrum Saracenum, uenerunt ad comitem nostrum et reddiderunt ei castrum illud: misit etiam comes Guidonem fratrem suum, et comitem Balduinum fratrem comitis Tolose, et alios milites ad aliud castrum nobile, quod erat comitis Tolose, distans quinque leugis a Tolosa, super Garumnam fluuium situm, nomine uerdunum; homines autem castri illius sine conditione aliqua reddiderunt se comiti nostro; similiter autem omnia in circuitu  castra se reddiderunt, excepto uno, quod dicitur Mons-Albanus. Audientes burgenses Moisiaci, quod castella, que in circuitu erant, se reddiderant comiti nostro; uidentes etiam quod resistere non ualebant, miserunt ad comitem postulantes pacem; cogitans autem comes, quod erat adhuc satis forte, nec poterat capi ui, sine multa nostrorum interfectione; attendens etiam quod si caperetur ui, destrueretur uilla que optima erat et propria monachorum. uidens insuper quod omnes qui in castro erant pariter interirent, dixit tali conditione reciperet illos, si ruptarios illos et omnes qui causa munitionis castri uenerant a Tolosa traderent in manus eius; ipsi insuper iurarent super sacrosancta Euangelia quod non impugnarent de cetero Christianos:  quibus rite peractis, traditisque ruptariis et hominibus Tolosanis, recepit comes castrum et restituit ipsum abbati, saluo eo quod de iure habuerant in castro comites Tolosani. Accipientes autem peregrini nostri ruptarios, auidissime interfecerunt. Nec silendum credimus quod castrum Moisiaci, quod in uigilia Assumptionis B. Marie obsessum fuerat, in festo Natiuitatis eiusdem uirginis captum fuit: agnoscitur ergo operata B. uirgo. Mouens comes a Moisiaco, proposuit obsidere castrum quoddam prope Fuxum, nomine Sauerdunum in diecesi Tolosana: castrum illud a dominio comitis nostri recesserat, comesque Fuxi, qui illud tenebat, occasione castri illius, castrum Apamiarum plurimum infestabat. Interea quidam peregrini nobiles de Alemannia,  uenerant Carcassonam. Ingerrannus autem de Boua, cui supradiximus, comes noster concesserat pro parte magna terram comitis Fuxi; alii etiam milites nostri qui custodiebant terram Carcassonensem, dictos Alemannos apud Apamias duxerunt. Comes autem Tolose et comes Fuxi, erant apud Sauerdunum: mouentes autem milites nostri cum Alemannis, properabant uersus Sauerdunum: quo audito, comes Tolose et comes Fuxi fugerunt a Sauerduno: sicque sine conditione uel pugna Ingerrannus recuperauit Sauerdunum.

Dum hec agerentur, comes noster cum suo exercitu a Moisiaco ueniebat; et cum esset prope Sauerdunum, ipse iuit Apamias, ubi erant Alemanni; exercitus uero perrexit Sauerdunum. Comes autem  assumens Alemannos, equitauit ante castrum Fuxi, et inde rediit ad exercitum, qui recesserat a Sauerduno, et perrexerat ad Altamripam; homines autem Alteripe a facie eorum fugerant, et dimiserant castrum uacuum; comes autem muniuit castrum Alteripe, quia per illud suos arcere poterat inimicos, erat enim situm inter Tolosam et Fuxum. His gestis, proposuit comes inuadere terram comitis Conuenarum, uenitque ad castrum quoddam, quod erat prope Tolosam, nomine Murellum; erat enim castrum illud amenissimum, super Garumnam fluuium situm. Cum autem appropinquaremus castro Murelli, homines castri timentes a facie nostra, fugerant et intrauerunt Tolosam: sed et quidam ex  ipsis, in pontem castri qui erat ligneus et longissimus super Garumnam, per quem transire debebamus, ignem miserunt. Cum uenissemus igitur ante castrum, et, ponte combusto, non possemus in ipsum intrare, comes et plures de nostris mittentes se in aquam, que profunda erat et ualida, non sine grandi periculo transierunt; exercitus autem fixit tentoria citra aquam: statim currens comes cum quibusdam suis ad pontem, ignem cum multo labore exstinxerunt, statimque tanta abundantia aque pluuialis erupit adeoque aqua predicta excreuit quod nemo sine graui proprie uite periculo poterat illam transire. uespere autem facto, uidens nobilis comes, quod fere omnes milites et fortiores exercitus transeuntes per aquam intrassent castrum, pedites  autem et inualidi non ualentes transire, remansissent citra aquam, uocauit marescallum suum et dixit ei: »uolo redire in exercitum.« Cui ille: »Quid, inquit, quid dicitis? Robur exercitus totum est in castro isto, ultra aquam non sunt nisi pedites peregrini; preterea tam magna et ualida est aqua, quod nullus modo posset eam transire; insuper uenire possent Tolosani, et uos et omnes peregrinos interficere.« Respondit comes marescallo: »Absit a me ut faciam quod consulitis! pauperes Christi expositi sunt gladio, et ego in munitione manebo! fiat de me uoluntas Domini. Certe ego ibo et manebo cum eis.« Statim exiens a castro, transiuit aquam et rediit ad exercitum peditum, mansitque ibi cum paucissimis, scilicet quatuor uel quinque militibus, plures  dies, donec, facto ponte, totus transiuit exercitus. O magna probitas principis! o uirtus inuicta! noluit enim cum militibus manere in castro, dummodo pauperes expositi peregrini erant in campo.



CAPUT LXIu. Comes Montfortiensis San-Gaudentium occupat, Tolosam modis omnibus diuexat. Comes Raimundus ad Arragonensem regem confugit, ut ab eo auxilia impetret.

Dum comes noster moraretur in castro Murelli, uenerunt ad eum episcopi Conuenarum et Consoranensium, uiri uenerabiles et Deo pleni, qui negotium Iesu Christi unico diligebant affectu, exhibitione  operis promouebant, quorum etiam consilio et industria, comes adierat partes illas. Monuerunt igitur comitem ut ulterius procederet, et sine pugna et gladio maximam reciperet Wasconie partem: properans igitur comes, perrexit ad castrum quoddam quod dicebatur S. Gaudentius, et fuerat comitis Conuenarum: homines autem castri tradentes ei castrum ipsum cum gaudio receperunt; uenerunt etiam ibi ad eum nobiles illius, facientesque ei hominium, receperunt ab eo terras suas; insuper penetrans montana apud Fuxum, terram Rogerii de Cominges nepotis comitis Fuxi ex parte maxima deuastauit. Interea Carcassonensis episcopus, qui cum quibusdam peregrinis in castro Murelli remanserat,  circa munitionem castri ipsius assidue laborabat. Peractis comes noster in Wasconia negotiis, pro quibus perrexerat, rediit Murellum: non enim habebat milites peregrinos, nisi comitem Tullensem, et quosdam alios milites paucissimos: sed quamuis esset cum paucis, frequenter tamen equitabat usque ad portas Tolose; illi autem qui in Tolosa erant innumerabiles et munitissimi, non audebant exire aduersus eum; ipse uero omnia in circuitu deuastans, munitiones ante ipsorum oculos deuastabat. Erat autem Tolosa ciuitas ultra modum plena populo, quia Biterrenses, et Carcassonenses, et Tolosani heretici, et hereticorum fautores et ruptarii, amissis diuino iudicio terris suis, Tolosam intrauerant, adeoque impleuerant, quod ipsa  claustra monachorum ciuitatis, expulsis canonicis, fecerant pecorum ouilia et stabula equorum. O nidus hereticorum Tolosa! o tabernacula predonum!

Nec pretermittendum quomodo afflicta et obsessa erat tunc Tolosa. Comes enim noster erat ex una parte apud Murellum; quidam milites nostri ex alia parte apud uerdunum; comes Balduinus ex alia; Guido frater comitis ex altera. Hi omnes ex omni parte Tolosam circumdantes, et usque prope portas ipsius sepius equitantes, eam non modicum infestabant. Comes autem Tolose qui, peccatis suis exigentibus, exhereditatus, preter Tolosam et Montem-Albanum, perdiderat terram suam, ad regem Arragonum confugerat, ab eo super recuperatione  terre sue consilium et auxilium quesiturus. O iustum iustissimi iudicis Dei iudicium! o misericordissimi fratris uidelicet P. de Castronouo ueridica sententia! dicebat siquidem uir bonus, sicut ab illis audiui, qui ab illius ore sepius audierunt. Negotium, inquiebat, Iesu Christi in partibus istis nunquam prosperum sortietur effectum, donec aliquis de nobis predicatoribus pro defensione fidei moriatur, et utinam ego prior persecutoris exciperem gladium! Ecce miser ille comes Tolosanus, cum mortem huic sanctissimo uiro uidelicet intulisset, eo quod ipsum de perpetratis nequitiis publice et in facie redargueret uir bonus, post hec se euasisse putauit, post hec recuperare se credidit terram suam; sed, Domino retribuente uindictam,  sanguinemque sui martyris uindicante, unde sperauit se habere lucrum, nisi dispendium grauissimum, inde damnum irrecuperabile reportauit.

Diligenter etiam est notandum quod dictus comes miser ille occisorem uiri Dei in inaximo amore et familiaritate receperat, adeo quod per ciuitates et castella ipsum ducens, quasi pro spectaculo omnibus dicebat: Iste solus me diligit; iste solus concordat maxime uotis meis; iste eripuit me ab inimico; licet autem crudelissimum homicidam illum comes predictus ita extolleret, ipsum muta etiam animalia abhorrebant. Sicut enim multorum et proborum uirorum canonicorum Tolosane Ecclesie, ueridica relatione audiuimus, ab illo die quo predictus homicida  memoratum uirum Dei occidit, in detestationem tanti sceleris, nunquam canis dignatus est accipere de manu eius. O res miranda! O res inaudita! Hoc idcirco inseruimus, ut quam iuste comes Tolose exhereditatus sit ostendamus.

Dum res ita se haberet, ut supradictum est, Rogerius Bernardi filius comitis Fuxensis, prope Carcassonam cum ruptariis transiens, equitabat quodam die uersus Narbonam, ut si quos inueniret peregrinos, uinctos perduceret Fuxum, aut morte crudelissima condemnaret. Factum est igitur, dum iret, obuios habuit paucos peregrinos, qui tendebant ad comitem nostrum, uenientes a partibus Gallicanis: peregrini autem illi, uidentes hostes uenientes, putantesque quod essent de nostris, intrepidi  aduersariis occurrebant  . Traditores siquidem predicti in his nequitie sue prouidebant, quia uidelicet lento passu et per stratam publicam ambulabant, ut non esset facile aduertere quod non essent de nostris. Ut autem appropinquauerunt ad inuicem, statim crudelissimi carnifices, insurrexerunt in nostros qui pauci erant et inermes, utpote proditionis ignari, occidentesque plures de nostris, et membratim dilacerantes, reliquos secum duxerunt usque Fuxum, ubi eos tenentes in uinculis, tormentis ualidissimis dilaniabant: cum maximo siquidem studio noua quotidie et inexperta excogitabant supplicia, quibus suos affligerent captiuos. Sicut enim ab ore cuiusdam militis nostri audiui, qui ibi tenebatur in uinculis, qui presens erat et  uidebat, captiuos suos cruciabant illi tot et tantis tormentis, quod Diocletiano et Maximiano posset equiparari malitia, uel etiam anteferri. Ut enim pretermittamus ibi minima, ipsos sacerdotes et diuini mysterii tractatores frequentius suspendebant; quandoque etiam, quod dictu horribile est! ligatis ad genitalia membra funibus, ferocissime distrahebant. O crudelitas immanis! o rabies inaudita!



CAPUT LXu. Conuentus episcoporum et baronum apud Apamiam celebratur a Simone comite, ubi multa decreta et leges statuuntur, quas se comes seruaturum pollicetur.

Anno Incarnationis Domini 1212, mense Nouembris,  conuocauit nobilis comes Montis-fortis episcopos et nobiles terre sue, apud castrum Apamiarum celebraturus colloquium generale. Causa autem colloquii huius ista fuit, ut comes noster, in terra quam acquisierat, sancteque R. E. subiugauerat, institui faceret bonos mores, heretica spurcitia procul pulsa, que totam corruperat terram illam, bone tam cultu religionis Christiane, quam etiam de temporali pace et quiete, consuetudines plantarentur. Terra siquidem illa ab antiquis diebus depredationibus patuerat et rapinis; opprimebat quippe potens impotentem, fortior minus fortem. uoluit igitur comes nobilis cunctas consuetudines fixosque limites terre dominis ponere quos  transgredi non liceret, quatenus etiam milites de suis certis et rectis redditibus recte uiuerent; minor etiam populus sub alis dominorum posset uiuere, immoderatis exactionibus non grauatus: ad quas consuetudines statuendas, electi fuerunt uiri duodecim qui super sacrosancta Euangelia iurauerunt, quod pro posse suo tales consuetudines ponerent, per quas Ecclesia sua libertate gauderet, tota etiam terra in statu firmaretur meliori. De illis autem XII electoribus, quatuor fuerunt ecclesiastici, duo scilicet episcopi, Tolosanus et Consoranensis, unus Templarius, unusque Hospitalarius; quatuor preterea Francigene milites, quatuor  etiam indigene, duo milites et duo burgenses, per quos dicte consuetudines, satis competenter posite et firmate. Ut autem consuetudines ille inuiolabiliter seruarentur, antequam proferrentur in medium, nobilis comes omnesque milites sui super quatuor Euangelia iurauerunt quod supra memoratas consuetudines nunquam presumerent uiolare: ut etiam maiorem obtinerent firmitatem redacte sunt in scriptum, sigillo etiam comitis et omnium episcoporum, qui ibi plures erant, firmate et munite. Dum hec agerentur apud Apamias, hostes fidei a Tolosa egressi, discurrere ceperunt per Wasconiam et facere mala quecunque potuerunt. uenerabilis autem episcopus Conuenarum, assumptis secum aliquibus de militibus nostris, perrexit  in Wasconiam, terramque illam ab hostibus fidei uiriliter defendabat: nobilis autem comes noster perrexit Carcassonam et inde Biterrim, habiturus colloquium cum archiepiscopo Narbonensi super his que spectabant ad negotium Iesu Christi. Dum autem essemus apud Biterrim, et sedes episcopalis uacaret, canonici illius Ecclesie, communi assensu, elegerunt uenerabilem archidiaconum Parisiensem Guillelmum in suum episcopum et pastorem: sed ipse nulla ratione ad hoc potuit induci, ut electioni eorum assensum preberet.



CAPUT LXuI. Rex Arragonensis uenit Tolosam et colloquium habet cum comite Simone, et apostolice sedis legato

Circa festum uero Dominice Apparitionis, rex  Arragonum Petrus, qui negotio fidei plurimum inuidebat, uenit Tolosam, et fecit ibi milites, excommunicatis et hereticis communicando; mandauitque rex archiepiscopo Narbonensi apostolice sedis legato, et comiti nostro, quod uolebat habere colloquium cum eis, et de pace et de compositione inter comitem nostrum et hostes fidei tentare. Igitur assignata fuit communi assensu dies et locus inter Tolosam et uaurum, ubi colloquium celebrari deberet. Cum igitur uenissemus ad locum consilii, rex cepit rogare archiepiscopum Narbonensem et episcopos, de restituendis terris comitibus Tolosano, Conuenarum, et Fuxensi, et Gastoni de Bearno; archiepiscopus autem Narbonensis respondit regi, ut  omnes petitiones suas redigeret in scriptum, et scriptas et sigillatas mitteret episcopis apud uaurum. Rex uero Arragonensis, postquam applausum magnum fecerat comiti nostro, et fratri et filiis eius, rogauit ipsum comitem, ut octo diebus desisteret a malefaciendo inimicis suis, cui nobilissimus et urbanissimus respondit: »Non desistam, inquit, a malefaciendo, sed ob reuerentiam uestram, cessabo his octo diebus a benefaciendo.« Similiter autem et rex promisit ex parte hostium nostrorum, quod ipso tempore colloquii, non facerent nostris malum. Sed ipsi infidelissimi, cum scirent nostros conuenisse ad colloquium, licet nos per regem fecissent  securos, discurrere ceperunt per terram nostram uersus Carcassonam, et multa mala facientes, plurimos etiam occiderunt. O fraus nequam! Die tertio postquam recessit rex a loco colloquii, et intrauit Tolosam, scripsit petitiones suas ad archiepiscopos et episcopos nostros, in hec uerba:



Petitiones regis Arragonensium ad prelatos in concilio apud uaurum congregatos.

Quoniam sacrosancta mater Ecclesia non solum uerba, sed uerbera quoque docetur habere, deuotus Ecclesie filius P., Deo miserante, rex Arragonensis, pro comite Tolosano, ad sinum eiusdem matris Ecclesie cupiens redire, et a sanctitate uestra petit humiliter, et rogat instanter, quatenus faciendo satisfactionem personalem pro excessibus  quibuscunque, prout ipsi Ecclesie uisum fuerit expedire, ac pro damnis et iniuriis illatis diuersis ecclesiis et prelatis satisfaciendo id quod clementia matris Ecclesie ipso comiti duxerit iniungendum, restituatur clementer et misericorditer ad possessiones suas, et alia que amisit. Quod si forte in persona comitis nollet Ecclesia ipsius petitionem audire, petit et rogat hoc idem pro filio; ita tamen quod puer nichilominus satisfaciat personaliter pro excessibus, uel in frontaria Saracenorum cum militibus eundo in subsidium Christianorum, uel in partibus transmarinis, secundum quod Ecclesia melius arbitrabitur expedire; et infans in terra sua, in tam diligenti custodia et tam fideli cura, ad honorem Dei et S. R. E. habeatur, usquequo de bonitate  sua signa compareant manifesta.

Et quoniam comes Conuenarum, nec fuit unquam hereticus, nec eorum susceptor, sed potius impugnator, et ideo terram dicitur amisisse, quod astiterit consobrino et domino suo, comiti Tolosano; petit idem rex et rogat pro eo, sicut pro uassallo suo, ut restituatur ad terram suam, satisfaciendo quoque ad arbitrium Ecclesie, si eum apparuerit in aliquo deliquisse.

Item comes Fuxensis, cum nec sit, nec fuerit hereticus, pro eo memoratus rex petit et rogat sicut pro consanguineo suo carissimo, cui sine uerecundia in iure sic deesse non potest, quatenus pro reuerentia ipsius et gratia restituatur ad sua, satisfaciendo  nichilominus Ecclesie in his et pro his quibus clementie matris Ecclesie eum apparuerit deliquisse.

Item, pro Gastone de Bearno uassallo suo petit sepedictus rex et rogat affectuose, quatenus restituatur ad terram suam et fidelitates uassallorum suorum, maxime cum paratus sit parere, et ad arbitrium Ecclesie satisfacere coram iudicibus non suspectis, si nobis causam ipsius audire et expedire non licet.

In omnibus tamen premissis duxit memoratus rex, misericordiam potius quam iudicium inuocandum, mittens ad clementiam uestram clericos et barones suos super premissis, ratum habiturus quidquid a uobis cum eis fuerit ordinatum. Supplicans  ut talem habere dignemini circumspectionem et diligentiam in hoc facto, ut in negotio Christianitatis in partibus Hispanie, ad honorem Dei et S. matris Ecclesie dilatationem, predictorum baronum et comitis Montis-fortis subsidium posset habere.

Datum Tolose, XuII Kal. Februarii.



Responsio concilii.

Illustri et dilecto in Christo P. Dei gratia regi Arragonum, comiti Barchilonensium, concilium apud uaurum , salutem et sinceram in Domino dilectionem.

Petitiones et preces uidimus, quas pro Tolosano et eius filio et Fuxensi et Conuenarum comitibus, et nobili uiro Gastone de Bearno, uestra regalis serenitas  destinauit: in quibus etiam litteris, inter cetera Ecclesie filium dicitis uos deuotum; super quo Domino Iesu Christo, ac regali uestre celsitudini, gratiarum referimus actiones, et in cunctis quibus secundum Deum possemus, propter illam mutuam dilectionem, qua uos sancta Romana mater Ecclesia, sicut intelligimus, amplectitur, et uos ipsam, nec non et ob reuerentiam excellentie uestre regalis, admitteremus affectuosius preces uestras. Super eo quod pro comite Tolose petitis et rogatis, hec duximus serenitati regie respondendum, quod tam causa comitis quam filii, que pendet ex facto patris, auctoritate superioris est a nobis exempta cum idem comes Tolose, Regiensi episcopo et magistro Theodisio, a domino papa negotium  suum fecerit sub certa forma committi. Unde, sicut credimus, memoriter retinetis quot et quantas gratias dicto comiti, post multos excessus ipsius, dominus papa fecit; nec non et quam gratiam, ad intercessionem uestram et preces, uenerabilis Narbonensis archiepiscopus, apostolice sedis legatus, tunc abbas Cistercii apud Narbonam et Montempessulanum, eidem comiti faciebat, biennio, si bene meminimus, iam transacto. uolebat siquidem idem legatus, omnes dominicaturas et proprietates eidem comiti remanere integras et illesas: et ut illa iura que habebat in castris aliorum hereticorum, que de feodo eius erant, sine Alberga, sine Quista, sine Caualgata, eidem integra  remanerent. De illis preterea castris que erant aliorum hereticorum, que de feodo eius non erant, que idem comes dicebat esse quinquaginta, uolebat prefatus legatus, ut quartalis et tertia pars eorum caderet in proprietatem comitis supradicti. Spreta uero comes illa magna gratia domini pape ac predicti legati et Ecclesie Dei, ueniens directe contra omnia iuramenta, que olim prestiterat in manibus legatorum, et addens iniquitatem iniquitati, crimina criminibus, mala malis, Ecclesiam Dei et Christianitatem, fidem et pacem cum hereticis et ruptariis impugnauit et damnificauit, adeo ut omni gratia et beneficio reddiderit se indignum.

Quod autem pro comite petitis Conuenarum, taliter super hoc duximus respondendum. Pro certo  intelleximus quod, cum post excessus suos multiplices, et iuramenti transgressionem fedus cum hereticis et eorum fautoribus contraxisset, et ipsam Ecclesiam, licet nunquam in aliquo lesus esset, cum eisdem pestilentibus impugnasset, licet postmodum diligenter fuerit admonitus, ut cessaret a ceptis, et rediens ad cor, tandem reconciliaretur ecclesiastice unitati: nichilominus idem comes, in sua nequitia exstitit, excommunicationis et anathematis uinculo alligatus, de quo etiam, ut dicitur, comes Tolose asserere consueuit, quod ipse comes Conuenarum eum ad guerram impulit et induxit. Unde idem comes, auctor per hoc guerre et malorum que Ecclesie multipliciter prouenerunt exstitit. uerumtamen si talem se exhibuerit, ut absolutionis  beneficium mereatur, postmodum cum fuerit absolutus, et habuerit potestatem standi iudicio, si de aliquo quereletur, Ecclesia ei iustitiam non negabit.

Petit preterea regia celsitudo, pro comite Fuxensi, ad quod taliter respondemus, quod constat de ipso, quod hereticorum exstitit a longo tempore receptator, presertim cum non sit dubium quin credentes hereticorum heretici sint dicendi: qui etiam post multiplices excessus suos, post prestita iuramenta, post obligationes tam personarum quam rerum, post iniectionem manuum in clericos, et detrusionem eorum in carcerem, pro quibus causis et multis aliis anathematis mucrone  percussus: post illam etiam gratiam, quam idem legatus ad intercessionem uestram, olim ipsi comiti faciebat, cruentam cedem exercuit in signatos, tam laicos quam clericos, qui in paupertate et simplicitate sua, contra uauri hereticos in Dei seruitium ambulabant; qualis autem et quanta erat illa gratia, bene recolit, sicut credimus, regia celsitudo, ad cuius preces cum eodem comite compositionem faciebat dictus legatus. Sed quod non fuit facta illa compositio per ipsum comitem stetit: exstant enim littere ad dominum comitem Montisfortis regali sigillo munite, talem clausulam continentes: Dicimus etiam uobis quod, si comes Fuxensis noluerit stare placito illi, et uos postea non audieritis preces nostras pro eo, non erimus inde  uobis dipacati: uerumtamen, si dederit operam ut absolutionis beneficium consequatur, et postmodum, cum absolutionis fuerit gratiam consecutus, de aliquo quereletur, iustitiam ei Ecclesia non negabit.

Postulatis insuper et rogatis, pro Gastone de Bearno, ut restitueretur ad terram suam, et ad fidelitates uassallorum suorum, super quo uobis taliter respondemus. Ut alia multa, imo potius infinita, qui in ipsum Gastonem dicuntur, ad presens silentio transeamus, confederatus tamen hereticis et receptatoribus seu defensoribus eorum contra Ecclesiam et signatos, est Ecclesiarum et ecclesiasticarum personarum  manifestissimus persecutor. uenit in auxilium Tolosanorum ad obsidionem Castrinoui. Interfectorem Fr. P. de Castronouo, apostolice sedis legati habet secum; ruptarios diu tenuit atque tenet.

In anno preterito, ruptarios in cathedralem ecclesiam Oleronis induxit, ubi amputato fune de quo pendebat pixis continens corpus Domini nostri Iesu Christi in terram cecidit, et quod nefas est dicere, ipsum corpus Dominicum est per terram expensum; transgressus iuramenta manus in clericos uiolentas iniecit: pro quibus et aliis causis pluribus, quas ad presens tacemus, idem Gasto excommunicationis et anathematis est nexibus innodatus. uerumtamen si satisfecerit Ecclesie, prout debet, et absolutionis  beneficium consequetur, et conquestus fuerit de aliquo, audietur de iure suo. Aliter siquidem, pro predictis sic excommunicatis, clarissime princeps, uestram regiam maiestatem intercedere non deceret, nec nos pro talibus et in talibus audemus aliter respondere. Ad hec, serenitatem uestram regalem monemus et hortamur in Domino, quatenus ad memoriam reuocare dignemini honorem  quem uobis fecit sedes apostolica, et illum quem impresentiarum illustri regi Sicilie sororio uestro facit, quid etiam D. pape in uestra promisistis unctione, et quid uobis sedes apostolica dederit in mandatis. Oramus ut Deus ad honorem suum, et S. R. Ecclesie, per multa tempora uos conseruet. Quod si per  hanc nostram responsionem, uestre regie maiestati non fuerit satisfactum, nos ob reuerentiam uestram et gratiam, D. pape curabimus intimare.

Datum uauri, Xu Kal. Februarii.

Audiens rex Arragonum responsiones prelatorum nostrorum, uidensque petitiones quas fecerat penitus refutatas, affectumque suum non posse perduci ad effectum, alium circumuentionis modum inuenit. Misit itaque nuntios ad prelatos, mandans et rogans, quatenus inducerent comitem Montisfortis, ad hoc ut comiti Tolosano ceterisque fidei Christiane inimicis treugas daret, usque ad futurum proximum Pentecostem, uel saltem usque in Pascha: quod audientes prelati nostri, animaduertentesque quod rex ob nichil aliud peteret hoc, nisi ut  hoc audiretur in Francia, sicque deuotio tepesceret signatorum, petitionem istam, sicut et primas fecerant, refutarunt. Quia uero longum esset omnia enarrare per ordinem que rex ille mandauit, et nostri ei respondenda duxerunt, istud breuiter dicamus, quod hec fuit tota intentio dicti regis, laborare uidelicet, ut comes Tolose et alii religionis Christiane inimici sui, restituerentur ad terras suas, uel saltem ipsis treuge darentur a nostris, ob intentionem superius memoratam. Nostri uero, uiri prouidi et constantes, nec terras reddere, nec treugas concedere uoluerunt. uidens rex quod nichil proficere potuisset, in graue dispendium fame sue pariter  et honoris, apposuit quod excommunicatos et terras eorum quas adhuc tenebant, in sua protectione reciperet: et ut suam nequitiam, aliquantulum palliaret, sedem apostolicam appellauit; prelati autem nostri, huic appellationi quia multiplicibus ex causis friuola erat et inualida minime detulerunt; sed archiepiscopus Narbonensis apostolice sedis legatus misit litteras in hunc modum:

Illustrissimo domino PETRO, Dei gratia regi Arragonensi, frater A. diuina miseratione Narbonensis archiepiscopus, apostolice sedis legatus, salutem in caritate animi et uisceribus Iesu Christi.

Intelleximus non sine turbatione multa ac amaritudine animi, quod ciuitatem Tolose ac castrum Montis-Albani et terras propter crimen hereseos,  ac alia multa et nefanda facinora traditas Satane ac ab omni communione matris Ecclesie separatas, et crucesignatis auctoritate Dei, cuius nomen in his grauiter blasphematur expositas, disponitis in protectione ac custodia uestra recipere, ac eas contra Christi exercitum defensare. Cum igitur hec, si uera sint, quod Deus auertat! non solum in salutis uestre dispendium, sed in honoris regii ac opinionis uestre et fame possint cedere detrimentum, Nos qui salutem uestram, et gloriam et honorem zelamus, totis uisceribus caritatis, celsitudinem regiam rogamus, consulimus, monemus et hortamur in Domino, et in potentia uirtutis huius, et parte Dei Redemptoris nostri Iesu Christi, ac sanctissimi uicarii  eius domini nostri summi pontificis, auctoritate legationis qua fungimur, inhibemus, et modis, quibus possumus, obtestamur ne per uos, uel per alios, terras recipiatis uel defendatis predictas. Optamus autem quatenus tam uobis quam et ipsis taliter dignemini prouidere, ne communicando excommunicatis et maledictis hereticis et fautoribus eorumdem, labem excommunicationis incurrere uos contingat. Unum autem non uolumus serenitatem uestram latere quod si quos de uestris, in defensionem predicte terre duxeritis relinquendos, cum omnes excommunicati sint ipso iure, uos denuntiari excommunicatos, tanquam defensores hereticorum publice faciemus.

Rex Arragonensis, in nullo resipiscens, sed que  male proposuerat, peius adimplens, hereticos omnes et excommunicatos comites, Tolosanum uidelicet, Conuenarum et Fuxensem, Gastonem de Bearno omnesque milites Tolosanos et Carcassonenses, qui pro heresi exhereditati Tolosam confugerant; ciues etiam Tolosanos in sua protectione suscepit, et ab ipsis iuramentum recepit; ciuitatem etiam Tolosanam, que est proprie de dominio regis Francie, et totum illud terre, quod illi adhuc tenebant, in sua custodia recipere presumpsit. Non credimus omittendum quod, cum essent nostri prope dictum colloquium apud uaurum, comesque Montis-fortis ob reuerentiam regis, diebus colloquii, inimicis treugas dedisset, et rex similiter ex parte aduersariorum treugas firmasset, ipso tempore colloquii manentibus  treugis, nostrisque non cauentibus, equitarunt hostes pluries per terram nostram predamque multam capientes, plurimosque insuper homines occidentes, multos captos ducentes, mala ubique grauissima intulerunt: super quibus malis, cum rex sepius requireretur a nostris, non fecit ullatenus emendari. uidentes igitur nostri quod rex detineret eos nuntiis, litteris et etiam appellationibus superfluis, et nichilominus tempore colloquii et treugarum nostros ab excommunicatis quorum causam fouebat, permitteret apertissime et sepissime infestari, a uauro recesserunt; uerumtamen antequam recederent, scripserunt D. pape de communi negotio Ecclesie, et de prefato colloquio in hunc modum:



Littere synodi uaurensis ad dominum papam Innocentium.


Sanctissimo Patri in Christo ac beatissimo domino suo INNOCENTIO Dei gratia summo pontifici, deuoti et humiles serui eius, archiepiscopi, episcopi et alii Ecclesiarum prelati, apud uaurum pro sancte fidei negotio congregati, cum omni affectione, longum uite spatium et salutis.

Ad agendas paternitatis uestre sollicitudini dignas grates, cum nec lingua nec calamus nobis sufficiant, retributorem omnium bonorum exoramus ut nostrum in hac parte suppleat defectum et abunde uobis retribuat omne bonum, quod nobis et nostris aliisque partium nostrarum Ecclesiis tribuistis. Cum enim in partibus istis, pestis heretica, antiquitus seminata, nostris partibus, usque adeo succreuisset,  quod cultus diuinus ibidem haberetur omnino in opprobrium et derisum, et in clerum et bona ecclesiastica, hinc heretici inibi ruptarii grassarentur, et tam princeps quam populus, in reprobum sensum datus, a fidei rectitudine deuiauit, ut per uestros exercitus signatorum, quos ad emundandas spurcitias pestis huius, sapientissime destinastis, et Christianissimum eorum principem, comitem Montisfortis, intrepidum omnino athletam et inuictum Dominici prelii bellatorem: Ecclesia que tam miserabiliter ibi corruerat, caput inibi ceperit releuare, et in parte maxima destructis aduersitatibus et erroribus uniuersis, terra dudum a cultoribus horum dogmatum conculcta, demum diuino cultui assuescat: restant uero adhuc reliquie dicte pestis,  Tolosa uidelicet ciuitas, cum castris aliquot, ubi tanquam sordes in sentinam cadentes, residuum prauitatis heretice se collegit: quorum princeps, comes scilicet Tolose, qui ab antiquis temporibus, sicut multoties iam audistis, hereticorum et fautor exstitit et defensor, et pro uiribus que sibi remanserunt, impugnat Ecclesiam, et quoad potest pro fidei hostibus, eius cultoribus se opponit. Ex quo enim rediit a sanctitatis uestre presentia cum mandatis, in quibus, ultra omnem meritorum exigentiam suorum, egeratis misericorditer cum eodem, introiuit, sicut manifeste uidetur, angelus Satane in cor eius, et gratie uestre beneficiorum ingratus, de his que coram uobis promiserat nichil impleuit; imo  pedagia sepius abiurata uehementer adauxit, et ad omnes quos sciuit nostros et Ecclesie aduersarios se conuertit. Sane per Othonem Dei et Ecclesie inimicum, opinatus contra ipsam Ecclesiam uires assumere, sub ipsius confidentia manifeste, sicut asseritur, minabatur quod Ecclesiam de finibus suis et clerum radicitus exstirparet; hereticos et ruptarios, quos multoties abiurauerat, extunc feruentius solito fouere studuit et tenere.

Cum enim Catholicorum exercitus obsideret uaurum, ubi sedes erat Satane et quasi huius erroris heretici prouincia, ipse in subsidium peruersorum, misit milites et clientes, et in castro suo quod Casser appellatur, fuerunt inuenti et combusti a crucesignatis plusquam quinquaginta heretici,  preter credentium eorum multitudinem copiosam. Inuocauit etiam contra Dei exercitum, Sauaricum inimicum Ecclesie, regis Anglie senescallum, cum quo Christi pugilem predictum comitem Montis-fortis apud Castrumnouum Arii obsidere presumpsit; sed Christi dextera faciente, cito fuit eius presumptio in confusionem conuersa, ita quod pauci Catholici infinitam arianorum multitudinem effugarunt. Predictorum autem Othonis et regis Anglie confidentia defraudatus, ut qui baculo arundineo nitebatur, cogitauit iniquitatem abominabilem, et ad regem Marrochitarum nuntios destinauit subsidium eius, non solum in terre nostre, sed totius Christianitatis exitium implorando, sed conatum  ipsius diuina pietas impediuit. Episcopum Agennensem a sede propria expellendo, bonis omnibus spoliauit, et abbatem de Mosiaco cepit, et abbatem Montis-Albani fere per unum annum tenuit captiuatum. Ruptarii quoque ipsius et complices peregrinos clericos et laicos innumerabiles uariis tormentis affecerunt et nonnullos detinent ac diutius tenuere captiuos; in his omnibus non auersus est furor eius, sed adhuc manus eius extenta, ita ut fiat quotidie semetipso deterior, et omnia mala que potest per seipsum et filium et complices suos Fuxensem et Conuenarum comites et Gastonem de Bearno, uiros sceleratissimos et peruersos, contra Dei Ecclesiam operetur. Cum autem ultione diuina et censura ecclesiastica memoratus  athleta fidei, comes Christianissimus terras ipsorum, tanquam hostium Dei et Ecclesie sancto et iusto occupauit prelio fere totas, ipsi adhuc in sua persistentes malitia et humiliari sub potenti manu Dei contemnentes , nuper ad regem Arragonum recurrerunt, per quem forte intendunt uestram circumueniri clementiam, et Ecclesiam suggillare. Adduxerunt enim ipsum Tolosam nobiscum, qui de mandato legati et delegatorum nostrorum apud uaurum conueneramus, colloquium habiturum, qui que aut qualia proposuit, et que nos ei duxerimus respondenda ex rescriptis que uobis sigillata mittimus plenius cognoscetis. Omnes igitur unanimiter et concorditer hec premissa sanctitati uestre intimamus, liberantes animas  nostras, ne per defectum significandi in negotio fidei, de contingentibus aliquid omittatur: pro certo namque sciatis quod, si terra que dictis tyrannis, cum tanta iustitia et multa Christianorum effusione sanguinis est ablata, ipsis aut heredibus eorum restituatur, non solum fieret nouissimus error peior priore , sed exinde excidium clero et Ecclesie inestimabile immineret. Ad hec quoniam enormitates abominabiles et alia scelera predictorum, per singula presenti pagine non credimus adnotanda, ne librum texere uideremur, quedam in ore nuntiorum posuimus, que sanctis auribus uestris poterunt uiua uoce referri.

Nuntii qui detulerunt litteras istas ad D. papam fuerunt hi: uenerabilis Conuenarum episcopus, abbas  de Claraco, archidiaconus Parisiensis Guillelmus, M. Theodisius, et clericus quidam, qui diu fuerat corrector litterarum, in curia D. pape, et dicebatur Petrus Marci. Priusquam autem uenirent ad curiam dicti uiri prouidi et discreti, rex Arragonum per nuntios suos circumuenire intendebat simplicitatem apostolicam, et per suggestionem falsitatis et ueritatis suppressionem, impetrauerat litteras in quibus D. papa precipiebat comiti Montis-fortis, quatenus comitibus Conuenarum  et Fuxi, et Gastoni de Bearno, redderet terras suas. Scripsit etiam archiepiscopo Narbonensi alias litteras in quibus D. papa, indulgentiam quam fecerat proficiscentibus contra hereticos Albigenses  uidebatur reuocare. uenientes igitur nuntii nostri ad curiam Romanam, D. papam inuenerunt aliquantulum durum, eo quod nimis credulus fuisset falsis suggestionibus nuntiorum regis Arragonensium; sed postea, ueritate comperta, per nuntios nostros, quidquid fecerat ad regis nuntiorum suggestionem, reuocauit in irritum, et ipsi regi misit litteras in hec uerba:



Littere D. pape regi Arragonensium, ne opponat se negotio Ecclesie.

INNOCENTIUS episcopus, seruus seruorum Dei, PETRO illustri regi Arragonensium.

Is in cuius manu sunt omnium corda regum , inspiret tibi humiliter exoratus, ut prudenter attendens, quod iuxta mandatum apostolicum,  nos oportet arguere, obsecrare, increpare , nostras increpationes, quas paterna affectione in te depromimus, deuotione recipias filiali, et sic obtemperes salubribus monitis et consiliis, et correctionem apostolicam recipiendo, demonstres te in his et affectum habuisse sincerum in quibus absque dubio, per effectum nosceris deliquisse. Sane ad totius fere mundi notitiam iam peruenit, nec serenitatem tuam credimus ignorare, aut etiam diffiteri, quod inter ceteros principes Christianos, te specialiter studuimus honorare, per quod et potentia tibi accreuit et fama: et utinam cum his et prudentia et deuotio pariter, cum his accreuissent! quod licet nobis gratum existeret, tibi tamen amplius expediret. uerum in hoc, nec  tibi prouidisse dignosceris, nec nobis, ut decuit, detulisse; quia, cum Tolosani ciues, tanquam putrida membra sint precisi excommunicationis mucrone et ipsa ciuitas supposita sit interdicto, pro eo quod quidam eorum manifesti sunt heretici, plures uero credentes, fautores et receptatores eorum ac defensores, adeo ut alii quoque quos Christi exercitus, imo uerius ipse Christus, qui contra ipsos suis adinuentionibus prouocarant, a suis fecit tabernaculis emigrare, ad Tolosanam quasi quamdam sentinam erroris confugerint ciuitatem, tu diuini timoris oblitus quasi preualere ualeas contra Dominum, uel auertere manum eius contra eos exigentibus suis culpis extentam, ipsos in defensionem sub specie pietatis impietatem exercens, in  scandalum populi Christiani et proprie fame dispendium recepisti. Nuper igitur auditis que uenerabilis frater noster Segobiensis episcopus, ac dilectus filius Columbus nuntii, ac nuntii legatorum nostrorum et comitis Montis-fortis in presentia nostra proponere uoluerunt, et litteris hinc inde directis lenius intellectis, habito cum fratribus tractatu ac consilio diligenti, uolentes honori tuo quantum ad famam, saluti quantum ad animam, indemnitati quantum ad terram paterna sollicitudine precauere. Serenitati tue, in uirtute Spiritus sancti sub obtentu diuine ac apostolice gratie prouidimus iniungendum, ut prenominatos deseras Tolosanos, non obstante promissione uel obligatione quacunque  prestita, in elusionem ecclesiastice discipline, ipsis quandiu tales exstiterint, non impensurus consilium, auxilium uel fauorem. Si uero iidem ad Ecclesie redire desiderant unitatem, prout fuit a dictis nuntiis tuis propositum, coram nobis, nos uenerabili fratri nostro F. Tolosano episcopo, uiro integre opinionis et uite, qui testimonium habet non solum ab his qui intus, sed ab his etiam qui sunt foris, nostris damus litteris in mandatis, ut adiunctis sibi duobus, eos qui uoluerint de corde puro et conscientia bona, et fide non ficta redire , sufficienti ab eis cautione recepta, reconciliet ecclesiastice unitati; illos uero quos in erroris sui tenebris persistentes, idem episcopus de labe notauerit heretice prauitatis, exterminari  faciat a ciuitate iam dicta, et bona eorum omnia confiscari, ita quod nullo unquam tempore recipiantur in ipsa, nisi forte diuinitus inspirati, se ueros fidei orthodoxe Christianos, exhibitione bonorum operum demonstrarent, et sic ipsa ciuitas reconciliata pariter et purgata, sub apostolice sedis protectione consistat; non molestanda de cetero a comite predicto uel aliis Catholicis, sed defendenda potius et fouenda. Miramur insuper et mouemur quod pro terra nobilium uestrorum comitis Fuxensis et Conuenarum et Gastonis de Bearno restituenda sibi, per nuntios suos, apostolicum suppressa ueritate mendacium exprimentes, subripi fecistis mandatum, cum propter multa et magna eorum flagitia ob hereticorum fauorem quos manifeste  defendunt, excommunicationis sint uinculo innodati: unde cum mandatum pro talibus sic obtentum non teneat, illud tanquam subreptum penitus reuocamus. Si uero iidem ecclesiastice unitati reconciliari desiderant, prout dicunt, uenerabili fratri nostro Narbonensi archiepiscopo apostolice sedis legato, nostris damus litteris in mandatis ut, recipiens ab ipsis non solum iuratoriam cautionem, cum sua iam sint iuramenta transgressi, sed et aliam quam uiderent expedire, beneficium absolutionis impendat, et iis rite premissis, quasi uere deuotionis indiciis, legatum de latere nostro, uirum honestum, prouidum et constantem, ad partes illas curabimus destinare, qui non declinans ad dexteram uel ad sinistram, sed incedens  regia uia, semper que recte facta inuenerit, approbet et confirmet, errata corrigat et emendet, et tam nobilibus antedictis quam aliis conquerentibus, exhiberi faciat iustitie complementum.

Interim ergo inter te et terram tuam et dictum comitem Montis-fortis, uolumus et mandamus firmas treugas fieri et seruari. Mandantes nichilominus comiti antedicto, ut pro terra quam a te tenet, reuerenter exhibeat quod exhibere tenetur. Illud autem excellentiam tuam uolumus non latere, quod si Tolosani et nobiles supradicti adhuc quoque in errore suo duxerint persistendum, nos per indulgentias innouatas, crucesignatos et fideles alios excitamus, ad exstirpandam pestem hanc, diuino freti  auxilio, insurgentes tam contra ipsos quam contra quoslibet alios receptatores et defensores ipsorum qui plus ipsis hereticis sunt nociui, procedant in nomine Domini Sabaoth. Monemus igitur serenitatem tuam, rogamus et obsecramus in Domino, quatenus que promisimus, prompto animo, quantum ad te pertinet, exsequaris, pro certo sciturus quod, si aliter , duceres faciendum, preter indignationem Dominicam, quam ex hoc contra te procul dubio euocares, graue et irreparabile posses incurrere detrimentum, nec nos quantumcunque diligamus personam, tibi contra fidei Christiane negotium, possemus parcere uel deferre; quantum enim tibi immineret periculum, si Deo et  Ecclesie presertim in causa fidei te opponeres, ut consummationem sancti operis impediret, non solum uetera, sed etiam moderna possunt te exempla mouere.

Datum Laterani, XII Kal. Iunii pontificatus nostri anno XuI.

Post consummatum prelatorum concilium apud uaurum, cum rex Arragonensis exiisset de Tolosa, et plures de militibus suis ob ciuitatis custodiam, et hostium Christi auxilium dimisisset in eadem ciuitate, post paucos dies mandauit comiti nostro quod uolebat habere cum eo colloquium prope Narbonam; comes autem noster uolens deferre regi ut Domino quantum posset secundum Deum et obedire, respondit quod libenter iret ad colloquium  prenotatum. Rex autem non uenit ad locum colloquii, nec unquam uenire proposuerat; sed tam de Arragonensibus quam de Tolosanis hereticis et ruptariis multi uenerunt, et timebatur ne uenientem comitem cum paucis ad colloquium proditiose caperent; innotuit comiti quod fiebat, et a loco colloquii declinauit.



CAPUT LXuII. Rex Arragonum, comiti Montis-fortis per feciales bellum indicit.

Post paucos uero dies, prefatus rex misit nuntios ad comitem ferentes ipsius litteras, in quibus continebatur quod rex diffidabat comitem, et ei quantum poterat minabatur. uerumtamen comes noster, licet rex illum cum tanta superbia diffidasset,  nullum damnum uoluit inferre terre regis, a quo diebus singulis mala multa et grauia sustinebat, homines siquidem Catalaunenses intrabant terram nostram, et eam quantum poterant infestabant. Post aliquot uero dies, misit comes noster ad regem, Lambertum de Turreio probum militem et discretum querebatque a rege per predictum militem utrum super diffidatione premissa per nuntios regis rex ita se haberet, mandabatque etiam ei, quod in nullo unquam ei fore fecerat, sed paratus erat ei reddere quod debebat. Offerebat insuper, quod si de ipso rex conquereretur super terris hereticorum, quas de mandato summi pontificis, auxilio crucesignatorum acquisierat, paratus erat stare iuri in curia D. pape, uel in curia D. Narbonensis  archiepiscopi, apostolice sedis legati; quasdam etiam litteras tradidit militi prenotato, quas regi presentari precepit, si in sua obstinatia duceret permanendum. Continentia autem litterarum hec erat: Scribebat comes regi absque salutatione, significans ei quod ex quo ipse post tot iuris et pacis oblationes sibi factas, in sua diffidatione et obstinatia permanebat, comes eum similiter diffidebat, dicens quod nullo ei de cetero iure seruitii tenebatur, sed per Dei auxilium tam de ipso quam de aliis se defenderet Ecclesie inimicis. ueniens sepedictus miles ad regem, coram ipso multisque baronibus terre sue, diligenter et prouide omnia, que comes in eius ore posuerat, per ordinem enarrauit;  obstinatus autem rex, omnem respuit modum pacis, nec a diffidatione sua contra comitem animum uoluit reuocare. Statim sepedictus nuntius litteras comitis super diffidatione regi presentauit, que in communi tam ipsius regis quam baronum suorum audientia sunt perlecte: quibus lectis et plenius intellectis, rex et sui in iram uersi sunt et furorem. Post hec emisso nuntio ab aula regia et diligenter custodito, quesiuit rex a suis consilium quid facere deberet de nuntio supradicto. Consuluerunt autem eum quidam barones sui quod mitteret ad comitem nostrum, mandans et precipiens ut ueniens ad ipsum in sua curia, faceret ei ut suo domino quod debebat: quod si comes nollet uenire, iudicabant ipsum nuntium reum mortis. In crastino  autem uenit nuntius ad curiam, et que die precedenti ex parte comitis dixerat, diligentius replicauit, audacter se etiam obtulit, quod si quis de militibus regis uellet dicere, quod comes noster regem iniuste offendisset, uel exstitisset ei aliquando infidelis, paratus erat in ipsa curia regis dominum super fidelitate defendere per duellum: sed cum nullus auderet eum impetere, omnes tamen clamarent durius contra illum, tandem ad preces quorumdam Arragonensium militum, quibus aliquantulum erat notus, dimissus a rege post multa mortis pericula ad comitem remeauit. Ex tunc sepedictus rex, qui a retroactis diebus, persecutus fuerat comitem Iesu Christi, sed tantum in occulto, cepit ipsum grauare in omnibus et persequi manifeste.



CAPUT LXuIII. Ludouicus regis Gallie filius, sumpta bellice crucis tessera, multos ad eam sumendam inducit.


Anno ab Incarnatione Domini 1212, mense Februario, Ludouicus filius regis Francie, mitissimus iuuenis et bone indolis adolescens, signo crucis signauit se contra hereticos: quo audito, infiniti milites eius amore et emulatione prouocati, signum crucis uiuifice assumpserunt. Rex uero Francie audiens quod filius suus cruce signatus esset, multum doluit; sed causam doloris eius non est nostrum exponere. Prima uero die Quadragesime celebrauit rex generale colloquium in ciuitate Parisiensi ut ordinaret de motione filii sui, et sciret qui  et quanti et quales irent cum eo. Erant tunc Parisiis Tolosanus et Carcassonensis episcopi, uiri totius sanctitatis, qui tunc uenerant in Franciam ut promouerent negotium fidei contra hereticos pestilentes. Rex autem Arragonensis qui, quantum poterat, impediebat negotium, nuntios suos misit ad regem Francie, episcopum scilicet Barcilonensem, et quosdam milites cum eo; duabus autem de causis, misit rex Arragonum nuntios illos. Sollicitabat enim regem Francie per nuntios suos, ut daret ei filiam suam in uxorem: sepedictus enim rex Arragonum, uxorem suam legitimam, filiam Guillelmi de Montepessulano, dimittere uolebat; imo, quantum in se erat, iam dimiserat; ipsa autem ad dominum  papam accesserat, conquerens quod uir suus iniuste dimisisset eam. Summus autem pontifex, cognita plenius ueritate, dedit sententiam contra regem et confirmauit matrimonium inter ipsum et prefatam reginam. uolebat autem rex ille habere filiam regis Francie in uxorem, ut sic posset eum per talem confederationem sibi allicere, et auocare cor eius a dilectione negotii fidei, et auxilio nobilis comitis Montis-fortis; sed uidentes supradicti nuntii regis Arragonum, iam manifestum et publicum esse in curia regis Francie, quod dominus papa confirmasset matrimonium inter regem et reginam Arragonum, non fuerunt ausi de contrahendo matrimonio, pro quo uenerant facere mentionem. Secunda autem causa aduentus eorum  in Franciam, hec fuit: sepe memoratus rex ciuitatem Tolosanam, que ab antiquo fuit et erat receptaculum hereticorum et sentina, nec non ipsos hereticos et fautores eorum in sua custodia et protectione receperat, excommunicatis hereticis plene et plane communicans, laborabatque quantum poterat, quasi sub specie pietatis, impietatem exercens, ad hoc ut peregrinorum deuotio cessaret et zelus tepesceret signatorum; uolens ciuitatem Tolosam, et quedam circumadiacentia castra, que adhuc Christianitatem impugnabant manere illesa, ut sic totum sacrosancte fidei negotium posset postmodum destruere et penitus dissipare. Ob hoc etiam misit litteras quasdam regi Francie et comitisse Campanie, et multis, aliis, sigillatas sigillis multorum  episcoporum terre sue, in quibus D. papa intendebat reuocare indulgentiam quam fecerat contra hereticos sepius memoratos, litterasque illas faciebat publicare per Franciam, ut a peregrinatione contra hereticos animos omnium reuocaret.

His breuiter perstrictis, de illius malitia propositum exsequamur. uidens episcopus Barcilonensis, et alii nuntii regis Arragonum, qui uenerant ad hoc ut laborarent, quod peregrini non irent contra hereticos, quia Ludouicus filius regis Francie et multi nobiles cum eo, contra hereticos se signassent, non fuerunt ausi etiam mutire de reuocatione nostrorum a deuotione peregrinationis predicte; sic nichil eorum pro quibus uenerant facientes, ad regem  Arragonum sunt reuersi, Rex autem Francie, qui sicut diximus, conuocauerat barones suos Parisiis, ordinauit de peregrinatione filii et aliorum qui crucesignati erant, et motionis diem prefixit, in octaua uidelicet Dominice resurrectionis. Quid plura? Fit ingens Christianorum gaudium et exsultatio, heriticis autem meror et timor magnus: sed heu! post modicum, cithara nostra in luctum conuertitur , luctus hostium in gaudium commutatur : antiquus enim hostis generis humani diabolus, uidens quod negotium Christi esset quasi in consummatione, mediante labore et industria crucesignatorum, nouum nocendi artificium inueniens, impedire uoluit quod doluit consummari: suscitauit enim regi Francie guerras  et occupationes tot et tantas, quod oportuit eum retardare filium suum et crucesignatos ab exsecutione proposite peregrinationis.



CAPUT LXIX. Manasses Aurelianensis et Guillelmus Antissiodorensis episcopi fratres, crucem aduersus Albigenses assumunt.

Ea tempestate, episcopus Aurelianensis Manasses, et Antissiodorensis episcopus Guillelmus, uiri per omnia laudabiles et constantes, duo magna, imo precipua tunc temporis Gallicane Ecclesie lumina, fratres insuper secundum carnem germani, crucem assumpserant contra hereticos superius comprehensos: hi uidentes signatorum multitudinem remansisse, scientesque negotium fidei, in arcto discrimine  constitutum, pro eo quod hostes fidei, pro remansione peregrinorum, cornua solito crudelius assumpsissent, collectis secum militibus quotquot potuerunt, miro feruore spiritus et uirtute iter arripuerunt contra hereticos, parati non solum sua expendere, sed et seipsos, si oportuerit, periculis et morti exponere pro seruitio Iesu Christi. Properantes igitur uiri Deo pleni, recto itinere peruenerunt Carcassonam; de quorum aduentu, nobilis comes Montis-fortis, et pauci qui cum eo erant, gauisi sunt gaudio magno ualde . Inuenerunt autem dicti episcopi nostros in castro quodam prope Carcassonam, quod dicitur Fanum Iouis; fecerunt autem in castro illo paucos dies, post quos perrexit comes cum episcopis ad castrum Murelli  prope Tolosam, de quo supra fecimus mentionem: inde equitarunt nostri ante Tolosam, ut Christi et suos arcerent crebrius inimicos; sed miles quidam nomine Alardus de Estrepiq, et alii pauci qui non satis bene se habuerant in negotio Christi, noluerunt ire cum eo. Comes autem non habebat tantum exercitum ut circa Tolosam, uel aliquod aliud forte castrum posset obsidionem firmare, proposuit frequenter equitare ante Tolosam cum exercitu quem habebat, ut et munitiones que circa Tolosam erant multe et fortes euerteret, arbores decorticaret, segetes et uineas exstirparet; tempus siquidem messionis instabat; sicut autem proposuit, ita et fecit. Sepedicti autem episcopi  semper erant cum comite, seque quotidie pro Christi seruitio periculis exponebant: de suo preterea dabant larga dona militibus, qui cum eis erant in seruitio Dei; redimebant captiuos, et cetera large et sancte probitatis officia uiri sanctissimi sollicite exercebant. Quia uero non possemus omnia sigillatim exprimere, istud breuiter dicimus, quod infra paucos dies, septemdecim munitiones euerterunt nostri, segetes etiam Tolose, uineas et arbores ex parte maxima destruxerunt.

Nec silendum est quod, cum nostri equitarent ante Tolosam, et Tolosani et ruptarii qui erant Tolose duplo plures quam nostri, frequenter exibant, et nostros a longe infestabant; sed, quoties nostri ipsos uolebant impetere, ipsi fugam arripiebant.  Inter munitiones autem quas nostri destruxerunt, erat quedam munitio prope Tolosam satis debilis et immunita. Quidam autem milites strenue probitatis, scilicet Petrus de Sissi, Simon de Sesnes, Robertus de Sartis, qui supportauerant ab initio pondus guerre, rogauerunt comitem, ut dimitteret eis munitionem illam, ut ibi morantes, equitarent ante Tolosam, et infestarent sepius Tolosanos. Comes autem licet inuitus, uictus tamen precibus eorum, annuit eis. Circa festum natiuitatis B. Ioannis Baptiste, comes uoluit ut primogenitus suus Almaricus fieret nouus miles. Ordinauit autem comes de consilio suorum, qui in Castronouo, quod est inter Tolosam et Carcassonam, celebraretur ista noue militie solemnitas, in festo natiuitatis B. Ioannis.  Dum hec agerentur a comite, et illis qui cum eo erant, Guido de Monte-forti, frater germanus comitis, erat in obsidione cuiusdam castri, quod dicitur Podium celsum in diecesi Albiensi; a quo recedens, properauit ad comitem fratrem suum qui et ipse properabat, ad Castrumnouum Arii, propter nouam filii sui Almerici militiam, de quo supra tetigimus, eo quod instaret natiuitas B. Ioannis. uenerunt etiam sui barones et milites de terra comitis ad noue militie festiuitatem; modum autem ipsum, quo predictus filius comitis factus fuit miles Christi, exprimere uolumus, utpote nouum et a seculis inauditum.



CAPUT LXX. Almaricus filius comitis Simonis fit miles.

 Anno uerbi incarnati 1213, comes nobilis Montis fortis, et plures barones, et milites ipsius, in festo natiuitatis B. Ioannis, conuenerunt apud Castrumnouum Arii: erant autem cum comite duo uenerabiles episcopi memorati, et quidam milites peregrini. Christianissimus autem comes uoluit et rogauit Aurelianensem episcopum ut filium suum Christi militem faceret, et ipsemet traderet ei cingulum militare; uenerabilis autem episcopus diu multum restitit, sed tandem uictus precibus comitis et nostrorum, petentibus acquieuit. Comes autem quia tempus estiuum erat, et quia Castrumnouum non poterat competenter capere tantam multitudinem, eo quod iam semel uel bis fuisset destructum  in amena planitie iuxta castrum, fecit figi plures papiliones. Ipsa autem die natiuitatis S. Ioannis, uenerabilis Aurelianensis episcopus, induit se pontificalibus indumentis, celebraturus in papilione quodam misse solemnitatem. Conuenerunt autem tam clerici quam milites ad audiendam missam; astante igitur episcopo ante altare, et missam celebrante, apprehendens comes Almaricum primogenitum suum per dexteram, et comitissa per sinistram, accesserunt ad altare et obtulerunt illum Domino, rogantes episcopum ut faceret eum militem ad seruitium Iesu Christi. Quid plura? Statim Aurelianensis et Antissiodorensis episcopi, flexis genibus ante altare, cinxerunt puerum cingulo militari, incipientes cum deuotione maxima, ueni, creator Spiritus. O nouus  et inexpertus militie modus, quis ibi se a lacrymis contineret? hoc modo et ordine sepedictus puer, cum magna solemnitate, factus est nouus miles: qua solemnitate expleta, mouens comes post paucos dies a Castronouo cum episcopis et filio suo, equitauit ante Tolosam, captisque aliquibus de Tolosanis, perrexerunt nostri Murellum: uenerunt ibi ad comitem nobiles Wasconie plures; uocauit enim eos et uoluit comes ut facerent hominium paruo filio suo, et factum est ita. Post paucos autem dies, mouit comes a Murello uersus Wasconiam, ducens filium suum ut traderet ei partem Wasconie iam acquisitam, et per Dei auxilium acquireret acquirendam. Episcopi autem remanserunt Murelli, die tertia ad propria reuersuri: suam enim  peregrinationem diebus XL, laudabiliter, utpote per omnia laudabiles expleuerant, cum labore magno et expensis. Die autem tertia mouentes episcopi a Murello, tendebant Carcassonam. uidentes autem Tolosani et alii hostes fidei quod comes noster pergeret cum filio suo in Wasconiam, episcopi uero et qui cum ipsis erant peregrini, reuerterentur ad propria, nacta occasione securitatis, egressi a Tolosa cum exercitu magno, obsederunt milites quosdam de nostris, scilicet Petrum de Sissi, Simonem de Sesne, Rogerum de Sartis et alios paucos, qui, sicut diximus superius, munitionem quamdam satis debilem et immunitam tenebant prope Tolosam.

uenientes aduersarii ad munitionem illam, ceperunt  nostros acriter impugnare, obsessi quantum poterant se defendere. Post paucos autem dies, uidentes obsessi nostri quod non possent diu se tenere, cogitantes etiam quod non poterant habere tempestiuum succursum, eo quod comes perrexisset in Wasconiam, episcopi autem et peregrini reuerterentur ad propria, post duras angustias, reddiderunt se aduersariis, tali tamen conditione et securitate apposita, quod aduersarii conseruarent uitam et membra. Illud autem supprimendum non est quod predicti episcopi, qui iam erant Carcassone, cum audissent milites nostros, obsessos esse prope Tolosam, consuluerunt, monuerunt et supplicauerunt peregrinis, qui cum ipsis erant, ut cum eis  reuerterentur ad succursum obsessorum. O uiri per omnia commendabiles! o uiri uirtutis! Acquieuerunt omnes, egressique a Carcassona festinabant ut succurrerent obsessis; sed cum uenissent prope Castrumnouum Arii, dictum est eis quod iam capti erant obsessi nostri a Tolosanis; et uere sic erat. Quod audientes cum dolore multo, reuersi sunt Carcassonam; aduersarii autem duxerunt milites captos Tolosam. Statim omnibus infidelibus deteriores, non deferentes promissioni uel sacramento, milites nostros, quos, ut dictum est, de uita et membris securos fecerant, distrahi fecerunt ad caudas equorum per plateas ciuitatis, et distractos in patibulis suspenderunt. O graue traditionis et crudelitatis genus! Nobilis autem comes Montis fortis,  qui, sicut diximus, duxerat filium suum in Wasconiam, et multa castra et fortia, iam per Dei auxilium acquisierat, cum audisset quod Tolosani obsedissent milites suos prope Tolosam, dimittens filium suum in Wasconia, festinanter rediit ut succurreret obsessis; sed antequam ad eos peruenire posset, iam capti erant et Tolosam perducti. Rex Arragonensis Petrus, preterita hieme, nuntios suos miserat Romam, insinuans domino pape, per falsissimam suggestionem, quod comes Montis-fortis, iniuste abstulisset terras suas comitibus Conuenarum, et Fuxi et Gastoni de Bearno: dicebat etiam rex, quod tres nobiles predicti nunquam fuerant heretici, licet manifestissimum esset quod hereticos fouissent et sanctam Ecclesiam toto nisu impugnassent:  inescauit Dominus pape quod negotium fidei consummatum esset contra hereticos, ipsis hereticis procul fugatis, et de terra Albigensi penitus exterminatis, ideoque necesse erat quod dominus papa indulgentiam quam fecerat proficiscentibus contra hereticos, penitus reuocaret, eamque transferret, uel contra paganos Hispanienses, uel ad subsidium terre sancte. O inaudita sub specie pietatis impietas! hoc enim dicebat rex pessimus, non quod de angustiis et necessitatibus S. Ecclesie pertineret ad eum, sed ut negotium Christi contra hereticos, quod per multos annos cum maximo labore et multa sanguinis effusione fuerat miraculose promotum, ipse suffocaret et destrueret in momento, sicut manifestissimis indiciis demonstrauit. Summus  autem pontifex, nimis credulus falsis suggestionibus regis, ipsius petitionibus facile acquieuit. Misit nempe litteras suas comiti Montis-fortis, mandans ei et precipiens ut prenotatis comitibus Conuenarum et Fuxi et Gastoni de Bearno, uiris sceleratissimis et perditis, terras suas, quas iusto Dei iudicio, auxilio crucesignatorum acquisierat, redderet indilate, suam preterea indulgentiam, quam fecerat proficiscentibus contra hereticos reuocauit. Postmodum etiam, misit dominus papa legatum suum in Franciam magistrum Robertum de Corceone  , Anglicum natione, cum multis paribus litterarum et indulgentiarum, ut sollicite predicaret, et predicari faceret, pro succursu terre Hierosolymitane. Qui  legatus ueniens in Franciam sollicitudine non pigra, iniunctum exsequens officium, cepit discurrere per Franciam, archiepiscoporum et episcoporum concilia celebrare, predicatores instituere, modisque omnibus terre sancte negotium promouere. Predicatores quoque illos qui laborabant pro negotio fidei contra hereticos sepedictos, eidem negotio abstulit, et fecit eos pro terre sancte negotio predicare, et ita quantum ad humanum iudicium, quasi in abolitionem uenit negotium fidei contra hereticos pestilentes. In tota siquidem Francia non erat nisi unus, uenerabilis scilicet Carcassonensis episcopus, uir eximie sanctitatis, qui pro sepedicto fidei negotio laboraret: ipse enim cum magna instantia discurrebat per Franciam et negotium fidei ne in  obliuionem ueniret, omnimode in quantum poterat promouebat. His de statu Francie premissis ad narrationis seriem redeamus.

Cum emanassent littere apostolice a curia, in quibus dominus papa mandabat comiti Montis fortis ut redderet terras tribus nobilibus supradictis, Christianissimus comes noster et episcopi terre Albigensis miserunt nuntios suos ad dominum papam, episcopum uidelicet Conuenarum, archidiaconum Parisiensem Guillelmum, quemdam etiam abbatem de Claraco, uiros prouidos et constantes: duos etiam clericos, quos dominus papa iam miserat a latere  suo comiti Montis fortis, magistrum scilicet Theodisium Pisanum, qui negotium fidei miro amplexabatur affectu, et Petrum Marci, qui fuerat notarius domini pape, et erat de Nemausensi diecesi oriundus. Hi omnes uenientes ad curiam ipsam, tam duram et admodum sibi difficilem inuenerunt, quia nuntii regis Arragonensis, quorum quidam morabantur in curia, animos fere omnium qui erant in curia per suggestionem falsitatis inclinauerant sibi: tandem post multos labores, dominus papa agitata plenius ueritate, per nuntios comitis misit litteras regi Arragonensi, in quibus asperrime increpabat eum, eo quod Tolosanos et alios hereticos in sua protectione et custodia recepisset, iniungebatque ei districtissime, in uirtute Spiritus sancti, ut ab eis  recederet indilate, nec eis impenderet de cetero auxilium uel fauorem. Conquerebatur insuper per litteras dominus papa de rege Arragonensi, eo quod per falsi suggestionem omnimodam impetrasset litteras apostolicas de restituendis terris comitibus Conuenarum, Fuxi et Gastoni de Bearno: unde D. papa litteras illas tanquam subreptitias reuocabat. Mandabat preterea in eisdem litteris nobilibus predictis et ciuibus Tolosanis ut ad concilium et uoluntatem Narbonensis archiepiscopi apostolice sedis legati et episcopi Tolosani, satisfacerent Deo et redirent ad Ecclesie unitatem; quod si nollent, dominus papa precipiebat per memoratas indulgentias populos excitari contra Tolosanos et fautores  eorum. Hec fuit summa litterarum. Quibus litteris impetratis nuntii nostri a curia redierunt. Nobilis autem comes Montis-fortis et qui cum eo erant graui tunc temporis discrimine arctabantur; erant enim quasi soli, et pene penitus desolati, eo quod pauci uel nulli in eorum auxilium uenirent a Francia peregrini: sicut enim iam diximus, iam pene in obliuionem uenerat negotium fidei per nouam predicationem legati, quem D. papa miserat in Franciam pro negotio terre sancte, ideoque fere nulli signabant se cruce contra hereticos pestilentes. Rex preterea Francie, per intestinas guerras quas habebat, non permittebat quod milites, qui se iamdiu crucesignauerant contra hereticos, attingerent ad perficiendum uota sua; super hec omnia,  dicebatur in tota terra Albigensium, et celebri iam erat sermone uulgatum, quod rex Arragonensis congregabat exercitus suos, ut intraret cum superbia terram nostram militesque Christi de terra illa penitus exstirparet. Comes autem noster, iterato discrimine, misit ad filium suum, qui in Wasconia erat in obsidione castri, quod dicitur Rupes fortis, mandans ei ut recedens ab obsidione festinanter ueniret ad eum; timebat enim ne, si rex intraret Wasconiam cum exercitu suo, posset eum comprehendere, eo quod paucissimos Francigenas secum haberet: pius autem Dominus iehsu, qui semper adiutor  est in opportunitatibus in tribulatione , ita ordinauit ut filius patris mandato obediret, et de dimissa obsidione erubescentiam non haberet: ea si quidem nocte qua littere comitis uenerunt, aduersarii qui erant in castro obsessi, rogauerunt ea que pacis sunt, parati reddere castrum et captiuos quos tenebant ferme sexaginta, dummodo ipsi permitterentur abire illesi. Quo, quia instabat necessitas, concesso, Almaricus filius comitis, castrum illud muniens paucis militibus, ad patrem suum properauit; tota autem terra Albigensium in multa turbatione et uacillatione erat posita, hostes siquidem fidei et milites regis Arragonensis, quia iam longam moram fecerant in Tolosa, circuibant per ante castella nostra, inuitantes indigenas ad apostasiam  et redditionem nostram. Plures autem ex ipsis ob securitatem regis Arragonensis, quem cum maximo desiderio exspectabant, conuertebant se ad aduersarios, et ita plura castra magna et fortia reamisimus.

Ea tempestate, nobilis comes Montis fortis et episcopi terre Albigensis duos abbates miserunt ad regem Arragonum, qui litteras et mandatum D. pape deferrent ad eum, supplicantes ei, iuxta mandatum apostolicum, ut ab hereticorum auxilio desisteret, nec Christianitatem impugnaret. Rex autem, utpote fallax et subdolus, respondit in dolo quod omnia quecunque mandabat ei summus pontifex, libenter adimpleret: sed, licet semper promitteret  mandatum apostolicum libentissime se facturum, noluit tamen reuocare milites suos, quos preterita hieme Tolose dimiserat, per quos cum Tolosanis et aliis hereticis Christianitatem impugnaret; sed et alios plures Tolosam misit milites. Preterea de terra sua quos poterat adunabat, et insuper, sicut audiuimus, partem terre sue non modicam pignori obligauit, ut haberet unde conducere posset stipendiarios in auxilium hereticorum et Christianitatis impugnationem. O crudelitas subdola! o proditio crudelissima! licet enim toto posse suo exercitus contra nos adunaret, promittebat tamen quod mandatum domini pape de deserendis hereticis et excommunicatis libenter adimpleret, ut nos immunitos redderet et securos; sed quia non  sit prudentia nec consilium contra Dominum  rei exitus demonstrauit. Per id tempus, sepe memoratus rex Arragonensis, ut iniquitatem quam contra Christum et suos conceperat parturiret, egressus de terra sua cum infinita equitum multitudine ingressus est Wasconiam, uolens, si posset, totam terram, que per Dei gratiam et auxilium crucesignatorum fuerat acquisita, hereticis reddere et suo dominio subiugare. Ingressus fines Wasconie, cepit tendere uersus Tolosam; plura autem castella Wasconie, per que transitum faciebat, timore eius reddiderunt se illi. Quid ultra? fit in tota terra illa sermo de aduentu regis celeberrimus; gaudent indigene plures, plures apostatant; reliqui ad apostatandum se parant. Rex autem impius  cum circuisset plura castella, uenit ante Murellum, quoddam nobile castrum, sed quoad fortitudinem satis debile, distans tribus leucis a Tolosa; sed, licet muris esset debile et fossatis, erat tamen munitum militibus triginta, et paucis peditibus, quos nobilis comes Montis-fortis, ibi ad custodiam castri dimiserat, qui Tolosanos pre ceteris impugnabant. ueniens rex Arragonum Tolosam, congregauit Tolosanos et alios hereticos, ut obsidionem firmaret circa Murellum.



CAPUT LXXI. Obsidio Murelli.

Anno Domini nostri Iesu Christi 1213, Iu Id. Sept., feria 3 post Natiuitatem beate Marie rex Arragonum Petrus, congregatis comitibus Tolosano,  Conuenarum et Fuxi, et copioso exercitu Arragonensium et Tolosanorum, Murellum obsedit; erat autem castrum Murelli situm super Garonnam fluuium prope Tolosam ad tres leucas uersus Wasconiam. Accedentes aduersarii ad castrum Murelli, statim primo incursu, primum castri burgum intrauerunt, quia obsessi nostri non poterant illud munire; pauci quidem erant, et se in aliud burgum aliquantulum fortius receperant, ipsum tamen primum castri burgum hostes citius dimiserunt. Statim milites nostri de castro miserunt ad nobilem comitem Montis-fortis, significantes ei quod obsessi erant, et rogantes quod succurreret eis, quia modica, imo quasi nulla habebant uictualia et  de castro egredi non audebant. Erat comes apud castrum quod dicitur Fanum-Iouis, distans octo leucis a Murello; proposuerat enim ire Murellum, ut muniret illud tam hominibus quam uictualibus, pro eo quod de aduentu regis Arragonum, et de obsidione Murelli aliquid suspicaretur. In ipsa autem nocte, qua comes proposuerat egredi a Fano-Iouis, comitissa nostra que ibi erat, somnium uidit, unde perterrita fuit ualde: uidebatur enim ei quod ab utroque brachio suo in magna abundantia exibat sanguis. Quod somnium, cum mane comiti referret, et diceret uehementissime super hoc se turbatam, comes respondit: »Quasi una de mulieribus estis locuta; putatis enim quod more Hispanorum sequamur somnia uel auguria. Certe et si somniassem  hac nocte me interficiendum esse in bello ad quod propero, securius et libentius irem, ut stultitie Hispanorum et hominum terre huius, qui somnia curant, et auguria plenius contrairem.« His dictis, exiuit comes a Fano Iouis, et properabat cum suis uersus Sauerdunum; et dum esset in uia, uenit ad eum nuntius missus a militibus, qui in castro Murelli erant obsessi, ferens eorum litteras continentes quod rex Arragonum obsidionem firmasset ante Murellum. Quo audito, omnes nostri iam de futura uictoria spem habentes, gauisi sunt ualde. Statim comes mandauit comitisse, que et ipsa recedens a Fano Iouis, tendebat Carcassonam; milites quotquot potuit congregauit. Rogauit insuper quemdam nobilem de Francia, uicecomitem  uidelicet Corbolicum, qui, peracta peregrinatione sua reuertebatur ad propria, ut rediret et festinaret ad succursum comitis nostri; qui libenter acquieuit, et libenter se redditurum spopondit.

Mouentes igitur prenotatus uicecomes cum suis et pauci milites quos, sicut diximus, comitissa mittebat comiti in succursum, uenerunt ad Fanum-Iouis. Comes autem noster, et qui cum eo erant, properantes Sauerdunum, uenerunt prope quamdam abbatiam Cisterciensis ordinis, que dicitur Balbona: ad quam diuertens comes noster, intrauit ecclesiam causa orationis, et etiam se et suos orationibus monachorum commendaret. Et cum prolixius et diutius orasset, arripiens ensem quo erat precinctus, posuit illum super altare dicens: »O  bone Domine! O Iesu benigne! tu me, licet indignum, ad tua prelia elegisti. Desuper altare tuum hodie arma accipio, ut preliaturus prelia tua, a te accipiam iustitiam preliandi.« His dictis, exiens comes cum suis, uenit Sauerdunum. Erant autem cum comite septem episcopi et tres abbates, quos Narbonensis archiepiscopus apostolice sedis legatus congregari fecerat, ut cum rege Arragonensi de pace et concordia loquerentur; sed et quidam milites, circiter triginta, nuperrime uenerant a Francia, ut uotum sue peregrinationis complerent: inter quos erat quidam miles iuuenis et frater comitis nostri ex parte matris, nomine Guillelmus de Barris. A Domino facta sunt ista. Cum uenisset comes  Sauerdunum, conuocatis militibus qui cum ipso uenerant, quesiuit ab eis auxilium, quid facto opus esset: ipse autem de hoc omnimode aspirabat, sicut ab ore ipsius postea audiuimus, ut ipsa eadem nocte iret et intraret Murellum, quia princeps fidelissimus multum de suis sollicitus erat obsessis; ceteri autem uolebant nocte illa manere Sauerduni, eo quod erant ieiuni et lassi, et dicebant quod forsitan oporteret eos in ipsa uia cum hostibus habere conflictum. Acquieuit comes, licet inuitus, utpote qui semper omnia cum consilio faciebat. In crastino summe diluculo uocauit capellanum suum, faciensque confessionem ordinauit testamentum suum, ipsumque testamentum scriptum et sigillatum misit ad dominum abbatem Bolbone, mandans  et ordinans quod, si contingeret ipsum in bello occumbere, mitteretur Romam prenotatum testamentum et confirmaretur a D. papa.

Postquam autem factus est dies, episcopi qui erant Sauerduni et comes, et omnes sui conuenerunt ad ecclesiam. Statim unus ex ipsis sacris uestibus se induit, missam celebraturus, in honorem B. Marie uirginis: in qua missa omnes episcopi excommunicauerunt comitem Tolosanum et filium eius, comitem Fuxi et filium eius, comitem Conuenarum, et omnes fautores, et coadiutores et defensores eorum. In qua sententia procul dubio rex Arragonum inuolutus est, licet episcopi ex industria nomen eius suppresserint, tamen pro eo facta fuit excommunicatio, quia ipse non solum  erat adiutor dictorum comitum et defensor, sed totius militie que exercebatur in obsidione Murelli, caput erat et auctor. Celebrata missa, comes et sui armis se induunt, et egredientes a Sauerduno in quadam planitie iuxta castrum ordinauerunt acies, in nomine sancte et indiuidue Trinitatis. Et procedentes uenerunt ad quoddam castrum, quod dicitur Altaripa, quod medium est inter Sauerdunum et Murellum: inde progredientes, uenerunt ad quemdam locum transitu difficilem, inter Altamripam et Murellum, in quo loco arbitrati sunt nostri quod haberent obuios hostes, quia lutosus erat locus, uia astricta et aquosa. Erat autem prope locum illum quedam ecclesia, in qua secundum consuetudinem intrauit comes causa orationis: inundabat  autem ipsa hora pluuia, et milites nostros non modicum infestabat, sed orante milite Iesu Christi, uidelicet comite nostro, cessauit pluuia; fiunt nubila in serenum. O immensa bonitas Conditoris! Cum surrexisset comes ab oratione, reascensis equis locum predictum transierunt, nullumque hostilem obicem inuenerunt. Inde progredientes, uenerunt usque prope Murellum, citra Garonnam. Rex autem Arragonensis, et qui cum eo erant a parte alia, ultra Garonnam, castrum obsederant, multiplicati super arenam maris. Milites autem nostri, utpote ardentissimi, consuluerunt comiti, ut statim intrans castrum, bellum cum hostibus committeret ipso die, sed comes nullo modo  uoluit, quod ipsa die fieret bellum, quia erat hora uespertina, et nostri tam milites quam equi, erant lassi, hostes uero recedentes [recentes?].

Preterea ipse comes omnem uolebat exhibere humilitatem et offerre regi Arragonum uerba pacis, et supplicare ne contra Ecclesiam ueniens, se Christi iungeret inimicis. His ergo de causis, noluit comes quod congressus fieret ipso die. Transeuntes igitur pontem, intrauerunt Murellum, statim episcopi nostri, plures et pluries nuntios miserunt ad regem, orantes et deprecantes ut misereri dignaretur Ecclesie sancte Dei; sed rex, ut obstinatissimus, nullis ipsorum petitionibus acquiescere uoluit, nec aliquid pacifice respondere, sicut inferius continetur. In ipsa nocte, uicecomes Corboliensis, et  pauci milites Francigene, qui ueniebant a Carcassona, de quibus supra tetigimus, intrauerunt Murellum, de quorum aduentu, comes et qui cum eo erant, gauisi sunt ualde. Nec pretermittendum quod, in castro Murelli, non erant uictualia que possent sufficere nostris in unum diem; et ipsa quidem nocte res ita se habuit.



CAPUT LXXII. De strenuissima pugna et gloriosissima uictoria comitis Montis-fortis et suorum, habita in campo Murelli de rege Arragonum et hostibus fidei.

In crastino summo mane, intrauit comes basilicam suam, que erat in munitione castri, auditum missam; episcopi autem nostri et milites perrexerunt ad ecclesiam que erat in burgo, ut et ipsi missam  audirent. Comes autem audita missa, de munitione exiuit in burgum cum suis, et a suis consilium habiturus, et nostri simul loquerentur; erant inermes, pro eo quod de pace cum rege quodammodo per episcopos tractabatur. Statim episcopi, de communi nostrorum assensu, discalceatis pedibus uoluerunt ire ad regem, supplicaturi ei ne Ecclesiam impugnaret. Et cum misissent nuntium, qui talem episcoporum nuntiaret aduentum, ecce plures de hostibus armati in equis intrauerunt burgum in quo erant nostri; erant enim fores aperte, quia nobilis comes non permittebat ut clauderentur. Mox comes noster allocutus est episcopos, dicens: »uidetis quia nichil proficitis, sed magis tumultus fit; satis, imo plusquam satis sustinuimus;  tempus est ut nobis detis licentiam dimicandi.« Episcopi autem, quia necessitas sic urgebat, concesserunt eis. Tunc nostri, recedentes a loco illo colloquii, perrexerunt unusquisque in domum suam ut se armarent: cum autem intraret comes munitionem castri, ut se armaret et transiret per ante basilicam suam, subito introspexit et uidit Uticensem episcopum celebrantem missam et dicentem, Dominus uobiscum, post euangelium ad offerendam. Statim cucurrit comes Christianissimus, et flexis in terram genibus, et iunctis manibus ante episcopum, dixit ei: »Do et uobis offero animam meam et corpus meum.« O deuotio principis! Post hec intrans munitionem, armis se muniuit.  rediensque iterum ad episcopum, in prenotata basilica, denuo obtulit se ei et arma sua; sed cum flecteret genua ante altare, brachile eius a quo dependebant calige ferree, ruptum est medium. Sed uir Catholicus ex eo quod acciderat, nichil timoris, nichil turbationis concipiens, aliud brachile afferri precepit: quo facto egressus est de basilica comes: cui egredienti adductus est equus suus; quem cum uellet ascendere, essetque in loco eminenti, ita quod uideri posset a Tolosanis, qui erant foris castrum, equus, eleuato capite, percussit comitem, et a se aliquantulum resilire fecit; quod uidentes Tolosani, in derisionem comitis ululatum maximum emiserunt. Quibus comes Catholicus dixit: »uos modo clamando deridetis me, sed confido  in Domino, quod uictor clamabo post uos usque ad portas Tolose.« Quo dicto comes ascendit equum, ueniensque ad milites qui in burgo erant, inuenit eos armatos et paratos ad bellum. Consuluit autem comiti miles quidam, ut numerari faceret milites suos, et sciret quot essent. Cui comes nobilis: »Non est, inquit, opus; satis sumus ad superandum per Dei auxilium hostes nostros.« Omnes autem nostri, inter milites et seruientes in equis, non erant plusquam octoginti, cum hostes centum millia esse crederentur; paucissimos autem et quasi nullos pedites nostri habebant. Insuper et comes nobilis inhibuerat ne quis pedes egrederetur ad pugnam.

Dum igitur comes et milites nostri mutuo loquerentur  et de bello tractarent, ecce episcopus Tolosanus aduenit habens mitram in capite, in manibus uero uiuifice lignum crucis. Mox nostri ceperunt descendere de equis et singuli crucem adorare. Episcopus autem Conuenarum, uir mire sanctitatis, uidens quod in ista adoratione crucis a singulis nimia fieret mora, arripiens de manu Tolosani episcopi lignum crucis, ascendens in locum eminentiorem, signauit eos, dicens: »Ite in nomine Iesu Christi, et ego uobis testis sum, et in die iudicii fideiussor existo, quia quicunque in isto glorioso occubuerit bello, absque ulla purgatorii pena, eterna premia et martyrum gloriam consequetur, dummodo confessus sit et contritus, uel saltem firmum habeat propositum, quod statim, peracto bello, super  peccatis de quibus nondum fecit confessionem, ostendet se sacerdoti.« Qua promissione ad instantiam nostrorum militum repetita, sepius et multoties ab episcopis confirmata, statim nostri, per cordis contritionem et oris confessionem mundati a peccatis, donantes sibimetipsis si quis aduersus aliquem querelam haberet, egrediuntur de castro, et tribus aciebus dispositis, in nomine Trinitatis, contra hostes intrepidi procedebant. Episcopi autem et clerici intrauerunt ecclesiam, deprecaturi Dominum pro seruis suis qui se pro eius nomine morti exponebant imminenti: qui orantes et clamantes in celum, tantum pro imminenti angustia mugitum emittebant in celum, quod ululantes dici  deberent potius quam orantes. Ibant igitur milites Christi gaudentes ad locum certaminis, parati pro eius nomine, non solum contumeliam, sed et mortem pati. Qui egressi de castro, in campi planitie iuxta castrum uiderunt hostes paratos ad pugnam, quasi totum mundum. Statim prima acies nostra audacter in hostes insiliit, et in ipsos medios se immisit; mox secunda subsequitur, hostes penetrat sicut prima, in quo congressu rex Arragonensis occubuit, et multi Arragonenses cum eo; ipse enim utpote superbissimus, in secunda acie se posuerat, cum reges semper esse soleant in extrema. Insuper arma sua mutauerat, armisque se induerat alienis. uidens comes noster duas acies suas in medios hostes mersas, et quasi non comparere, irruit a sinistris  in hostes qui stabant ex aduerso innumerabiles. Stabat autem ordinatio ad pugnam iuxta fossatum quoddam, quod erat inter ipsos et comitem nostrum; statim irruens comes in hostes prenotatos, et licet non uideret aliquam uiam, per quam ad eos posset pertingere, inuenit tandem in fossato modicissimam semitam, ordinatione diuina, ut credimus, tunc paratam: per quam transiens, in hostes se dedit, et, utpote miles Christi fortissimus, ipsos fortissime penetrauit. Nec silendum est quod, cum comes uellet in ipsos irruere, ipsi eum cum gladiis suis tanto nisu a parte dextera pepugerunt, quod pro nimia ictuum impulsione ruptus est ei staphus sinister; nobilis uero comes, calcar sinistri pedis uoluit infigere cooperture equi, sed  ipsum calcar confractum de pede resiliuit; miles tamen ualidissimus non cecidit, sed hostes ualide percussit. Quidam autem de aduersariis comitem nostrum ualide percussit in capite; uir autem nobilis dictum militem cum pugno cecidit subtus mentum, de equo cadere fecit. Quod uidentes socii dicti militis, qui infiniti erant, sed et ceteri omnes aduersarii nostri, uicti citius et confusi, fuge presidia quesierunt: quod uidentes nostri, illi uidelicet qui fuerant in prima acie et in secunda, instantissime insecuti sunt fugientes, et grauissime prosecuti; extremos etenim cedentes, ex ipsis multa millia occiderunt. Comes uero noster et illi qui cum eo erant, lento cursu post nostros qui eos insequuntur, de industria sequebantur, ut si forte hostes  conglobarent se et resumerent animos resistendi, nostri qui fugientes diuisi alter ab altero consequebantur, ad comitem possent habere recursum. Nec silendum quod comes nobilissimus non est dignatus in bello aliquem percutere, ex quo fugientes uidit et uertere sibi tergum.

Dum hec agerentur, ciues Tolosani qui remanserant in exercitu infiniti ad pugnam parati, in expugnando castro totis uiribus laborabant. Quod uidens episcopus Tolosanus, qui erat in castro uir bonus et mitis, eorumque miserie compatiens, quemdam uirum religiosum misit ad eos, monens et consulens ut iam tandem conuerterentur ad Dominum Deum suum, armaque sua deponerent, et  ipse eos eriperet a morte imminenti: in cuius assecurationis testimonium, misit eis cucullam suam: monachus quippe erat. Illi autem, utpote obstinati et diuinitus excecati, responderunt quod rex Arragonensis uicerat omnes nostros, episcopus autem uolebat eos morti tradere, non saluare: et hac de causa, auferentes cucullam nuntio, ipsum lanceis grauiter uerberarunt. Interea milites nostri reuertebantur a cede, cum uictoria gloriosa, uenientesque ad ipsos Tolosanos, ex ipsis plura millia occiderunt.

Post hec precepit comes quibusdam de suis, ut ducerent eum ad locum ubi rex Arragonensis fuerat interfectus; locum siquidem et horam interfectionis ipsius penitus ignorabat. ueniens igitur comes ad  locum inuenit corpus regis Arragonensis prostratum in medio campo nudum; pedites siquidem nostri ipsum iam nudauerant, quia, uisa uictoria, egressi erant de castro, et quos adhuc uiuos iacentes inuenire potuerant, peremerant. Piissimus autem comes, uidens regem iacentem prostratum, descendit de equo, alterum Dauid super Saul alterum representans. His omnibus rite peractis, et de hostibus fidei, tam submersione quam gladio, circiter uiginti millibus interfectis, Christianissimus comes intelligens tantum miraculum, Dei uirtute, non humanis uiribus factum esse, ab illo loco ubi descenderat, nudus pedes ad ecclesiam perrexit, omnipotenti  Deo pro collata uictoria gratias repensurus: equum etiam suum et armadedit pauperibus in eleemosynam. Ut autem ueritas huius pugne mirabilis et gloriose uictorie audientium cordibus plenius infigatur, litteras quas episcopi et abbates qui aderant ad uniuersos Christi fideles miserunt, operi nostro duximus inserendas.



CAPUT LXXIII. Littere prelatorum qui in exercitu Simonis comitis erant, cum de fidei hostibus triumphauit 

Gloria in excelsis Deo et in terra pax hominibus , qui sanctam Ecclesiam bona diligunt uoluntate. Deus fortis et potens, Deus potens in prelio , quinta feria infra octauas Natiuitatis beate Marie uirginis, sancte concessit Ecclesie,  deuictis miraculose inimicis fidei Christiane, uictoriam gloriosam, et triumphum gloriosum, in hunc modum: Post correctionem affectuosissimam, zelo paterne pietatis a summo pontifice diligentissime regi factam Arragonensi, inhibitionemque districtissimam, ne inimicis fidei prestaret auxilium, consilium uel fauorem, sed ab eisdem recederet indilate, et treugas haberet firmissimas cum comite Montis fortis; quibusdam etiam litteris, quas eiusdem regis nuntii per falsissimam suggestionem contra comitem Montis fortis impetrarant de terris reddendis comitibus Fuxensi, Conuenarum et Gastoni de Bearno, post ueritatis cognitionem cassatis a D. papa, et tanquam nullius ualoris penitus reuocatis;  cum idem rex correctionem Patris sanctissimi non [esset] deuotione recipiens filiali, sed transiisset, contra mandatum apostolicum superbe recalcitrans, quasi cor habens durius induratum, licet uenerabiles Patres, Narbonensis archiepiscopus apostolice sedis legatus et Tolosanus episcopus sibi litteras et mandatum summi pontificis transmisissent, mala que pridem conceperat, uoluit postmodum parturire, quia in terram quam per uirtutem Dei auxilio signatorum contra hereticos et eorum defensores fuerat acquisita, intrauit cum exercitu, eamque contra mandatum apostolicum subiugare ac predictis inimicis reddere attentauit, parte eius tum sibi aliquantulum subiugata, cum pars multa residui, ob ipsius securitatem, apostatare intenderet, et se ad  apostatandum iam pararet. Congregatis insimul comitibus Tolose, Fuxi et Conuenarum et Tolosanorum exercitu magno ualde feria III post Natiuitatem beate Marie, Murelli castrum obsedit: quo audito Patrum uenerabilium, archiepiscoporum, episcoporum et abbatum, quos uenerabilis Pater Narbonensis archiepiscopus, Apostolice sedis legatus propter sanctum negotium fecerat congregari, qui ut de dicto negotio et de pace tractarent diligenter aduenerant, in Christo unanimes et deuoti, Simon comes Montis-fortis, habens secum quosdam nobiles et potentes crucesignatos, qui nuperrime de Francia uenerant, ipsi et Christi negotio in succursum,  suamque familiam, que in Christi negotio diu secum laborauerat, iter arripuit ad castrum obsessum uiriliter succurrendum. Et dum die Martis, infra octauas supradictas, uenisset ille Christi exercitus ad quoddam castrum quod dicitur Sauerdunum, uenerabilis episcopus Tolose, cui commissa erat a summo pontifice Tolosanorum reconciliatio, licet de reconciliatione ter uel quater monuisset, cuius admonitionibus, licet salubribus, acquiescere postponebant, respondentes super hoc nullatenus respondere, ad dictos regem et Tolosanos in obsidione Murelli assistentes suas misit litteras, significans eis quod episcopi memorati ueniebant, ut de pace et concordia diligenter tractarent, et petebat sibi dari ducatum securum. In crastino autem, prima  die Mercurii subsequente, quia res sic urgebat, supradictus exercitus exiit Sauerduno, festinans ad succursum Murelli celeriter aduenire; dicti uero episcopi memorati proposuerant, apud quoddam castrum quod dicitur Altaripa, quod medium inter Sauerdunum et Murellum, distatque ab utroque duabus leucis, ut ibi missum nuntium exspectarent: qui nuntius rediens ex parte regis respondit quod ex quo episcopi cum exercitu ueniebant, non daret eis ducatum: ipsi quidem alio modo non poterant ire sine manifesto periculo propter guerram. Cum episcopi et Christi exercitus Murellum accederent, ex parte ciuium Tolosanorum, prior hospitalis Tolose ad episcopum Tolosanum missus uenit, ferens eorum  litteras in quibus continebatur quod modis omnibus parati erant D. pape et ipsius episcopi facere uoluntatem: quod quidem eis bonum fuisset, si compensassent uerius facta dictis. Eidem uero priori statim remisso ab episcopo respondit rex quod ducatum episcopo non preberet, sed, si uellet ire Tolosam, ut cum Tolosanis loqueretur, eum concederet illuc ire: et hoc derisorie fuit dictum. Ad quod episcopus: »Non decet, inquit, seruum ciuitatem intrare, de qua dominus suus exsul est eiectus; nec ego, cum corpus Christi de ciuitate illa eiectum fuerit, illuc reuertar, donec Deus meus et Dominus meus reuertatur.« uerumtamen dicti episcopi cum exercitu Murellum intrauerunt die Mercurii superius memorata: qui sollicitudine non pigra, duos uiros religiosos ad regem  et ciues Tolosanos destinarunt, qui a rege tale habuerunt responsum, quod propter quatuor ribaldos, quos episcopi secum adduxerant, petebant colloquium habere cum ipso, et hec dixit in derisum et contemptum signatorum. Tolosani uero predictis nuntiis responderunt quod in crastino super hoc responderent; et hac de causa eos usque in crastinum tenuerunt. In crastino autem, prima die Iouis, responderunt quod ipsi regi Arragonensi erant confederati, et nichil facerent nisi regis in omnibus uoluntatem. Quod cum redeuntes mane, ipsa die Iouis nuntii retulissent, episcopi et abbates discalceatis pedibus, ire proposuerunt ad regem: et cum quemdam religiosum mitterent ad nuntiandum regi aduentum ipsorum in hunc modum,  patefactis ianuis, cum comes Montis-fortis ac crucesignati essent inermes, pro eo quod de pace episcopi et abbates insimul loquebantur, hostes Dei superbe ac fraudulenter armati, uicum subintrare cum impetu attentarunt: sed per Dei gratiam a suo fuerunt desiderio defraudati. Quorum superbiam comes et crucesignati uidentes, cum sine periculo et damno maximo ulterius differre non possent, per cordis contritionem et oris confessionem, utpote uiri cultores fidei Christiane, mundati salubriter a peccatis, armis suis se uiriliter accinxerunt, uenientesque ad sepedictum Tolose episcopum, qui auctoritate D. Narbonensis archiepiscopi apostolice sedis legati legationis officio fungebatur, exeundi licentiam contra hostes fidei humiliter petierunt;  qua, quia negotium erat in arcto constitutum, necessitatis articulo compellente, concessa, pro eo quod ipsam domum in qua episcopi morabantur, ipsi hostes erectis iam machinis aliisque bellicis instrumentis festinabant protinus impugnare, balistarum quarellis, iaculis atque lanceis emissis hostiliter circumquaque; Christi milites reuerendi, ligni Dominici signaculo cum insigniis pontificalibus consignati, in nomine S. Trinitatis tribus aciebus dispositis exierunt. Hostes uero e contrario, multas habentes acies, et multum magnas, suis iam muniti armis tentoria sunt egressi. Quos, licet multos milites et populum multum nimis, clientes Christi de ipsius auxilio confidentes, et licet illorum respectu paucissimi, magnam multitudinem non  uerentes, armati ex alto uiriliter sunt aggressi. Statim uirtus Altissimi per manus seruorum suorum hostes suos confregit, et comminuit in momento; terga enim uertentes, in fugam facti sunt tanquam puluis ante faciem uenti, et angelus Domini persequens eos erat. Hi turpiter fugientes, turpi fuga mortis periculum euaserunt, alii uitantes gladios, aque periculo perierunt, quamplures uero fuerunt in ore gladii deuorati. De illustri rege Arragonensi, qui cum interfectis occubuit, plurimum est dolendum, quia princeps tam potens et nobilis, qui, si uellet, posset et deberet Ecclesie sancte utilis multum esse, nunc Christi adiunctus hostibus, Christi amicos et sanctam Ecclesiam improbe perturbabat.

 Ceterum, cum uictores a cede et persecutione hostium reuerterentur cum uictoria gloriosa, sepedictus Tolosanus episcopus, Tolosanorum stragi et miserie, caritatiue et miserabiliter compatiens, corde pio, eos qui de stragis residuo adhuc intra sua tentoria morabantur, saluare cupiens, ne perirent, ut saltem tantorum flagellorum uerbere castigati, citum periculum euadentes, conuerterentur ad Dominum, et uiuerent in fide Catholica permansuri, missa eis per quemdam religiosum uirum cuculla qua indutus erat, mandauit eis quod nunc demum arma sua et suam deponerent feritatem, et inermes uenirent ad ipsum, ut eos saluaret de morte: qui adhuc quoque in sua perseuerantes malitia, et se, qui iam uicti erant, uicisse Christi  populum autumantes, non solum parere sui episcopi admonitionibus contempserunt, uerum etiam ablata cuculla, ipsum nuntium austerius uerberarunt: post quos Christi militia recursum faciens, circa sua diffugientes tentoria interemerunt. Certus hostium interfectorum, tam nobilium quam aliorum, numerus pre multitudine nullatenus sciri potest; de militibus autem Christi unus solus interemptus est in conflictu, et paucissimi seruientes. Omnis igitur populus Christianus pro Christianorum uictoria mente pia et toto cordis affectu gratias agat Christo, qui per paucos fideles infidelium multitudinem innumerabilem superauit, et sanctam Ecclesiam suam de hostibus suis concessit fideliter triumphare, ipsi honor et gloria, in secula seculorum.  Amen.

Nos Tolosanus, Nemausensis, Uticensis, Lodouensis, Biterrensis, Agatensis, et Conuenarum episcopi, et de Claraco, uilla magna et S. Tiberii abbates qui mandato uenerabilis Patris Narbonensis archiepiscopi, apostolice sedis legati ueneramus, et de pace ac concordia tractare, cum summa diligentia summoque studio nitebamur, prescripta omnia, sicut que uidimus et audiuimus, esse uerissima, in uerbo Dei perhibemus, consignantes ea nostrorum munimine sigillorum, utpote reseruari digna in memoriam sempiternam.

Datum Murelli, in crastino uictorie gloriose, scilicet sexta feria, intra octauas Natiuitatis B. Marie,  anno Domini 1213.



CAPUT LXXIu. Parta uictoria apud Murellum, Tolosani ad eorum reconciliationem obsides presulibus dare offerunt.

Post gloriosam et inauditam uictoriam, septem episcopi prenotati et tres abbates qui adhuc erant in castro Murelli, credentes quod ciues Tolosani, tanto miraculo Dei pariter et flagello territi, citius faciliusque a suis possent erroribus reuocari ad gremium matris Ecclesie, secundum mandatum, potestatem et seriem mandati apostolici, rursum tractarunt rogando, monendo, terrendo eos inducere ad Ecclesie unitatem; cumque promitterent Tolosani se mandatum apostolicum adimplere, uiua uoce petierunt ab eis episcopi sufficientem cautionem  standi mandato apostolico, uidelicet obsides ducentos de ciuibus, quoniam iuratoria cautione nullatenus possent esse contenti, cum multoties Tolosani sua iuramenta super hoc eodemque negotio fuerint transgressi: qui, post multas altercationes uerborum, sexaginta tantum obsides de suis ciuibus se daturos promiserunt. Episcopi uero, ob maiorem securitatem, propter magnitudinem ciuitatis et dolosam indomabilemque populi multitudinem, et quia etiam alia uice datos obsides, super eodem negotio, de ditioribus ciuitatis in commissum cadere permiserunt, usque ad ducentos petebant; ipsi uero subterfugium querentes, sexaginta se daturos et non plures promittebant. Statim episcopi, ne aliquam causam excusationis habere possent  Tolosani, aut occasionem aliquam subterfugiendi et suos errores palliandi, responderunt episcopi sexaginta obsides quos promittebant, se libenter suscipere, et sic eos reconciliare, et in pace Ecclesie et unitate fidei Catholice conseruare. Ipsi autem, iam amplius suas malitias non ualentes uelare, responderunt quod nullo modo obsides darent, per hoc manifeste denudantes quod nonnisi in fraudem et intentionem dolosam de LX obsidibus priorem fecerant promissionem. Hic adnectendum est quod homines cuiusdam nobilis castri, in diecesi Albigensi, cui nomen Rabastenx, qui paulo ante recesserat a Deo et nostris, et se reddiderat Tolosanis, audita predicta uictoria, omnes pre timore fugerunt, castrumque hominibus uacuum dimiserunt.  Guido autem de Monte forti, frater comitis Montis-fortis, cuius fuerat castrum, misit et occupauit illud et gente sua muniuit. Post paucos dies, superuenerunt a Francia peregrini, sed pauci, episcopus uidelicet Atrebatensis Radulphus et pauci milites cum eo, et milites peregrini non multi. Comes autem noster et omnes qui cum eo erant, equitauerunt in terram comitis Fuxi, ipsumque Fuxi burgum inferius combusserunt; et inde ulterius per terram comitis dicti equitantes, quidquid extra munitiones inuenire poterant combusserunt.



CAPUT LXXu. Comitis Fuxensis terras Mons-fortis inuadit, Narbona et Monspessulanus rebellant.

 Post hec nuntiatum est comiti nostro quod quidam nobiles Prouincie, rupto pacis federe, perturbabant Ecclesiam sanctam Dei, insuper et stratas publicas obseruantes, crucesignatis uenientibus a Francia mala que poterant inferebant. Habito igitur comes cum suis consilio proposuit descendere ad partes illas, ut perturbatores pacis opprimeret, et stratas publicas, ab incursu malignantium, redderet expeditas. Mouens igitur comes cum peregrinis, qui cum eo erant, uenit Narbonam; ciues autem Narbonenses, quia semper exosum habuerant Christi negotium, et illi quam multoties, sed latenter, se opposuerant, nulla unquam ratione ad hoc potuerunt induci, ut comitem nostrum cum peregrinis suis, aut etiam peregrinos sine comite, suam  intrare permitterent ciuitatem: et ideo oportuit tunc omnes nostros manere foris nocte illa in hortis et uirgultis ciuitatis, inde in crastino uenerunt Biterrim, et inde post duos dies progredientes, uenerunt usque ad Montempessulanum. Homines autem Montispessulani, pares Narbonensibus in malitia, nullo modo permiserunt comitem nostrum, nec illos qui cum eo erant, uillam suam intrare ad hospitandum nocte illa, sed fecerunt illis per omnia, sicut ciues Narbonenses fecerant. Mouentes igitur a Montepessulano, uenerunt Nemausum; ciues uero Nemausenses primo quidem noluerunt comitem in suam introire ciuitatem; sed uidentes eius iram et indignationem, ipsum et omnes qui cum illo erant in ciuitatem receperunt, et multa eis  debite humanitatis obsequia impenderunt. Inde progrediens comes noster, uenit ad castrum de Boucolio, ubi a dominis castri honorifice est susceptus. Inde perrexit comes in uillam que Argentata dicitur, eo quod in partibus illis esset quidam nobilis, nomine Pontius de Montelauri, qui episcopos terre, pacem et Ecclesiam, in quantum poterat perturbabat. Omnes autem crucesignati iam recesserant a comite: nec habebat nisi secum paucos stipendiarios et archiepiscopum Narbonensem: audiens predictus Pontius aduentum comitis nostri, timore ductus uenit ad eum, et se et sua eius uoluntati reddidit. Erat preterea in partibus illis nobilis quidam potens, sed malus, Ademarus Pictauiensis, qui negotium Christi semper exosum habuerat, et  corde adheserat comiti Tolosano. Hic aduentum comitis nostri audiens, muniuit castra sua, milites etiam quos potuit in quodam castro adunauit, ut si comes transitum faceret iuxta castrum, illo exiret cum suis, et impugnaret illud: sed cum comes nobilis per ante castrum transiret, licet cum paucissimis, memoratus Ademarus, quamuis multos haberet secum, non est ausus egredi contra nostros. Dum esset comes noster in partibus illis, uenit ad eum dux Burgundie Odo, uir potens et bonus, qui negotium fidei contra hereticos, insuper et comitem nostrum multo amplectebatur affectu: uenerunt etiam cum duce Lugdunensis et uiennensis archiepiscopi. Dum ergo essent dux et comes noster  prope ualentiam, apud Romam uocauerunt inimicum Ecclesie Ademarum Pictauiensem ad colloquium: conuocatus uenit, sed super his que pacis erant, noluit comiti uel duci assentire. Item uocauerunt eum dux et comes noster ad colloquium, et tunc quidem nichil proficere potuerunt. uidens igitur quod nichil proficere posset, motus ira et indignatione dux contra Ademarum, promisit comiti nostro, quod nisi supradictus Ademarus staret per omnia mandato Ecclesie, et haberet se ad uoluntatem comitis nostri, et super his bonam faceret securitatem, ipse dux cum comite nostro eum impugnaret. Statim etiam uocauit plures milites suos, iturus cum comite nostro contra Ademarum sepius memoratum: quod audiens Ademarus, tandem necessitate  ductus, uenit ad ducem et comitem nostrum, et se obtulit eorum per omnia uoluntati, tradidit etiam quedam castra sua pro securitate, que comes commisit duci custodienda.

Interea uenerabilis Pater Narbonensis archiepiscopus, uir consilio prouidus et omnino uirtuosus, ad cuius monitionem etiam predictus dux Burgundie ad partes uenerat uiennenses, cepit tentare cum duce de negotio, pro quo ipsum uocauerat, de contrahendo uidelicet matrimonio inter primogenitum comitis nostri, nomine Almaricum, et filiam Delphini, qui erat princeps potens, et frater germanus ipsius ducis. Acquieuit dux consilio et uoluntati archiepiscopi. Interea dum hec agerentur, Arragonenses ruptarii et alii fidei inimici ceperunt  discurrere per terram comitis nostri, uenientesque usque Biterrim, fecerunt mala quecunque potuerunt: sed et plures de militibus terre comitis nostri, periuri effecti et innate sibi malitie recidiuum patientes, a Deo, et Ecclesia et dominio comitis nostri recesserunt. Nobilis uero comes, peractis in Prouincia negotiis, pro quibus ad partes illas accesserat, rediit ad terram suam, statimque terram hostium suorum aggrediens, equitauit ante Tolosam, ubi per dies quindecim moram faciens, multas munitiones diruit penitus et destruxit.

Dum res ita se haberet, magister Robertus de Corceone cardinalis, apostolice sedis legatus, qui, sicut superius diximus, laborabat in Francia, quantum poterat, pro negotio terre sancte, predicatoresque  nostros, qui pro negotio fidei contra hereticos predicare soliti erant, nobis abstulerat, faciebatque illos pro succursu terre sancte instantius predicare, ad bonorum et prudentium uirorum consilium quosdam de predictis predicatoribus nobis reddidit, ut pro negotio fidei predicarent. Ipse etiam ad expugnandos hereticos Tolosanos suscepit in pectore uiuifice signum crucis. Quid ultra? Reuixit predicatio pro negotio fidei in Francia, multi cruce se signant, fit comiti et nostris gaudium magnum ualde. Proditionem crudelissimam que facta fuit illo tempore in comitem Bulduinum, preterire nec uolumus nec debemus. Iste comes Balduinus, frater comitis Tolosani et regis Francie consobrinus, longe a fratris malitia et in Christi militia  totis uiribus se exercens, comitem Montisfortis et Christianitatem contra fratrem suum et alios hostes fidei, quantum poterat, adiuuabat. Quadam igitur die, secunda uidelicet feria post primam Dominicam Quadragesime, uenit predictus comes ad quoddam castrum in Cadurcensi diecesi, quod Olima dicebatur. Statim milites de castro illo qui erant homines ipsius comitis, miserunt ad ruptarios et quosdam milites indigenas, pessimos traditores, qui erant in quodam uicino castro, quod dicitur Mons Leonardus, et significarunt eis, quod comes Balduinus erat in Olima, mandantes ut uenirent, et sine difficultate aliqua traderent eis comitem Balduinum. Hoc idem significauerunt cuidam traditori pessimo,  sed occulto, Raterio uidelicet de Castronouo. Iste Raterius, iamdiu inierat fedus cum comite Montis-fortis, et iurauerat ei fidelitatem. Comes etiam Balduinus de ipso quasi de amico confidebat. Quid plura? uenit mox, et comes Balduinus securus, utpote inter suos, sommo se dedit et quieti. Erat autem cum comite Balduino miles quidam Francigena, nomine Guillelmus de Contris, cui comes Montis-fortis dederat castrum quoddam, quod dicitur Sarracenum. Quidam etiam seruiens Francigena custodiebat castrum quod Moysiacum nominatur. Quiescentibus igitur comite et illis qui cum eo erant, in diuersis domibus ab inuicem separatis, dominus castri, clauem camere in qua comes Balduinus dormiebat arripiens, obserato ostio, de  castro ad predictum Raterium et ruptarios properauit: Quibus clauem ostendens dixit: »Quid tardatis? ecce hostis uester in manibus uestris; properate et eum uobis tradam dormientem pariter et inermem, nec solum ipsum, sed plures de uestris hostibus uobis tradam.« Quo audito, gaudentes ruptarii et uelocissime concurrentes, ad portas Olime deuenerunt. Statim dominus castri qui erat dux eorum qui comprehendere uolebant comitem, uidelicet alter Iudas, conuocatis secretissime hominibus castri, diligenter quesiuit a singulis quot de sociis comitis Balduini quisque haberet apud se hospitantes: quo diligenter quesito, ad ostia domorum duplo plures de ruptariis armatos poni fecit quam essent de nostris dormientes inermes. Statim accensis  candelis innumerabilibus, clamor attollitur, hostes in nostros irruunt imparatos. Raterius autem de Castronouo et prenotatus dominus castri, uenientes ad cameram in qua comes nobilis Balduinus dormiebat, aperiensque ostium, ceperunt ipsum dormientem inermem, imo nudum: quidam autem de nostris qui erant per castrum occisi sunt, alii capti, nonnulli fuga opitulante euaserunt.

Nec pretereundum quod quidam de nostris, quem uiuum ceperant, prestitoque iuramento ipsum de uita securum fecerant et de membris, in ipsa postmodum ecclesia latitantem occiderunt. Arripientes aduersarii comitem Balduinum, duxerunt eum ad quoddam castrum ipsius comitis, quod dicitur Mons Eue in territorio Cadurcensi; homines autem  castri, utpote pessimi, ruptarios qui dominum suum ducebant captum, libenter receperunt: mox ruptarii dixerunt comiti Balduino ut faceret eis reddi turrem castri, quam quidam Francigene de mandato ipsius custodiebant. Ipse autem comes districtissime inhibuit Francigenis illis ne aliqua ratione turrim redderent, etiamsi uiderent ipsum comitem suspendi in patibulo, sed se instantissime defenderent, donec haberent succursum a nobili comite Montisfortis. O uirtus principis! O mirificum robur mentis! Quo audito ruptarii irati sunt ualde, ipsumque comitem per duos dies ieiunare fecerunt; quibus transactis, fecit uocari comes capellanum quemdam diligentissimum, eique puram  fecit confessionem. Qua facta, communionem postulauit corporis Iesu Christi. Sed, dum capellanus afferret diuini mysterii sacramenta, superuenit quidam pessimus ruptarius, iurans et firmissime contestans, quod comes Balduinus non comederet nec biberet, donec redderet ruptarium quemdam quem ceperat et teneri in uinculis faciebat. Ad que comes: »O crudelissime, inquit, nunquid panis aut uini abundantiam, aut frustum carnis quesiui, qui nichil ad corporis sustentationem, sed ad anime salutem diuini mysterii communionem petii?« Iterum carnifex cepit firmiter asserendo iurare quod nec comederet, nec biberet, nisi faceret quod petebat. Ad que denuo uir nobilis: »Ex quo, inquit, mihi diuinis sacramentis communicare non permittitur,  ostendatur mihi saltem eucaristia, uidelicet salus mea, ut in uita ista uideam Saluatorem meum.« Qua a capellano leuata et ostensa, comes eam deuotissime adorauit.

Dum hec agerentur, illi qui erant in turre castri timore mortis tradiderunt turrem ruptariis, recepto tamen prius ab eis iuramento quod ipsos abire dimitterent sanos pariter et indemnes; sed traditores pessimi, spreta religione iuramenti, ipsos statim patibuli morte turpissima condemnarunt. Quo facto, arripientes comitem Balduinum, duxerunt eum ad quoddam castrum comitis Tolosani, quod dicitur Mons Albanus, ubi eum tenentes in uinculis, aduentum Tolosani comitis exspectabant. Post paucos uero dies, uenit comes Tolosanus, habens secum  illos pessimos traditores, comitem uidelicet Fuxi, et Rogerium Bernardi filium eius, et quemdam militem de terra regis Arragonensis, qui dicebatur Bernardus de Portellis: statim ad mandatum comitis Tolosani, eductus est de castro Montis Albani comes nobilissimus Balduinus. Id autem quod sequitur, quis unquam sine lacrymis legere poterit, uel audire? Mox comes Fuxi, et filius eius, a patris malitia non degenerans, et Bernardus de Portellis ligauerunt funem in collo uiri nobilissimi, ipsum de uoluntate, imo de precepto comitis Tolosani suspensuri: quod uidens uir Christianissimus, instanter ac humiliter quesiuit confessionem et uiaticum; sed canes crudelissimi utrumque ei penitus denegarunt. Quibus miles Christi: »Ex quo,  inquit, non licet me ostendere sacerdoti, testis est mihi Deus quod prompta uoluntate semper et ardenti Christianitatem et dominum meum comitem Montisfortis [defendi], et pro hac et in hac defensione uolo mori.« uix uerba compleuerat, ecce tres prenotati traditores, eleuantes eum a terra, ad nucis arborem suspenderunt. O crudelitas inaudita! O alterum Cain, imo longe peiorem Cain, comitem dico Tolosanum, cui non suffecit fratrem, et talem fratrem occidere, nisi ipsum inaudita mortis crudelitate damnaret!



CAPUT LXXuI. Aymericus et ciues Narbonenses comitis Montisfortis hostes in urbem admittunt, eamque ob causam territorium Narbonense comes deuastat.


Circa idem tempus, Aymericus dominus Narbone et ciues Narbonenses, qui nunquam dilexerant negotium Iesu Christi, ut iniquitatem quam longe ante conceperant parturirent, recesserunt manifeste a Deo, receperuntque in ciuitatem suam ruptarios, nec non Arragonenses et Cathalonenses, ut per eos expellerent, si possent, nobilem comitem Montisfortis: Arragonenses siquidem et Cathalonenses prosequebantur dictum comitem in uindictam sui regis. Malitiam autem istam perpetrauerunt Narbonenses, non quia comes eos lederet in aliquo, uel lesisset, sed quia putabant quod crucesignati de cetero non uenirent: sed aliter disponebat ille qui sapientes in sua astutia comprehendit.  Dum enim congregati essent Narbone omnes quos prediximus hostes nostri, ut impetum facerent unanimes in comitem nostrum et paucos qui cum ipso erant. ecce subito uenerunt a Francia peregrini, Guillelmus uidelicet de Barris, uir probate militie, pluresque milites cum eo: quibus adiunctus, et a quibus adiutus comes noster, uenit prope Narbonam, discurrensque et deuastans terram Aymerici domini Narbone, eius fere omnia castra cepit. Quadam autem die, proposuit comes noster equitare ante Narbonam, armatisque omnibus suis et tribus aciebus dispositis, ipse comes in prima fronte appropinquauit porte ciuitatis. Hostes autem nostri egressi erant de ciuitate et stabant in porta. Miles autem inuictus, uidelicet comes noster, per locum  arduum et inaccessibilem, in ipsos subito uoluit insilire, hostes autem qui stabant in loco eminenti, ipsum tot lanceis impulerunt, quod, rupta sella equi in quo sedebat, cecidit ipse de equo: statim concurrunt undique hostes ad capiendum uel occidendum comitem, nostri ad protegendum; sed nostri gratia Dei per multos labores comitem uiriliter erexerunt. Post hec Guillelmus, qui erat in extrema acie, et nostri omnes impetum fecerunt in hostes, ipsosque in ciuitatem intrare citius compulerunt: quo facto, comes et nostri ad locum unde ipsa die uenerant sunt reuersi.



CAPUT LXXuII. Petrus Beneuentanus cardinalis, apostolice sedis legatus, comites Fuxensem et Conuenarum Ecclesie reconciliat.


Dum hec agerentur, magister Petrus Beneuentanus cardinalis, apostolice sedis legatus, missus a D. papa ueniebat ad partes Narbonenses, ut de his que pacis erant et fidei ordinaret. Audiens autem legatus quomodo se habebant Narbonenses, mandauit eis et districte precepit ut firmas treugas haberent cum comite Montisfortis, quousque ipse ueniret. Idem etiam mandauit comiti nostro ne scilicet lederet in aliquo Narbonenses. Post paucos autem dies, uenit legatus et intrauit Narbonam, uiso tamen prius comite nostro et habito cum ipso colloquio diligenti. Statim accesserunt ad eum hostes  fidei. comes scilicet Conuenarum et Fuxi, et alii multi, qui exigentibus meritis fuerant exheredati, pro restitutione sua ipsi legato supplicaturi: legatus sapiens et discretus, omnes reconciliauit, recipiens ab eis non solum iuratoriam cautionem standi mandato Ecclesie, sed etiam quedam castra fortissima que adhuc remanserant hostibus prenotatis. Rebus sic se habentibus, homines de Moysiaco tradiderunt uillam Moysiaci per proditionem comiti Tolosano. Illi autem qui erant in uilla ex parte comitis nostri, receperunt se in munitionem uille satis debilem et immunitam. Comes uero Tolosanus, in graui multitudine ruptariorum, cepit impugnare munitionem illam per tres continuas septimanas; sed obsessi nostri, quamuis paucissimi, se  uiriliter defendebant. Quod audiens comes nobilis, statim properauit in subsidium obsessorum: sed comes Tolosanus et qui cum eo erant, plures etiam de hominibus dicte uille, qui facte proditionis capitales fuerant et auctores, prescientes aduentum comitis nostri, cum summa festinatione fugerunt, obsidionem quam diu tenuerant dimittentes. Comes autem noster et qui cum eo erant, audientes quod hostes predicti aufugissent, descenderunt ad partes Aginnenses, ut castrum quod dicitur Mansum in extremis finibus diecesis Aginnensis, quod ipso anno apostatauerat, si possent, caperent per insultum. Rex etenim Anglie Ioannes, qui semper aduersatus fuerat negotio Iesu Christi et comiti Montisfortis, ipso anno uersus partes perrexerat Aginnenses; plures  de nobilioribus terre illius, in eius sperantes auxilium, recesserunt a Deo et dominio comitis Montisfortis: sed postea per Dei gratiam, frustrati sunt a spe sua. Properans igitur comes noster cum suis ad predictum castrum, uenit ad quemdam locum, ubi oportebat eum transire Garumnam. Habebat autem nauiculas paucas immunitas, homines autem de Regula, quod est castrum quoddam regis Anglie, ascenderant cum nauibus multis et armaturis, ut nostris transitum prohiberent; sed nostri intrantes aquam, ipsis inuitis libere transierunt. uenientes ad castrum supradictum, scilicet Mansum, illud per triduum impugnarunt; sed quia non habebant machinas, nec comes poterat ibi firmare  obsidionem, eo quod ad mandatum legati oportebat eum redire ad partes Narbonenses, recessit a castro sepedicto ad partes proprias Narbonenses.



CAPUT LXXuIII. Carcassone antistes e Gallia cum ingenti peregrinorum multitudine reuertitur.

Anno uerbi incarnat. 1214, uenerabilis Carcassone episcopus, qui toto precedenti anno pro negotio fidei contra hereticos discurrendo et predicando laborauerat in partibus Gallicanis, circa octauam Dominice Resurrectionis, iter ad partes arripuit Albigenses: ipse etenim omnibus crucesignatis, tam illis quos signauerat quam aliis qui de manu magistri Iacobi de uitriaco, uiri per omnia  laudabilis, et quorumdam aliorum susceperant signum crucis, diem motionis alligauerat ita quod in quindena Pasche essent pariter congregati, profecturi cum eo per partes Lugdunenses contra hereticos pestilentes. Sed M. Robertus de Corceone apostolice sedis legatus et uenerabilis archidiaconus Guillelmus crucesignatis suis diem prefixerant, ut essent in quindena Pasche Biterris, contra prenotatos hereticos per partes alias profecturi. Mouentes igitur a Niuernis episcopus Carcassonensis peregrinique supradicti, itinere prospero, ad Montempessulanum deuenerunt: ego autem eram cum episcopo Carcassonensi. Ibi inuenimus Parisiensem archidiaconum et peregrinos qui cum ipse uenerant a partibus Gallicanis. Cardinalis uero  scilicet M. Robertus de Corceone, in partibus Podiensibus quibusdam erat negotiis occupatus. Proficiscentesque a Montepessulano, uenimus prope Biterrim ad castrum S. Tiberii; ibique occurrit nobis nobilis comes Montisfortis: eramus autem, tam equites quam pedites, circiter centum millia peregrini, inter quos unus de militibus erat uicecomes castri Dunensis, pluresque alii milites, quos non est opus per singulos numerare. Progredientes a partibus Biterrensibus uenimus Carcassonam, ibique fecimus paucos dies. Notabiliter autem notandum est, et pro miraculo illo est habendus totus illius anni euentus, sicut supradiximus; quando uenit supra memoratus Petrus Beneuentanus in terram Albigensem, Arragonenses, Cathalonenses  erant Narbone congregati contra Christianitatem et comitem Montisfortis, et hac de causa: comes noster erat prope Narbonam, nec sepe poterat elongare, quin hostes statim totam terram in circuitu deuastarent. Sed et Tolosani, et Arragonenses et Cadurcenses a remotis partibus mouebant ei guerras multum graues. Dum in hac tribulatione esset athleta Christi, non defuit adiutor in opportunitatibus, in tribulatione , in uno siquidem et eodem temporis spatio uenit legatus a curia Romana, uenerunt a Francia peregrini. O magna multitudo misericordie Dei, nec enim peregrini, sicut multis uisum est, sine legato aliquid magni fecissent, nec legatus sine peregrinis adeo profecisset;  si enim hostes fidei non timerent peregrinos, non obedissent legato; rursus si non uenisset legatus, peregrini qui tunc uenerunt, contra tot et tantos hostes parum proficere potuissent. Egit ergo misericorditer diuina dispositio, ut dum legatus hostes fidei, qui Narbone erant congregati, alliceret et compesceret fraude pia, comes Montisfortis et peregrini qui uenerant a Francia, possent transire ad partes Cadurcenses et Aginnenses, et suos, imo Christi, impugnare inimicos. O legati fraus pia! O pietas fraudulenta!



CAPUT LXXIX. Guido de Monteforti et peregrini terras Raterii de Castronouo inuadunt et deuastant.

 Cum fecissent supradicti peregrini paucos dies Carcassone, nobilis comes Montisfortis rogauit eos, ut cum episcopo Carcassonensi et Guidone de Monteforti fratre germano ipsius comitis, ad partes Rutenenses accederent, et etiam Cadurcenses, ut terras tam Raterii de Castronouo, qui nobilissimum et Christianissimum comitem Balduinum crudelissime prodiderat, quam aliorum hostium Christi penitus deuastarent. Ipse uero comes, cum suo primogenito Almarico, descendit usque ualentiam, inuenitque ibi ducem Burgundie et delphinum; habitoque super prefato matrimonio consilio et assensu, comes noster, quia non erat tempus congruum ad contrahendum, nec ipse, propter multimodas  guerre necessitates, ibi poterat facere multos dies, dictam puellam duxit secum Carcassonam; ibique fuerunt nuptie celebrate. Peregrini uero, qui iam diu a Carcassona exierant, et iam episcopatum intrauerant Cadurcensem, terras hostium fidei, que timore eorum erant derelicte uacue, uastauerunt. Nec pretereundum est quod, cum transiremus per episcopatum Rutenensem, uenimus ad quoddam castrum, quod Mauriliacum uocatur; illi autem de castro uoluerunt nobis resistere, quia mire fortitudinis erat castrum et penitus inaccessibile. Erat autem in exercitu nostro magister Robertus de Corceone apostolice sedis legatus, de quo supra tetigimus, qui nuperrime uenerat a partibus Gallicanis: mox nostri in suo  aduentu accesserunt ad castrum et ceperunt hostes suos acriter impugnare. uidentes illi de castro, quod amplius resistere non ualerent, reddiderunt se ipsa die legato, ad ipsius per omnia uoluntatem; nostri uero de uoluntate legati, castrum penitus destruxerunt.

Nec silendum quod ibi inuenimus septem hereticos de secta illa que Waldensium dicebatur, qui ad legatum adducti, suam incredulitatem plenius sunt confessi: quos nostri arripientes peregrini cum ingenti gaudio combusserunt. Post hec nuntiatum est comiti nostro quod quidam milites Aginnenses, qui precedenti anno ab eius dominio recesserant, castrum quoddam munierant, quod dicitur  Monspisatus. Quid plura? accessimus ad illud obsidendum; prenotati uero milites de Montepisato, audientes aduentum crucesignatorum, timore ducti fugerunt, castrum uacuum dimittentes, nostri uero uenientes ad castrum, illud penitus destruxerunt. Mouens comes noster a Montepisato, cepit ulterius progredi per episcopatum Aginnensem ut castra que precedenti anno a suo dominio recesserant occuparet: omnes autem aduersarii timore ducti, antequam comes accederet ad eos reddiderunt se illi, preter quoddam nobile quod Marmanda uocatur. Comes autem ob maiorem securitatem, ne iterum apostatarent sicut consueuerant, fere omnes turres et muros dirui faciebat, exceptis paucis de fortioribus castris, que ipse tam sibi quam  Francigenis munire uoluit et tenere. ueniens comes ad obsidendum castrum Marmande, inuenit illud contra se munitum: miles enim quidam regis Anglie, quosdam seruientes in castrum adduxerat, uexillumque suum in summitate castri posuerat, ut castrum defenderet contra nostros; sed, appropinquantibus nostris et in ipso aduentu suo ad muros accedentibus, post modicam defensionem de castro fugere ceperunt, recipientesque se in nauibus per Garumnam fluuium celeriter descendebant ad quoddam castrum proximum regis Anglie, quod Regula dicebatur: seruientes uero regis Anglie, qui ad defensionem castri uenerant, se in tuto receperunt. Nostri uero intrantes castrum, bona illius  omnia diripuerunt; seruientes uero regis Anglie, qui erant in turre, comes uiuos et sanos abire dimisit.

Post hec datum fuit comiti a suis consilium, ut non funditus destrueret castrum, eo quod esset satis nobile, et in extremitate terre sue, sed consuluerunt ut turrim maiorem muniret, ceterasque turres et partem murorum dirueret. Quo facto, reuersus est comes Aginnum. Erat autem castrum Cassanolii nobile et fortissimum in territorio Aginnensi; ad pedem siquidem cuiusdam montis, in amenissima planitie situm erat, sed et aquis circumfluentibus, et natiuis rupibus cingebatur: erat in castro illo sedes hereticorum una de principalibus, et fuerat ab antiquo, homines autem castri  illius erant pro magna parte raptores et periuri, repleti omni iniquitate et genere peccatorum; iam enim semel et iterum reddiderant se Christianitati, nunc etiam et tertia uice Christianitati et comiti nostro resistere attentarunt. Erat autem castri illius dominus maior Hugo de Rominiaco, frater episcopi Aginnensis; hic comitis familiaris fuerat et amicus; sed ipso anno, rupta familiaritate et sacramento, per proditionem, a Deo recesserat et comite memorato: collegerant etiam se alii proditores quamplurimi in castro illo. ueniens igitur nobilis comes Montisfortis cum exercitu ante castrum, in uigilia Apostolorum Petri et Pauli obsidionem firmauit ex una parte super montem, non enim sufficiebat  exercitus eius ad castrum in circuitu obsidendum. Post paucos autem dies, fecit comes machinas erigi ad diruendos muros castri; machine autem ille, et ad muros et intra castrum instantius iacientes, in breui domos castri plurimas diruerunt; post aliquot autem dies, superuenientibus peregrinis, descendens comes de monte, fixit tentoria in planitie prope castrum, partem exercitus habens secum: plures uero remanserunt in monte, cum nobilissimo et probissimo iuuene Almarico filio comitis, et uenerabili episcopo Carcassone Guidone, qui ibi legati fungens officio, ad expugnationem et captionem castri instantissime atque efficacissime laborabat. Fecit autem comes in planitie ubi se locauerat, erigi machinas que petrarie nuncupantur,  die noctuque iacientes muros castri debilitabant plurimum. Quadam autem nocte circa auroram, exeuntes plures ex aduersariis de castro, ascenderunt in montem impetum facturi unanimiter in exercitum, uenientesque ad tentorium, in quo Almaricus filius comitis dormiebat, irruerunt in eum ualidissime, ipsum capturi uel occisuri, si possent; sed currentes nostri, et hostes uiriliter infestantes, ad castrum suum redire compulerunt.

Dum hec agerentur in obsidione illa, rex Anglie, Ioannes, qui dolens exheredatione nepotis sui, uidelicet filii comitis Tolosani, bonis nostris successibus inuidebat, accesserat prope partes illas, ad Petragoricensem uidelicet ciuitatem, habens secum exercitum magnum ualde: confugerant enim plures  de hostibus ad ipsum, qui, peccatis suis exigentibus, iusto Dei iudicio fuerant exheredati, quos idem assumpsit, et diu tenuit, non sine multorum scandalo et graui proprie fame iactura. Illi uero qui erant in castro obsessi, frequentes nuntios mittebant ad regem predictum, petentes succursum; et ipse eos per nuntios et promissiones plurimum animabat. Quid plura? fit rumor celebris in exercitu nostro quia rex sepedictus uolebat in nos irruere: et fecisset forsitan, si ausus fuisset. Comes autem fortissimus Montisfortis, in nullo perterritus est de auditis, sed firmiter proposuit quod, si rex uellet irruere in exercitum, non ideo recederet ab obsidione, sed se et suos defendens pugnaret contra eum; sed sepedictus rex, saniori usus consilio,  nichil de his que dicebantur et que forsitan proposuerat agere attentauit. Nec silendum quod magister Robertus de Corceone cardinalis apostolice sedis legatus, de quo supra fecimus mentionem, uenit ad exercitum in obsidione Cassanolii, et paucos ibi faciens dies laborabat, prout potuit, utpote homo bone uoluntatis, ad expugnationem castri, sed, negotiis iniuncte sibi legationis ipsum reuocantibus, non exspectauit usque dum caperetur castrum. Igitur laborantibus nostris in obsidione illa, et per iactus machinarum muris castri pro magna parte debilitatis, quadam nocte, conuocatis comes de maioribus exercitus et quodam artifice carpentario, inquisiuit ab artifice illo quomodo possent  nostri ad muros accedere et castrum capere per insultum; erat enim aqua profunda inter exercitum et castrum, et quoniam oportebat transire, si uellent nostri ad muros accedere, et non erat ibi pons, quia aduersarii ipsum a parte exteriori diruerant ante aduentum nostrum. Multis multa dicentibus, tandem ad consilium dicti artificis in hoc conuenerunt, ut fieret pons de lignis et cledis, qui per mirabile artificium super dolia magna impulsus, per aquam nostros ultra portaret. Statim uenerabilis episcopus Carcassone, qui ut ultra ingredi etiam posset, die noctuque laborabat in his que obsidioni opus erant, conuocata multitudine peregrinorum, fecit afferri copiosa ligna ad faciendum pontem. Postquam autem factus est pons, armantes se  nostri, parauerunt se ad insultum; impellentesque pontem ad aquam usque uenerunt: sed mox, ut pons aquam tetigit, pro sui ponderositate et quia ripa aque a parte illa alta erat, ad ima tanto impetu dilapsus est, quod nullo modo retrahi potuit uel leuari, sicque totus labor noster, quoad pontem illum, quassatus est in momento. Post paucos autem dies, fecerunt nostri alterius modi pontem, si forte possent per ipsum aquam illam transire; parauerunt etiam nauiculas paucas, per quas, licet cum magno discrimine, pars nostrorum transiret: omnibusque paratis, armantes se nostri, pontem trahunt ad aquam, alii autem nauiculas ascenderunt. Illi autem de castro habentes petrarias multas contra nostros instantissime et ualidissime iaciebant.  Quid plura? proiiciunt nostri pontem super aquam; sed nichil profecerunt, quia nimis breuis et omnino insufficiens erat ponticulus ille; fit meror et luctus nostris, gaudium et exsultatio inimicis.

Constantissimus autem comes ex his que acciderant nichil desperationis concipiens, conuocat artifices suos consolans eos, et mandans ut attentarent parare machinas ad transeundum aquam: magister uero artificum mirum et inauditum excogitauit machine modum; fecit enim afferri ligna multa et magna, et primo super ligna maxima construere quasi domum amplam de lignis, tectum habentem de cledis, non cacuminatum, sed planum: postea super medium tecti erexit quasi turrem  altissimam de lignis et cledis, quinque habentem in altum mansiones, in quibus balistarii stare possent. Post hec in circuitu turris illius fecit super tectum memoratum quasi murum de cledis, in quibus stare possent multi de nostris qui turrem defenderent, habentesque aquam multam in cupis magnis, ut exstinguere possent, si hostes proiicerent ignem; ob hoc etiam, uidelicet ne hostes possent incendere machinam illam, fecit artifex ipsam operiri totam ex parte anteriori coriis bouinis. Omnibus igitur paratis, ceperunt nostri trahere et impellere machinam uersus aquam; hostes uero lapides grandes et creberrimos cum petrariis econtra iaciebant, sed nocebant per Dei gratiam  in modico aut in nullo. Cum ergo nostri machinam impulissent usque ad aquam, attulerunt in cophinis terram, ligna et huiusmodi ad proiiciendum in aquam: illi qui erant sub tecto inferiori securi et inermes implebant fossatum, balistarii et alii qui erant in superioribus munitionibus, impetus hostium cercebant. Quadam autem nocte aduersarii quidam nauiculam impleuerunt lignis siccis, carne salsa, adipe et aliis lignis incentiuis, uolentes eam impellere ad machinam nostram, ut comburerent eam; sed non potuerunt, quia seruientes nostri nauiculam illam combusserunt. Quid ultra? laborantibus nostris in implendo fossato, transibat machina nostra sicca pariter et illesa; quantum enim implebant de fossato, tantumdem machinam ulterius  impellebant. Quadam igitur die Dominica uidentes aduersarii, transeunte machina, sibi captionis periculum imminere, proiecerunt ignem contra machinam; sed nostris cum aqua ignem exstinguentibus, nichil proficere potuerunt: iam enim propinqui erant nostri et aduersarii, qui se mutuo cum lanceis impetebant. Cogitans igitur comes noster ne forte aduersarii de nocte comburerent machinam ipsam, eadem die Dominica circa uesperam fecit armari suos, et omnes, concrepantibus tubis, uocari ad insultum. Episcopus autem Carcassone et clerici qui erant in exercitu cum eo, conuenerunt in locum eminentiorem prope castrum, clamaturi in celum et pro nostris pugnantibus oraturi. Mox igitur nostri intrantes machinam,  ruptis anterioribus machine cledis, cum multa probitate transiere fossatum. Interea clerici nostri, ueni, creator Spiritus, cum deuotione maxima decantabant; aduersarii autem uidentes irruentes nostros, receperunt se intra muros, et ceperunt nostros per desuper muros iactu lapidum creberrimo grauiter infestare; nostri uero, quia imminebat nox et quia non habebant scalas, muros conscendere nequiuerunt, sed intra muros et fossatum, in modica quadam planitie stantes, barbacanas quas hostes extra muros fecerant, ipsa nocte destruxerunt. In crastino uero, tota die laborauerunt artifices nostri in scalis faciendis et aliis machinis, ut die tertia castrum ascenderent per insultum; quod scientes et timentes milites ruptarii  qui erant in castro, sequenti nocte exeuntes cum armis quasi insultum facturi in exercitum, omnes fugerunt; plures autem de nostris insecuti sunt eos diutius, sed comprehendere nequiuerunt; reliqui uero accedentes ad castrum media nocte, ui intrauerunt, apponentesque ignem, combusserunt illud, et quos inuenire potuerunt in ore gladii peremerunt: per omnia benedictus Deus, qui tradidit impios, etsi non omnes. Post hec fecit comes noster, quasi solotenus, destrui in circuitu muros castri, sicque captum est et cassatum Cassanolium XuI Kal. Sept., ad laudem Domini nostri, cui est honor et gloria in secula seculorum.



CAPUT LXXX. De destructione castri Dome in Petragoricensi diecesi, quod erat pessimi tyranni G. de Cahusaco.


His ita gestis, significatum est comiti nostro quod in episcopatu Petragoricensi erant castra in quibus habitabant pacis et fidei inimici: et uere sic erat. Proposuit igitur comes progredi et inuadere castra, ut per Dei gratiam et auxilium peregrinorum, expulsis ruptariis et raptoribus relegatis, pacem Ecclesiis, imo toti terre Petragoricensi relinqueret. Omnes autem Christi et nobilis comitis nostri aduersarii, audito quod captum esset Cassanolium, tanto timore percussi sunt, quod in nulla munitione etiam fortissima aduentum comitis et exercitus ausi sunt exspectare. Mouens igitur exercitus  a Cassanolio, uenit ad unum de castris, quod Doma dicebatur, et inuenit illud uacuum et absque defensore: erat autem castrum nobile et fortissimum super Dordoniam fluuium, in amenissimo loco situm. Statim comes noster turrem castri, que erat altissima et pulcherrima, et pene usque ad summum munita, subfodi fecit et dirui; ad dimidiam uero leugam erat castrum aliud mire fortitudinis, quod dicebatur Monsfortis. Dominus uero castri, nomine Bernardus de Casuacio, homo crudelissimus et omnium pessimus, timore ductus, fugerat a facie comitis nostri, castro suo uacuo derelicto: tot enim et tante erant crudelitates, rapine, enormitates illius nequissimi et sceleratissimi, quod uix possent credi, aut etiam cogitari.  Et cum talis esset, procurauerat ei diabolus adiutorium simile sibi, uxorem uidelicet que erat soror uicecomitis Turene. Hec altera Iezabel, imo longe peior et crudelior quam Iezabel, omnium malarum erat pessima feminarum, et uiro in crudelitate non impar et malitia. Ambo igitur, cum essent nequissimi, spoliabant, imo destruebant ecclesias, peregrinos inuadebant, membris innoxios detruncabant, ita quod in unico monasterio monachorum Nigrorum, quod Sarlatium dicitur, inuenti sunt a nostris centum quinquaginta inter uiros et mulieres, qui, manibus uel pedibus amputatis, erutis oculis, siue ceteris membris cesis, a predicto tyranno et uxore eius fuerant mutilati. Ipsa enim uxor tyranni, totius pietatis oblita, pauperibus  mulieribus uel mamillas faciebat extrahi, uel pollices abscindi, ut sic ad laborandum inutiles redderentur. O crudelitas inaudita! sed, his omissis, cum nec millesimam malitiarum dicti tyranni et uxoris eius partem possemus exprimere, ad propositum redeamus.

Destructo igitur et euerso castro Dome, uoluit comes noster subuertere castrum Montisfortis, quod erat, sicut diximus, prefati tyranni. Mox episcopus Carcassone, qui totum pro negotio Christi se laboribus exponebat, assumens secum partem peregrinorum, abiit et fecit dirui castrum illud; adeo autem fortissimi erant muri illius, quod uix poterant dirui, eo quod cementum in lapidem  obduruisset, unde etiam multos dies oportuit nostros facere diruendo castro. Ibant peregrini mane ad operandum, et sero reuertebantur ad locum castrorum; exercitus enim non recesserat a Doma, eo quod aptior et competentior exercitui erat locus. Erat preterea prope Montemfortem aliud castellum, nomine Castrumnouum, non impar ceteris in malitia, et hoc ipsum timore exercitus fuerat derelictum. Proposuit autem comes noster tenere et occupare castrum illud, ut per hec melius posset pacis compescere turbatores: sicut cogitauit, ita et fecit. Erat insuper quartum castrum satis forte, nomine Benatium: huius castri dominus pessimus erat, et Ecclesiarum molestissimus oppressor: dedit autem ei comes noster optionem, ut unum eligeret  de duobus, uidelicet ut infra terminum a comite et ab ipsis qui ibi erant prefixum, restitueret male ablata, aut humiliarentur muri castri ipsius; et ad hoc exsequendum date fuerunt inducie per plures dies. Sed cum intra dies illos, de rapinis non fecisset restitutionem, noluit comes noster humiliare munitionem castri Benatii; inuitoque tyranno et multum dolente, fecit comes noster humiliare turrem et muros castri Benatii: allegabat enim maleficus sepedictus castrum suum non debere humiliari, eo quod ipse solus erat in terra illa, qui iuuaret regem Francie contra regem Anglorum; sed comes, allegationes istas uanas sciens et friuolas, non destitit a proposito. Iam etiam allegationes  predictas tyrannus memoratus exposuerat regi Francie, sed nichil proficere potuit.

In hunc modum subiugata sunt quatuor castra illa, Doma uidelicet, Monsfortis, Castrumnouum, Benatium. In his Iu castris, a centum annis et antea, sedes fuerat Satane, ab his egressa fuerat iniquitas super faciem terre. Istis igitur subiugatis, per peregrinorum laborem, et probitatem expertissimam comitis Montisfortis, reddita est pax et tranquilitas, non solum Petragoricensibus, sed etiam Cadurciensibus et Aginnensibus et Lemouicensibus pro magna parte. His igitur ad gloriam nominis Christi peractis, rediit comes noster et exercitus ad partes Aginnenses, et data sibi opportunitate, fecit dirui munitiones que erant per diecesim  Aginnensem. Postea uenit comes Figiacum, auditurus loco regis Francie causas et questiones indigenarum, rex enim commiserat ei in partibus illis uices suas in multis. Multa audiuit et multa correxit, et plura correxisset, sed noluit excedere fines regii mandati. Inde progressus uersus diecesim Ruthenensem, occupauit quoddam castrum fortissimum prope Figiacum, nomine Capdecanacum, ubi ab antiquo fuerat nidus et refugium ruptariorum. Inde uenit comes cum exercitu Ruthenam ciuitatem, impetiit autem comes comitem Ruthenensem de multis; ipse enim comes Ruthenensis homo ligius erat comitis nostri, sed quoddam querens subterfugium, dicebat quod partem  terre sue maximam tenebat a rege Anglie. Quid plura? Post multas altercationes, recognouit totam terram suam tenere a comite nostro, et de tota terra sua fecit ei hominium, et ita facti sunt amici et concordes. Erat prope Ruthenam castrum quoddam forte, nomine Seueracum, in quo habitabant ruptarii turbatores, tot enim et tanta mala proueniebant a castro illo, quod non posset de facili exprimi. Illi siquidem qui erant in castro illo non solum Ruthenensem diecesim infestabant, sed totam terram in circuitu ad Podium B. Marie. Dum igitur comes noster esset apud Ruthenam, mandauit domino castri ut redderet ei ipsum castrum; ille uero de fortitudine munitionis confisus, cogitans etiam quod comes tunc temporis non posse  obsidionem circa castrum tenere, eo quod hiems erat, et castrum illud in montanis, et in locis frigidis esset situm, noluit reddere castrum suum. Quadam igitur nocte Guido de Monteforti, frater comitis nostri germanus, assumptis militibus et seruientibus secum, exiens a ciuitate Ruthenensi, equitauit de nocte, usque prope castrum sepedictum, et summo diluculo, illucescente aurora, irruit subito in burgum inferius, cepitque illud in momento et occupauit. Illi autem de burgo receperunt se in inferiorem munitionem, in summitate siquidem montis sita erat munitio, burgum uero forinsecum a munitione illa per descensum montis protendebatur. Ideo autem dictus Guido occupauit  burgum, ne aduersarii, ueniente exercitu, possent illud comburere. ueniens igitur comes cum exercitu ad castrum Seueraci, inuenit dictum burgum illesum, domosque plurimas exercitui aptas ad manendum, quas occupantes nostri, firmauerunt obsidionem: a domino factum est illud, qui uerus est in opportunitate adiutor, et pius in necessitate prouisor. Paucis diebus transactis, erexerunt machinam unam que petraria dicitur, et fecerunt iacere contra castrum: aduersarii uero unam similiter machinam erexerunt, et cum ipsa nostros, quantum poterant, infestabant. Nec silendum quod obsessos illos ita attenuauerat dominus in uictualibus quod nimia penuria arctabantur, frigus preterea et hiemis asperitas ita eos affligebat, utpote  qui modicas, et uilissimas habebant uestes, quod nesciebant quid agerent. Si quis autem de paupertate et miseria eorum miretur, nouerit quod ita subito preoccupati fuerunt, quod non licuerit eis, nec armis nec uictualibus se munire, non enim putabant, sicut diximus, quod nostri media hieme, et in locis tam frigidis, possent obsidionem tenere. Post paucos uero dies, fame et siti et frigore et nuditate afflicti, postulauerunt pacem. Quid plura? Post longum et uarium de modo compositionis tractatum, tandem ad proborum consilium, in hoc conuenerunt, tam nostri quam dominus castri, quod ipse redderet comiti castrum, et comes ipsum castrum episcopo Ruthenensi, et cuidam nobili militi qui dicebatur Petrus Brimundi traderet  custodiendum, factumque est ita. Statim nobilis comes de mera liberalitate sua, reddidit supradicto domino Seueraci totam aliam terram suam, quam occupauerat Guido de Monteforti: prius tamen quam redderet ei terram suam, induxit eum ad hoc, quod hominibus suis malum non inferret: eo quod se reddidissent memorato Guidoni. Post hec etiam nobilis comes, utpote liberalissimus, reddidit ei Seueracum recepta ab ipso hominii fidelitate et sacramento, et ita in gratiam et familiaritatem comitis est susceptus. Nec pretermittendum quod per redditionem castri Seueraci toti terre illi reddita est pax et quies; in omnibus laudandus est Deus, amplectendus athleta ipsius fidelissimus, comes uidelicet  Christianissimus Montisfortis. His omnibus rite peractis, magister Petrus Beneuentanus, apostolice sedis legatus, de quo supra fecimus mentionem, reuersus a partibus Aragonensibus, in quibus pro grauibus negotiis fecerat longam moram, conuocauit celeberrimum et generalissimum concilium in quindena Natiuitatis Dominice apud Montempessulanum.



CAPUT LXXXI. Concilium apud Montempessulanum legatus celebrat, cui intersunt u archiepiscopi et XXuIII episcopi, super dominio terre conquisite, cuius comes a Monteforti princeps uno totius concilii ore et consensu constituitur.

Anno ab Incarnationis Domini 1214, in quindena Natiuitatis Dominice, conuenerunt apud Montempessulanum  archiepiscopi et episcopi uocati a magistro Petro Beneuentano apostolice sedis legato ad concilium, ut de his, que pacis erant et fidei, idem legatus secundum prelatorum consilium ordinaret. Conuenerunt autem ad illud concilium quinque archiepiscopi, uidelicet Narbonensis I, Accitanus II, Ebredunensis III, Arelatensis Iu. Aquensis u. Fuerunt episcopi XXuIII, pluresque de baronibus terre ibi adfuerunt. Nobilis autem comes Montisfortis non intrauit cum aliis Montempessulanum, sed mansit diebus concilii in quodam uicino castro quod erat episcopi Magalonensis. Homines autem Montispessulani, utpote pessimi et superbissimi, semper exosum habebant comitem et omnes Francigenas, ita quod ipsum comitem non permittebant  Montempessulanum intrare: hac de causa mansit sicut diximus in castro predicto, ueniebatque quotidie usque Montempessulanum in domo fratrum militie Templi foris murum, ubi egrediebantur foris ad eum . . . . archiepiscopi et episcopi, quoties opus erat. Igitur conuenientibus ut predictum est legato, archiepiscopis et episcopis, abbatibus et aliis ecclesiarum prelatis apud Montempessulanum, fecit legatus sermonem in ecclesia beate uirginis Marie. Postea uocauit in domo in qua manebat archiepiscopos quinque et episcopos XXuIII, abbates et alios ecclesiarum prelatos innumerabiles: quibus in unum congregatis, primo eos allocutus est in hec uerba: »Repeto et requiro a uobis, sub obtestatione diuini iudicii et obedientie debito, quo Romane Ecclesie  tenemini, ut omni gratia, odio, liuore postpositis, detis nobis fidele consilium, secundum scientiam uestram, cui melius et utilius, ad honorem Dei et sancte matris Ecclesie et pacem terre, ad expugnandam uel expurgandam spurcitiam hereticorum concedi et assignari debeat Tolosa, quam comes Tolosanus tenuit et alie terre quas occupauerunt exercitus Christianorum crucesignatorum.« Omnes archiepiscopi et episcopi habuerunt longam et diligentem deliberationem, unusquisque cum abbatibus sue diecesis et familiaribus clericis suis, et quia bonum uidebatur et rectum redegerunt in scriptum, et in hoc tandem omnium et singulorum uota et consilia conuenerunt, ut nobilem comitem  Montisfortis eligerent in totius terre illius principem et monarcham. O res miranda! si creandus est episcopus aut abbas, uix in unam personam conueniunt paucissimorum consensus; ecce in electione principis terre, tot et tante persone, in memoratum Christi pugilem, sine aliqua dissensione uota sua unanimiter contulerunt: a Deo procul dubio factum est istud, et est mirabile in oculis nostris. Postquam ergo archiepiscopi et episcopi elegerunt prenobilem comitem modo quo prediximus, instantissime requisierunt a legato, ut ipse statim traderet totam terram eidem comiti; sed habito recursu ad litteras D. pape, quas miserat legato, inuentum est quod legatus non poterat istud facere inconsulto D. papa: et hac de causa,  communi assensu tam legatorum quam prelatorum, Ebredunensis archiepiscopus Girardus, uir multe scientie et totius bonitatis, missus est Romam, et quidam clerici cum eo, litteras tam legati quam prelatorum ferentes secum, in quibus supplicabant prelati omnes D. pape instantissime, ut nobilem comitem Montisfortis, quem unanimiter elegerant, concederet eis in terre dominum et monarcham.

Illud autem non credimus reticendum quod dum celebraretur memoratum concilium in Montepessulano, quodam die legatus comitem nostrum qui erat foris muros, in domo militie Templi fecit uocari, ut intraret ad ipsum et prelatos: statim comes intrauit cum paucis, militibus uero suis, qui  cum eo pauci intrauerant causa spatiandi per uillam euagantibus, comes erat cum legato et prelatis ipse et duo filii eius, mox illi de uilla utpote nequissimi armauerunt se clanculo pro magna parte, intrantesque ecclesiam Beate Marie, postquam comes intrauerat, totam uiam per quam ipsum redire putabant obseruantes, exspectabant reditum eius, ut eum occiderent si possent, sed pius dominus aliter et longe melius ordinabat. Innotuit ergo comiti nostro quod fiebat, et per aliam uiam quam intrauerat exiens, ab insidiis declinauit. His omnibus rite gestis, et celebrato per multos dies concilio, prelati qui aderant ad propria redierunt: legatus autem et comes noster uenerunt Carcassonam. Interea  legatus episcopum Tolosanum misit Tolosam, ut ex parte ipsius occuparet et muniret castrum Narbonense, sic enim uocabatur munitio et palatium comitis Tolosani. Ciues autem Tolosani, ad mandatum domini legati, imo potius, timore ipsius, filium comitis Tolosani fecerunt exire a munitione iam dicta, quam hactenus tenuerant, et tradiderunt eam ex parte legati episcopo suo, qui intrans munitionem tenuit eam, et muniuit eam militibus et seruientibus, tamen in sumptibus ciuium et expensis.



CAPUT LXXXII. Primus aduentus Ludouici filii regis Francie in partes Albigensium.

Anno uerbi incarnati 1215, Ludouicus filius regis  Francie primogenitus, qui triennio iam transacto, crucem contra hereticos assumpserat, sed multis et grauibus guerris fuerat impeditus, sopitis pro magna parte guerris, quas contra hostes multas et multum graues habebat pater eius, ipse iter arripuit ad partes Albigensium, ut uotum sue peregrinationis expleret. uenerunt cum eo multi nobiles et potentes, qui omnes ad diem quam eis prefixerat, in die S. Dominice Resurrectionis, conuenerunt ad Lugdunum. Fuerunt ibi cum Ludouico episcopus Beluacensis Philippus, comes S. Pauli, Galterus comes Pontiui, comes Sagiensis  et de Alancone Robertus, Guiscardus de Bello-ioco, Mattheus de Monte-Maurenciaco, uicecomes Meleduni. et multi alii probi milites nobiles et potentes. Fuit  etiam ibi uenerabilis episcopus Carcassone Guido, qui ad preces nobilis comitis Montisfortis, paulo ante pro negotio fidei ad partes descenderat Gallicanas, et cum Ludouico ueniebat. Ludouicus autem et qui cum eo erant ipsum tenerrime diligebant, eiusque uoluntati et consiliis in omnibus acquiescebant. In crastino Pasche, mouens episcopus cum suis a Lugduno, uenit uiennam: comes autem Montisfortis occurrebat domino suo, Ludouico uidelicet, letabundus et gaudens, et descenderat usque uiennam: quanta autem fuerit in mutua illa obuiatione et uisione exsultatio, non esset facile exprimere. Progrediens Ludouicus cum suis uienna, uenit ualentiam; legatus autem de quo supra tetigimus, scilicet magister Petrus Beneuentanus, occurrebat  Ludouico, et uenerat usque ualentiam. Sicut in superioribus expressimus, memoratus legatus ciues Tolosanos et Narbonenses et alios qui fuerant contra Christianitatem et comitem Montisfortis absoluerat, secreto suo et prouido consilio, quo ipse nouit: Tolosanam insuper et Narbonensem ciuitates et alia castra hostium Christi in partibus Albigensibus in manu sua et protectione tenebat, timebatque ne Ludouicus, utpote primogenitus regis Francie, et totius terre quam legatus tenebat dominus principalis, aliquid potestatiue uellet facere contra consilium et ordinationem legati, aut occupando ciuitates et castella, que legatus tenebat, aut etiam destruendo, ideoque sicut dicebatur et erat uerisimile, non placebat legato aduentus et  presentia Ludouici, nec mirum. Cum enim tota terra sepius memorata ueneno heretice prauitatis infecta fuisset, rex Francie utpote dominus principalis, admonitus fuerat, et multoties requisitus, ut tanto morbo manum apponeret expulsiuam, et ab heretica spurcitia purgare intenderet regnum suum; ipse uero non apposuerat consilium uel auxilium ut deberet, et ideo cum terra illa per D. papam auxilio signatorum fuisset acquisita, non uidebatur legato quod Ludouicus deberet aut posset contra ordinationes eius aliquid attentare. uidebatur etiam legato, qui crucesignatus erat, et tanquam peregrinus ueniebat, unde non deberet eius dispositioni in aliquo contraire. Ludouicus autem  utpote mitis et benignissimus, respondit legato quod ad uoluntatem ipsius et consilium se haberet Exiens Ludouicus a ualentia, uenit ad uillam S. Aegidii. Dum esset Ludouicus in uilla S. Aegidii, et comes nobilis Montisfortis cum eo, uenerunt a curia Romana nuntii, quos sicut supra memoratum est, legatus et archiepiscopi et episcopi patrie Prouincialis miserant ad dominum papam, postulantes ibi dominum et monarcham nobilissimum et Christianissimum comitem Montisfortis. Dominus autem papa misit litteras legato et prelatis et etiam comiti Montisfortis, sub eadem forma, quibus continebatur quod ipse dominus papa totam terram quam comes tenuerat Tolosanus, terras etiam illas quas crucesignati acquisierant, et quas legatus tenebat  per obsides et custodes, commendabat comiti Montisfortis custodiendam, donec in concilio generali quod in Kalend. Nouemb. illius anni Rome conuocauerat, de terris predictis plenius ordinaret: hoc audito Ludouicus et comes noster significauerunt legato de aduentu nuntiorum. Legatus autem tunc erat prope S. Aegidium cum pluribus episcopis in ciuitate Arelatensi.



Forma litterarum domini pape ad comitem Montisfortis hec est:

INNOCENTIUS episcopus, seruus seruorum Dei, dilecto filio suo nobili uiro S. comiti Montisfortis, salutem et apostolicam benedictionem.

Nobilitatem tuam dignis in Domino laudibus commendamus, quia pura dilectione, mente sincera  et uiribus indefessis tanquam uerus et strenuus miles Christi, et inuictus catholice fidei propugnator, prelia Domini laudabiliter preliaris, unde in omnem fere terram, tue fidei et fidei sonus exiuit, propter quod super caput tuum multe benedictiones effunduntur, ad gratiam tibi amplius acquirendam, et totius Ecclesie precamina congeruntur et multiplicatis intercessoribus, corona tibi glorie conseruatur, reddenda tibi a iusto iudice in futurum, quam propter tua merita speramus esse tibi repositam nunc in celis. Eia, miles Christi, ministerium tuum imple, currens per propositum tibi stadium, donec brauium comprehendas, nec in tribulationibus unquam deficias, sciens collater aliter tibi assistere Deum Sabaoth, Dominum uidelicet  exercituum, ac principem militie Christiane, nec uelis bellicos sudores abstergere, antequam palmam uictorie consequaris, quinimo cum bene inchoaueris bonum principium, ac media que postmodum laudabiliter prosequi curauisti, per longanimitatem et perseuerantiam que coronat, laudabilius optato fine studeas consummare, sciens iuxta uerbum Apostoli , neminem esse coronandum, nisi legitime decertantem. Cum igitur totam terram quam comes tenuit Tolosanus, cum aliis terris a crucesignatis obtentis, que a dilecto filio nostro Petro S. Marie in Aquito  diacono card. apost. sedis legato tenentur per obsides uel custodes, usque ad tempus  concilii generalis, in quo de ipsis consilio prelatorum plenius possimus salubriter ordinare, prudentie tue duximus committendas, ut eas conserues, custodias et defendas, concedentes tibi redditus et prouentus earum, cum iustitiis, et cum aliis ad iurisdictionem spectantibus, cum nec possis, nec debeas propriis stipendiis militare, saluis expensis, pro munitione et custodia castrorum, que de mandato nostro tenentur, nobilitatem tuam cum omni diligentia commonemus, totis affectibus in Domino postulantes pro numine, ac sub obtestatione diuini numinis obsecrantes in remissionem peccaminum iniungendo, quatenus non refugias hanc pro Christo legationem recipere, cum ipse pro te a Patre legatione suscepta tanquam gigas cucurrit  usque ad crucis patibulum et ad mortem; cum te totum deuoueris in Christi obsequio, non deficias fatigatus, nec recuses usque ad finem bonam pro Christo militiam exercere, nec unquam in cor tuum ascendat, ut tam dulcibus paternis obuies monitis et mandatis, sed potius toto desiderio et affectu, amplecti studeas que mandamus, ut in perpetuum Christi amplexibus fouearis, qui te ad amplexus inuitans, extendit pro te brachia indefessa; prouida etiam deliberatione diligenter attendas, ne in uacuum cucurreris, aut etiam laboraueris, si per tuam negligentiam, locustarum multitudo, que de abyssi puteo sunt egresse, sed per tuum ministerium, de terra quam occupauerant eiecte, ipsam, quod absit! iterum occupauerint in  exterminium plebis Dei.

Nos autem quia pro certo speramus, quod de tua salute sollicitus, nunquam debeas mandatis apostolicis obuiare, baronibus, consulibus et aliis Christi fidelibus in terris predictis constitutis, dedimus in mandatis, in uirtute Spiritus sancti precipientes districte, quatenus plenarie intendentes mandata tua super negotio pacis et fidei, et aliis que superius sunt expressa, inuiolabiliter obseruare procurent, contra impugnatores catholice fidei, et pacis disturbatores, magnifice ac potenter tibi consilium et auxilium impendentes, ita quod eorum cooperante subsidio, negotium pacis et fidei salubriter exsequaris: quod quoque legato precipiendo mandamus, ut super his statuat et disponat, quidquid  ipsi negotio uiderit expedire, impendens tibi consilium et auxilium opportunum, et quod statueris, faciat firmiter obseruari; contradictores si qui fuerint uel rebelles, sublato cuiuslibet conditionis uel appellationis obstaculo, ad id quod uiderit expedire, districtione compellens.

Datum Laterani Iu Non. Apr., pontif. anno XuIII.

Progrediens Ludouicus a uilla S. Aegidii, uenit ad Montempessulanum, et inde Biterrim, ciuitas autem Biterris distat quatuor tantum leucis a Narbona; ciues autem Narbonenses timore ducti, miserunt ad Ludouicum, significantes ei, quod parati erant ad faciendam eius in omnibus uoluntatem.  Nec silendum quod archiepiscopus Narbonensis Arnaldus, quantum poterat laborabat ad hoc, quod muri Narbone non diruerentur, ob hoc etiam descenderat obuiam Ludouico usque uiennam: dicebat siquidem quod sua erat Narbona, et hoc pro parte uerum erat: insuper etiam ducatum Narbone, quem ab antiquis temporibus comes tenuerat Tolosanus, usurpauerat sibi archiepiscopus et tenebat. Quamuis autem homines Narbonenses essent pro parte de dominio archiepiscopi, tamen contra Deum et Christianitatem, comiti Montisfortis se opposuerant, imo Christum impugnauerant toto nisu, ob hoc etiam in uillam suam intromiserant hostes Christi et diu tenuerant. Archiepiscopo etiam, qui pro conseruatione murorum ita  ardenter laborabat, graues precedenti anno intulerat metus mortis, unde uidebatur nostris quod archiepiscopus contra utilitatem Ecclesie, et suam etiam, instabat ne muri caderent Narbone; propter hoc et alia quedam, que non est necessarium replicare, aliquantulum discordie interuenerat inter archiepiscopum et comitem Montisfortis: uidebatur fere omnibus quod archiepiscopus quoad predicta, non satis in futurum prouidebat utilitati negotii fidei Christiane. Cum essent Biterris, legatus et Ludouicus et comes Montisfortis et peregrini, omnes de uoluntate legati et consilio prelatorum, qui plures illuc conuenerant, ita est ordinatum, quod Ludouicus de uoluntate et auctoritate legati faceret dirui muros Narbone, Tolose, et  quorumdam castrorum, eo quod per munitiones illas Christianitati euenerant multa mala. Inhibuit autem Ludouico, ne homines dictarum ciuitatum perturbaret in aliquo, nisi tantum in dirutione murorum. Quod ut posset melius obseruari, Ludouicus mandauit ciuibus Narbone, ut ipsi ad arbitrium duorum militum, quos ad hoc misit Narbonam, infra tres septimanas diruerent muros suos, quod nisi facerent, scirent se grauiter puniendos. Ceperunt igitur Narbonenses diruere muros Iericho, Narbone uidelicet ciuitatis. Ludouicus autem mouens a Biterris, uenit cum suis Carcassonam, ubi cum per aliquot dies moram fecisset, uenit legatus. Quadam igitur die conuocauit legatus ad se in domum episcopi Carcassonensis episcopos qui aderant,  Ludouicum, et comitem Montisfortis, et nobiles qui erant cum Ludouico. Quibus omnibus congregatis, legatus, iuxta formam mandati apostolici, commendauit comiti terram usque ad concilium generale. Post hec mouens Ludouicus Carcassonam, perrexit ad quoddam castrum uicinum, quod dicitur Fanum-Iouis, et fecit ibi paucos dies. Interea legatus et comes Montisfortis perrexerunt ad castrum Apamiarum. uenit ibi ad legatum pessimus comes Fuxi. Comes autem noster noluit illum uidere: ibi commendauit legatus comiti nostro castrum Fuxi, quod diu in manu sua tenuerat, comes autem noster statim misit milites, et castrum Fuxi muniuit. Nec silendum quod antequam  exirent legatus et Ludouicus a Carcassona, comes Montisfortis misit Guidonem fratrem suum et milites cum eo, ad recipiendam et occupandam ex parte eius Tolosam. Post hec receperunt ex parte comitis nostri sacramenta fidelitatis a ciuibus, et preceperunt eis ut diruerent muros ciuitatis; acquieuerunt ciues licet inuiti nimiumque dolentes, et plus timore impulsi, quam amore inducti, ceperunt diruere muros suos. Ab illo igitur tempore, humiliata est superbia ciuitatis Tolosane. Igitur postquam legatus commendauit comiti nostro castrum Fuxi, legatus ipse et Ludouicus, et comes Montisfortis et peregrini omnes, perrexerunt et intrauerunt Tolosam. Inde Ludouicus et peregrini, peracto peregrinationis sue termino uidelicet XL  dierum, ad partes Francie redierunt. Legatus etiam exiens a Tolosa, uenit Carcassonam, ibique exspectauit per aliquos dies comitem Montisfortis. Comes autem nobilis, postquam paucos dies fecerat in Tolosa, uenit Carcassonam ad legatum. Postquam igitur legatus in terra Albigensium fecerat plures dies, et sicut uir circumspectus et prouidus, iniuncte sibi legationis officium laudabiliter fuerat exsecutus, tota insuper terra sepedicta de mandato summi pontificis commendata erat nobili comiti Montisfortis, descendensque idem legatus in partes Prouincie, ad summum pontificem est reuersus: nobilis autem comes Montisfortis prosecutus est legatum Carcassona, usque ad S. Antonium prope uiennam. Inde perrexit legatus Romam; nobilis autem  comes, postquam fecit in Prouincia paucos dies, ad partes reuersus est Carcassone, factisque ibi paucis diebus, uersus partes Tolosanas et Aginnenses se transtulit, ut uisitaret terras illas, et corrigeret corrigenda. Nec silendum quod muri Tolose pro magna parte fuerant iam subuersi. Post aliquot autem dies, Bernardus de Casuacio, uir pessimus et crudelis de quo supra fecimus mentionem, castrum quoddam in Petragoricensi diecesi, quod ipsius fuerat, et dicebatur Castrumnouum, proditiose recuperauit. Miles enim quidam Francigena, cui comes custodiendum commiserat castrum illud, minus sufficienter illud munierat, sed dimiserat pene uacuum, quo audito, predictus Bernardus uenit ad castrum et obsedit illud, statim cepit,  militesque qui ibi erant morte patibuli condemnauit.



CAPUT LXXXIII. Concilium Lateranense celebratur, in quo comitatus Tolosanus, Simoni comiti commendatus, decreto concilii eidem conceditur.

Anno uerbi incarnati 1215, mense Nouembri, dominus papa Innocentius III, conuocatis patriarchis, archiepiscopis, episcopis, abbatibus et aliis ecclesiarum prelatis, in Lateranensi ecclesia, celebrauit in urbe Roma generale concilium et solemne. Inter alia que ordinata fuerunt in concilio et statuta, tractatum fuit de negotio fidei contra Albigenses;  uenerat etenim ad concilium Raimundus quondam comes Tolosanus et filius eius: comes etiam Fuxi, pacis et fidei manifestissimi turbatores, supplicaturi concilio pro recuperatione terre sue quam perdiderant, diuina disponente censura, suffragante auxilio signatorum. Comes uero nobilis Montisfortis misit illuc fratrem suum germanum. Guidonem de Monteforti, aliosque fideles nuntios et discretos. uerum quidem est, quod fuerunt ibi aliqui, etiam quod est grauius de prelatis, qui negotio fidei aduersi, pro restitutione dictorum comitum laborabant, sed non preualuit consilium Achitophel, frustratum est desiderium malignorum. Dominus etenim papa, approbante pro maiori parte et saniori sacrosancto concilio, in hunc modum  ordinauit de negotio memorato. Statuit siquidem et prouidit, quod Tolosa ciuitas, et alie terre a crucesignatis obtente, concederentur comiti Montisfortis, qui in predicto negotio uiriliter et fideliter laborauit supra omnes; terram uero quam comes Tolosanus habuerat in Prouincia, custodiri uoluit summus pontifex, ut de illa fieret prouisio in parte uel in toto, filio dicti comitis Tolosani, si tamen per certa fidelitatis et bone conuersationis indicia, ostenderet se misericordia dignum esse. Sed quam male predicta se habuerint, et qualiter misericordiam in durum sibi conuertit iudicium, in sequentibus ostendemus.

Post reditum nuntiorum suorum a concilio, comes Montisfortis, de prelatorum terre Albigensis,  et baronum suorum consilio, perrexit in Franciam ad dominum suum regem, ut ab eo terram reciperet, que de feudo eius erat; quantus autem honor ei exhibitus in Francia nec a nobis scribi, nec ab audiente de facili credi posset; in quamcunque enim ciuitatem, castellum, seu uillam intrabat, exibant ei obuiam cum processione clerus et populus, clamantes et dicentes: Benedictus qui uenit in nomine Domini , tantaque et talis erat pia et religiosa deuotio populi, quod beatum se esse dicebat, qui eius poterat tangere fimbriam uestimenti. ueniens comes ad regem, ab eo benignissime et honorifice est susceptus. Post iucunda uero grate familiaritatis colloquia, rex inuestiuit comitem et confirmauit ducatum Narbone, Tolosani, ei  et heredibus eius; totam etiam terram, quam in feudo eius acquisierant crucesignati, contra hereticos et defensores eorum. Cum esset nobilis comes in Francia, Raimundus filius Raimundi P. quondam comitis Tolose, puer sed non a puerilitate, imo potius a stultitia, mandatis apostolicis per omnia ueniens ex aduerso, spreta insuper illa magna gratia, et copiosa misericordia, quam ei sedes apostolica fecerat licet indigno, ad partes Prouinciales accessit, et facta coniuratione contra Deum et iura ciuilia et canonica, cum Auinionensibus, et Tarasconensibus, et Massiliensibus, consilio et auxilio quorumdam nobilium Prouincie, occupauit terram illam, quam de commendatione D. pape custodiebat  nobilis comes Montisfortis. Occupata terra trans Rhodanum, uenit ad quoddam nobilissimum castrum in regno Francie, in diecesi Arelatensi, in ripa Rhodani fluuii magni situm. Castrum illud fuerat comitis Tolose, sed Ecclesia Romana illud concesserat, et rex confirmauerat comiti Montisfortis, nec non et archiepiscopus Arelatensis, cuius est minus dominium eiusdem castri, eidem comiti ut uassalo in feudum concesserat, et ab eo hominium acceperat pro eodem castro. ueniens dictus Raimundus Belliquadrum, uocatus ab hominibus eiusdem castri, qui nostro comiti hominium fecerant, in burgum est receptus. Statim confluentibus ad eum quibusdam nobilibus Prouincie, ciuibus et Auinionensibus et Massiliensibus, burgensibus insuper  Tarasconensibus, uiris perfidis et malignis, seneschalcum comitis Montisfortis, militesque et seruientes, qui cum dicto seneschalco munitionem seruabant, in ipsa munitione obsedit, cepitque acriter impugnare. Quo audito, Guido frater comitis Montisfortis, et Almaricus ipsius comitis primogenitus, ceterique barones comitis et milites, qui erant in partibus Tolosanis, festinanter uenerunt uersus Belliquadrum, ut suis, si possent, succurrerent obsessis. Erat autem cum eis uenerabilis episcopus Carcassone Guido, qui sicut sepedictum est, erat in fidei negotio totus ardens. Interea comes nobilissimus Montisfortis cum festinatione ueniebat a Francia: adducebat autem secum plures milites, quos magnis stipendiis conductos traxerat  a Francia. Properantes Guido frater comitis, et Almaricus filius eius, uersus Belliquadrum, uenerunt Nemausum ciuitatem, que distat a castro Belliquadri spatio quatuor leucarum, et manserunt ibi nocte una. Facto autem mane, audita missa, facta confessione et communione Dominici sacramenti percepta, ascensis equis egrediuntur a Nemauso, Belliquadrum properantes. Ibant autem parati ad bellum: hoc enim erat summum ipsorum et solum desiderium, scilicet quod possent cum hostibus capitalem habere congressum. Factum est autem dum essemus in uia, dictum est nobis quod prope publicam stratam erat quoddam castrum Bellagarda nomine, quod reddiderat se hostibus nostris, et etiam ipsam publicam stratam poterat plurimum  infestare; ideoque de nobilium nostrorum consilio diuertimus ad castrum illud, quo statim capto, ibi quieuimus nocte illa. In crastino summo diluculo audita missa, exiuimus a castro illo, Belliquadrum properantes. Ibant autem nostri parati ad bellum, tribus aciebus dispositis, in nomine Trinitatis. uenientes autem nostri ante castrum Belliquadri, inuenimus infinitam hominum multitudinem, qui milites et seruientes nostros in castri munitione obsessos tenebant; sed cum essent infiniti hostes, nostri uero respectu eorum pauci, non tamen ausi sunt exire inferiores muros castri, licet nostri ante muros diutissime stantes eos ad prelium inuitarent. uidentes nostri quod non exirent hostes ad dimicandum  contra eos, postquam exspectauerant eos et inuitauerant ad exeundum, reuersi sunt ad castrum Bellegarde, unde uenerant die altero reuersuri. Dum autem essemus apud Bellamgardam, comes nobilis Montisfortis, rediens a Francia, properansque Belliquadrum, uenit Nemausum. In crastino summo mane, mouit comes a Nemauso, et nos a Bellagarda, uenientesque ante Belliquadrum, comes ex una parte, et nos ex altera, ipsos obsedimus obsessores. uidens filius quondam comitis Tolosani quod comes Montisfortis obsedisset Belliquadrum, conuocauit quoscunque potuit, Auinionenses, Tarasconenses, uolobercenses et multos alios de uicinis castellis et gentem perfidam, gentem apostatantem, hi enim in unum congregati,  contra Deum et athletam Christi, scilicet comitem Montisfortis, obsessos nostros qui erant in munitione, quantum poterant infestabant, non enim solummodo obsederamus Belliquadrum, sed ciuitates et castella supradicta, imo Prouinciam fere totam; fecerant autem hostes circa munitionem a parte exteriori murum et fossatum, ne nostri ad munitionem accedere possent, ipsam preterea munitionem cum machinis que dicuntur petrarie acriter infestabant, crebros preterea et duros insultus nostris qui erant in munitione faciebant, sed nostri se uiriliter ac mirabiliter defendebant, et ex eis plurimos occidebant. Fecerunt hostes arietem mire magnitudinis, quam applicantes ad murum munitionis, ipsum murum fortiter concutiebant. Nostri  uero, per mire probitatis et subtilitatis artificia, ita impediebant ictus arietis, quod in nullo uel in modico, debilitauerunt murum. Fecerunt etiam aduersarii multas et alias multimodas machinas, sed nostri obsessi omnes combusserunt: comes autem nobilis Montisfortis, cum multo discrimine et expensis, foris tenebat obsidionem, tota quippe terra in circuitu corruperat uiam suam; non enim poteramus habere uictualia ad opus exercitus, nisi a uilla S. Aegidii et a Nemauso. Oportebat etiam, quod quando uolebamus habere uictualia a duabus uillis, mitterentur milites, qui armati conducerent eos, qui uictualia deferebant. Oportebat insuper quod sine intermissione, tam die quam nocte, tertia  pars militum exercitus armata esset, tum quia timebatur ne hostes subito in exercitum irruerent insperati, quod tamen nunquam ausi sunt attentare, tum propter machinas custodiendas. Parari etiam fecerat comes nobilis petrariam, que iaciebat ad primum murum burgi, non enim poterat habere plures machinas, quia non habebat milites, qui traherent eas, paucissimos habebat milites indigenas, et illi tepidi erant et trepidi, et in modico, uel in nullo, exercitui Christi proficientes. Illi uero qui erant a parte aduersa, animosi erant et audaces. Nec silendum quod quando hostes aliquos de nostris capere poterant, siue clerici essent, siue laici, morte turpissima condemnabant; postquam enim suspenderant eos, alios occidebant, alios membris  truncabant. O bellum ignobile, o confusa uictoria! Quadam die ceperunt quemdam militem de nostris, captum occiderunt, occisum suspenderunt, suspenso manus et pedes abstulerunt. O crudelitas inaudita! Pedes insuper militis quos absciderant, proiecerunt in munitionem cum mangonello, ut ita terrerent, et irritarent obsessos nostros. Interea Raimundus quondam comes Tolose, discurrebat per Cataloniam et Aragoniam, adunando quos poterat milites, ut eorum auxilio intraret terram nostram, et occuparet Tolosam. Ciues autem Tolosani nequam et infideles, parati erant eum recipere, si ueniret. Insuper obsessis nostris qui erant in Belliquadro, uictualia defecerunt, nunquam enim possent eos capere hostes, si ad sustentationem solummodo haberent  uictum: significata est comiti nostro suorum inopia obsessorum, qui in multa anxietate positus, quid ageret nesciebat, nec enim suos obsessos poterat liberare, nec ulla ratione uolebat expositos morti dimittere. Tolosana insuper ciuitas, et alie terre quas tenebat, erant in summo perditionis periculo. His omnibus diligenter consideratis, laborare cepit comes nobilis et fidelis, quomodo obsessos suos liberare posset et habere. Quid plura? loquuntur nostri per interpositas personas cum hostibus, fit talis dispositio, ne expositionem dicamus. Ordinatur quod obsessi nostri dimitterent hostibus munitionem Belliquadri, ita quod dimitterent eos aduersarii exire cum supellectili sua tota, factumque est ita. Si quis autem consideret huius obsidionis  circumstantias, licet nobilis comes de captione Belliquadri non habuerit uictoriam, tamen fidelis nobilitatis, et nobilissime fidelitatis insignia reportauit. Recedens nobilis comes cum suis ab obsidione Belliquadri, uenit Nemausum, ibique dimittens equites, qui custodientes ciuitatem etiam discurrerent per terram, ipse properauit Tolosam, quod audiens Raimundus, quondam comes Tolose, qui et ipse ueniebat ad occupandam Tolosam, confusus aufugit. Accedens comes Tolosam, premisit quosdam de militibus suis in ciuitatem, ciues autem perfidi et ad proditionem parati, ceperunt illos, et in una domo tenuerunt inclusos: quod audiens comes, iratus et miratus est ualde, uidensque quod Tolosani  uellent resistere, fecit ignem apponi in parte ciuitatis, ciues autem fugerunt in burgum adhuc uolentes resistere; sed uidentes quod comes uellet eos aggredi per insultum, timore ducti, exposuerunt se et ciuitatem eius per omnia uoluntati: comes uero muros et turres ciuitatis funditus euerti fecit: insuper et de ciuibus obsides habuit, quos in castris suis posuit custodiendos. Interea homines Sancti Aegidii apostate et infideles, receperunt in uillam suam filium quondam comitis Tolose, contra abbatis et monachorum uoluntatem, quod uidentes ipse abbas et monachi, extrahentes de ecclesia corpus Christi de uilla nudis pedibus exierunt, uillam ipsam interdicto et anathemati supponentes. Peractis comes nobilis apud Tolosam aliquantis  diebus, iuit in uasconiam, ibique contractum est matrimonium inter Guidonem fratrem ipsius comitis qui erat secundus natu et comitissam Bigorre, et post paucos dies, comes rediit Tolosam.



CAPUT LXXXIu. Obsidio Montis Grenarii.

Eo tempore, ille negotii Iesu Christi hostis antiquus et persecutor indefessus comes Fuxi, mandatis summi pontificis et generalis concilii secundi, super pace uel saltem treugis, per quindenium obseruandis, ueniens ex aduerso, munitionem quamdam exstruxerat prope Fuxum que Mons Grenarius dicebatur. Erat autem dicta munitio in altissimi summitate montis fundata, et quantum ad humanam estimationem, non solum inexpugnabilis, sed quasi  inaccessibilis uidebatur; ibi habitabant turbatores pacis et fidei subuersores, ibi hostes Ecclesie habebant refugium et recursum. Audiens comes nobilis Montisfortis quod per munitionem sepedictam damna multa et grauia prouenirent, quod nisi festinanter periculo occurreret imminenti, damnificari posset incomparabiliter negotium Iesu Christi, obsidere proposuit munitionem sepius nominatam.

Anno igitur uerbi incarnati 1216, uIII Id. Febr. Montem Grenarium obsedit comes fortissimus Montisfortis. Erat autem in munitione illa Rogerius Bernardi filius comitis Fuxensis, non degenerans ab iniquitate paterna, plures erant milites et seruientes cum eo; non enim credebat quod aliquis mortalium Montem Grenarium non solum  capere posset, sed etiam tali tempore obsidere auderet; sicut enim diximus, in montanis altissimis et frigidissimis situs erat, hiems adhuc erat, que in locis illis solet asperius dominari, sed fortissimus comes, fidens in illo, qui aquis et uentis imperat, et cum tentationibus dat prouentum, non ueritus uentorum turbinem, non asperitatem niuium, non pluuie abundantiam expauescens, in luto et frigore obsidionem suam firmans, castrum obsessum cepit fortiter impugnare, illi de castro se defendere toto nisu. Et quia omnes huius obsidionis difficultates et argutias uix possemus per ordinem enarrare, istud breuiter dicimus, quod totus illius obsidionis status, non tam labor, quam martyrium debeat appellari. Post multos autem dies, obsessis  aqua defecit, et deficientibus etiam uictualibus, defecit eis animus resistendi. Obsessores autem nostri licet cum difficultate maxima, ita die noctuque omnes aditus obstruebant, quod obsessi nec uictualia inferre poterant in castrum, nec audebant descendere ad hauriendum aquam. His afflicti angustiis, loquuntur de redditione castri, uerumtamen nostri, non plene sciebant statum eorum, unde facilius petitioni eorum assenserunt. Modus autem redditionis quem aduersarii offerebant, talis erat. Offerebant quod redderent comiti castrum, dummodo permitterentur abire cum armis suis. Exit de castro Rogerius Bernardi cum suis; iurauit autem Rogerius comiti quod per unum annum non faceret  ei guerram, quod iuramentum quam male seruauerit, in sequentibus ostendemus. Redditum est castrum in uigilia Dominice Resurrectionis. Statim comes nobilis castrum seruientibus muniuit, et post hec, perrexit Carcassonam, erant autem castra quedam in diecesi Narbonensi et prope Termas, in quibus habitabant ruptarii, qui peccatis exigentibus, fuerant de terris suis expulsi. Iuit comes ad partes illas, et ex castris illis quedam ui cepit, quedam sine conditione aliqua reddiderunt. His rite gestis, peruenit comes nobilis uersus partes Prouincie, ad diecesim uidelicet Nemausensem; uilla siquidem Sancti Aegidii, inito mortis federe, cum Auinionensibus et Bellicadrensibus, et plura castra dicte diecesis ipso anno recedentes a Deo  et ab Ecclesia reddiderant Raimundo, filio Raimundi quondam comitis Tolosani. Cum uero comes nobilis, causa peregrinationis, et de uoluntate abbatis, qui plenum habet dominium in dicta uilla, ad uillam Sancti Aegidii peruenisset, non est admissus ab hominibus eiusdem uille, sed appellantes ad dominum B. cardinalem, portas uille clauserunt; sed comes noster, sicut uir humilis et deuotus, appellationi deferens, inde recessit; uenerat enim in Prouincia ipso tempore magister Bertrandus, tituli SS. Ioannis et Pauli presbyter cardinalis, apostolice sedis legatus, uir multe scientie et probitatis immense, missus a summo pontifice, ut in Prouincia uiennensi, Arelatensi, Aquensi, Ebredunensi, Narbonensi, que pacis sunt et fidei ordinaret;  erat autem trans Rhodanum in Arausica ciuitate. Ciues autem Auinionenses et Massilienses, et homines uille Sancti Aegidii, et Bellicadrenses, et Tarasconenses, dati in reprobum sensum, et uersi in apostasiam, obedire nolebant. Interea comes nobilis Montisfortis castra que apostatauerant ipso anno, sicut prediximus, in diecesi Nemausensi, fortiter impugnabat. uenerant autem in eius auxilium Girardus Bituricensis archiepiscopus, et Robertus Claromontensis episcopus uiri potentes, qui anno precedenti, crucem assumpserant contra turbatores pacis et fidei subuersores. uenerunt autem cum eis milites et seruientes quamplures, quorum auxilio suffultus comes, obsedit quoddam castrum  prope uillam Sancti Aegidii quod Postquarie nuncupatur: quo capto in breui, obsedit aliud castrum, quod Brimicium appellatur, quod uiriliter impugnans, potenter expugnauit, multosque de hominibus castri, pro meritis, patibulis suspendit; que res apostatas omnes de terra illa adeo perterruit, quod dati in stuporem, castra omnia in quibus habitabant, fugientes a facie comitis, uacua dimiserunt; in tota enim terra illa citra Rhodanum, uix remansit qui resisteret comiti, preter uillam Sancti Aegidii et Bellicadrum, et alie munitiones paucissime. His gestis, descendit comes uersus uillam super Rhodanum, que dicitur portus Sancti Saturnini, cardinalis autem transiuit Rhodanum uersus uiuariam ciuitatem, uolens uidere comitem, et cum  eo habere colloquium super negotio Iesu Christi; non enim erat liber transitus in aliquo uiciniori loco per Rhodanum, quod Auinionenses et alii hostes fidei impedirent propositum et conatum, qui sicut ipse conquerebatur, eum quodammodo obsessum tenuerant in Arausica ciuitate, et uenit ad Sanctum Saturninum, ubi inter alias iniurias, quas fecerunt ipsi legato inimici fidei atque pacis, hec fuit non modica, quod cum ipse legatus sederet cum multis clericis in aspectu Rhodani, subito inimici Dei qui portum munierant, in personam legati septem et octo emiserunt quarellos, Deo ipsum conseruante illesum, tamen tractarius pape qui ibi aderat uulneratus est. Comes autem cum exsultatione et festinatione maxima uenit ibidem ad legatum. Quantum  autem honorem exhibuit comes Christianissimus cardinali, non esset facile explicare. Circa idem tempus, archiepiscopus Bituricensis et episcopus Claromontensis, peracto sue peregrinationis termino, uidelicet XL dierum, ad propria remearunt: comes uero noster, turrem Draconeti fortissimam, super ripam Rhodani sitam obsedit uiriliter, cepit et funditus dissipauit, captis illis omnibus qui intus erant et uinculis mancipatis; ad hoc autem turris facta fuerat, ut esset spelunca latronum, peregrinos et alios spoliantium, tam per terram, quam per Rhodanum transeuntes. Post hec omnia, fuit cardinalis consilium et uoluntas, ut nobilis comes transiret Rhodanum, et in Prouincie partibus, pacis compesceret turbatores; Raimundus  enim filius quondam comitis Tolosani, et Ademarus Pictauiensis, et complices eorumdem, negotium pacis et fidei in partibus illis totis nisibus perturbabant. Obediuit comes nobilis cardinali, et fecit sibi parari apud uiuariam nauiculas, ut Rhodanum transiret: quod audientes aduersarii ipsius, conuenerunt in unum per terram, ut eis transitum impedirent; sed et Auenionenses uenientes per Rhodanum cum nauibus ualde munitis, proposuerunt comiti transitum prohibere; sed cum paucissimos de militibus comitis transire uiderent, diuino miraculo uersi in timorem, fuge presidia quesierunt; sed et omnes qui de terra illa adherebant aduersariis comitis tantus terror inuasit, quod castra multa et fortia dimiserunt. Transiuit igitur comes nobilis  cum suis, et uenit ad castrum quod dicitur Montilium; cardinalis autem transiuit cum eo, de cuius uoluntate et mandato comes omnia faciebat, Guitaldus autem Ademari, qui erat dominus Montilii pro maiori parte, erat cum aduersariis comitis, cum esset ligius homo D. pape, nec requisitus, uoluit dictum castrum reddere cardinali, quod receptaculum fecerat hereticorum, sed homines de castro receperunt comitem; quidam enim miles, consanguineus dicti G. qui erat alter dominus Montilii, adherebat et semper adheserat comiti.

Peractis comes apud Montilium paucis diebus, perrexit ad obsidendum quoddam castrum in diecesi ualentina, quod dicitur Crestal, et erat Ademari  Pictauiensis. Ademarus autem, sicut iam diximus, aduersabatur comiti Montisfortis et multum persecutus fuerat episcopum ualentinum; ciuitas enim ualentia adherebat, et semper adheserat comiti memorato. ueniens comes ad castrum Creste, obsedit illud. Erat castrum nobilissimum et fortissimum et militibus et seruientibus bene munitum: firmata obsidione, cepit comes castrum fortiter impugnare, obsessi defendere se pro uiribus. Erant autem cum comite plures de episcopis illius terre, et milites Francigene quos rex ei Philippus per sex menses seruituros miserat ferme centum. Et dum esset comes in obsidione illa, tentatum fuit de compositione et pace facienda, inter comitem et Ademarum Pictauensem. Post multa autem  uerba longumque tractatum, firmata est compositio inter comitem et dictum Ademarum, promissumque est ab utroque firmiter, quod filius Ademari haberet filiam comitis in uxorem. Tradidit etiam Ademarus quedam castra pro securitate, quod de cetero comitem nullatenus impugnaret. Quidam preterea nobilis de terra illa nomine Draconetus, qui anno preterito recesserat a comite, reddidit se ei. Facta est insuper compositio et pax inter episcopum ualentie et sepedictum Ademarum. Dum igitur Dominus iehsu negotium suum ita miraculose in partibus illis promoueret, antiquus hostis uidens impedire uoluit quod doluit promoueri. Eisdem siquidem diebus, ciues Tolosani, imo dicamus melius Dolosani, instinctu diabolico agitati, apostatantes  a Deo et ab Ecclesia, et recedentes a comite Montisfortis, receperunt in ciuitatem suam Raimundum quondam comitem et dominum suum, qui, meritis exigentibus, exheredatus fuerat auctoritate summi pontificis, imo generalis concilii Lateranensis secundi. Nobilis autem comitissa, uxor comitis Montisfortis, et uxores Guidonis fratris sui, et Almarici et Guidonis filiorum, et multi filii et filie, tam comitis quam fratris sui, erant in munitione Tolose, que dicitur castrum Narbonense. Statim dictus Raimundus et Rogerius Bernardi filius comitis Fuxi, et quidam alii qui cum eo uenerant, ciuesque Tolose ceperunt die noctuque munire Tolosam multis repagulis et fossatis. Audito nuntio de proditione Tolose, Guido de Monteforti  frater comitis, et Guido filius eiusdem comitis et plures milites cum eis, quos comes dimiserat in partibus Carcassone, ut custodirent terram, cum festinatione perrexerunt Tolosam, et miserunt se in munitionem predictam, ubi erat comitissa in domibus forinsecus, ne aduersarii a parte exteriori obsiderent munitionem.



CAPUT LXXXu. Secunda Tolose obsidio.

Audiens comes nobilis apostatasse Tolosam, transiuit Rhodanum et rediit festinanter; cardinalis autem transiuit cum eo. uenientes igitur Tolosam cardinalis et comes, obsederunt eam anno 1217. Erat enim ciuitas maxima et populosa ualde, et ruptarii et faydici, nec non et multi alii qui antea  inimici erant occulti comitis Montisfortis, se receperunt in eam, ut eam defenderent contra Deum, comitem, et Ecclesiam sanctam, pro qua comes nobilis totis uiribus laborabat. In dicta enim proditione, multa castra multique nobiles circa Tolosam, consenserant, ualentiam loco et tempore promittentes. Cum autem comes nobilis uenisset cum suis ad fossata Tolose, uolens per insultum capere ciuitatem, repulsus est a ciuibus uiolenter, fixitque sua tentoria iuxta castrum Narbonense. Sed cum Tolosa obsideri cum effectu non posset nisi ultra fluuium Garumnam, qui a parte uasconie Tolosam uallabat, esset exercitus, qui exitum Tolosanis defenderet, qui per duos pontes super ipsum fluuium  eisdem patebat, transiuit ultra comes cum multis, multis etiam citra dimissis cum filio suo Almarico; fuit illic comes nobilis aliquantis diebus, tandem intelligens, quod exercitus Almarici non esset sufficiens ad resistendum inimicis, transiuit fluuium, ut de duobus inualidis, unus fieret exercitus ualidus et securus. Sed miraculum, quod Deus fecit in ipso transitu, non omittemus, ut semper et in omnibus magnificetur Deus; dum enim ipse comes Montisfortis, totus armatus, et in equo armato, nauem intrare uellet, in flumen cecidit, ubi aqua profundissima cernebatur: qui cum non appareret, timor et tremor et planctus nimius nostros tenuit uniuersos. Rachel plorat filium, infernus dolose exsultans ululat, nostros  appellat orphanos uiuo patre; sed qui ad preces Elie securim in aqua supernatare uoluit, nostrum de aque abysso leuauit principem, manus coniunctas ad celum deuotissime extendentem, quem nostri de nauigio cum gaudio suscipiunt, et sancte matri Ecclesie seruant incolumem, pro qua se opponebat obicem dictus comes. O ineffabilis clementia Saluatoris! Interim Tolosani machinas multas, petrarias et mangonellos erigunt ut et castrum Narbonense precipitent, et Bertrandum cardinalem apostolice sedis legatum lapidibus obruerent, et eius socios, et in eo Romanam Ecclesiam lapidarent. O quoties dictus cardinalis mori timuit, qui tanquam uir prouidus, pro negotio Iesu  Christi, uiuere minime recusauit! Eodem tempore comes nobilis hostagia ab hominibus de Monte-albano accepit, eo quod suspecti habebantur, ne cum Tolosanis fraudem facerent contra pacem; mel, inquam, illi portabant in ore, sed fel conceptum gestabant in corde, quod comparuit ex post facto, quia cum seneschalcus Aginnensis ex parte comitis Montisfortis et episcopus Lectorensis uenissent Montem-albanum, et nocte illa dormissent secure, ecce illi de Monte-albano Tolosam miserant, ut Raimundus quondam comes cum Tolosanis ad castrum accederent, et eis seneschalcum redderent, et socios interficerent uniuersos; qui Raimundus quingentos premisit armatos, qui in illa eadem nocte intrantes castrum, prope enim erat Tolosam,  cum consilio illorum de castro, qui erant ad tria millia et amplius, plateas obstaculis munierunt, et ad ostia domorum, ubi seneschalcus et eius iacebant socii armatos pro custodibus posuerunt, ne illi euaderent, nichilominus ligna plurima ostiis apponentes, ut si aliter capi non possent, igne penitus consumerentur; quo facto, exclamant Tolosani, clangunt buccine, fit metus et strepitus magnus, surgunt Francigene somnolenti et stupidi, non de uiribus confidentes, sed de solo Dei adiutorio presumentes, armant se subito, et licet dispersi per castrum, omnes tangit una uoluntas, una fides in Domino, una spes triumphandi: exeunt de domibus inuitis hostibus, in quos more leonis irruunt impatientes. Hostes fugiunt, quidam in laqueos incidunt  quos fecerant, quidam de muris se precipitant, licet a nemine fugarentur. Omnia fere mobilia nostri capiunt, cetera incendio consumuntur.



CAPUT LXXXuI. Tolosani obsessi in obsessores impetum faciunt. Nobilis comes a Monteforti postridie Natiuitatis Sancti Ioannis Baptiste interimitur.

Cum comes nobilis in obsidione Tolose iam peregisset circiter nouem menses, quadam die, uidelicet in crastino Beati Ioannis Baptiste, illi qui erant in Tolosa, summo se diluculo munierunt, ut dormientibus adhuc quibusdam de nostris, quibusdam in audienda celebratione diuinorum intentis, ipsi solita fraude et inolita malignitate insultum in nos facerent repentinum, et ut acrius improuisos  impeterent, ut uexarent crudelius inimicos, ordinauerunt machinarum custodie deputatos, quod quedam pars irrueret in nostros, alii ex alia parte, in exercitum insilirent, quatenus nostri, sicut diximus, immuniti, a parte duplici expugnaturi, ad obuiandum hostibus minus essent habiles et ad sufferendum insultum minus fortes. Nuntiatum est comiti quod hostes sui se armauerant, et infra munitionem suam iuxta fossam latebant; comes uero audiebat matutinas, quo audito rumore, sua iussit arma parari, quibus indutus, uir Christianissimus ad ecclesiam, auditurus missam, cum festinatione perrexit.

Factum est autem cum esset in ecclesia, et missa  iam incepta oraret attentissime uir deuotus, ecce multitudo maxima Tolosanorum, per meatus occultos, a fossatis suis egressi, eleuatis uexillis, cum maximo strepitu et clangore, in nostros, qui prope fossatum custodiebant machinas, irruerunt; alii uero ex altera parte egressi, uersus exercitum acies direxerant: factus est clamor in exercitu, nostri se quam citius munierunt; uerum antequam nostri essent armati, illi pauci, a nostris qui, sicut diximus, machinarum et exercitus erant custodie deputati, contra inimicos dimicantes, tot et tanta persecutionum et uulnerum discrimina sunt perpessi, quod non posset de facili estimari. In ipso autem hostium egressu, uenit nuntius ad comitem, qui missam, sicut diximus, audiebat, sollicitans  eum ut suis succurreret indilate, cui uir deuotus: »Sine, inquit, diuina audire mysteria et redemptionis nostre prius cernere sacramentum;« adhuc eo loquente, uenit alter nuntius dicens: »Festinate, ingrauatum est bellum, nec nostri possunt diutius sustinere;« ad que uir Christianissimus: »Non exibo, nisi prius meum uidero Redemptorem.« Cum autem sacerdos sacre consecrationis hostiam eleuaret ex more, uir deuotissimus flexis in terram genibus, sed manibus eleuatis in celum: Nunc dimittis, inquit, seruum tuum, Domine, secundum uerbum tuum in pace, quia uiderunt oculi mei salutare tuum . Et addidit: »Eamus, et si oportuerit moriamur pro illo, qui pro nobis dignatus est mori.« His dictis, uir inuictissimus ad pugnam  properauit. Ingrauabatur autem bellum utrinque; pluresque hinc et inibi uulnerati fuerant et interfecti, sed adueniente milite Iesu Christi, nostris audacia et uiribus duplicatis, aduersarii omnes repulsi sunt, et usque ad fossata a nostris uiriliter sunt retrusi. Retrahentes se comes et qui cum eo erant aliquantulum propter grandinem lapidum, et intolerabilem ruinam sagittarum, steterunt ante machinas, cledis ante se positis, quibus se tuerentur a lapidibus et sagittis; iaciebant siquidem hostes super nostros creberrimos lapides cum duobus trabuchetis, mangonello et pluribus matafundis. Unde illud quod sequitur, quis scribere uel audire; quis, inquam, istud sine dolore poterit recitare; quis sine singultibus audire; quis, inquam, non  resoluatur et penitus liquefiat, audiens contritam pauperum uitam? Omnia qnippe sunt ipso recumbente contrita, ipso moriente mortua; ipse etenim erat mestorum consolatio, ipse debilium fortitudo, ipse in afflictione refrigerium, ipse refugium miserorum. Deo lacrymabile propositum exsequimur. Dum staret comes fortissimus, sicut iam dictum est, cum suis ante machinas suas, ne hostes denuo exirent ad sepedictas machinas diruendas, ecce lapis mangonello aduersariorum proiectus, percussit in capite militem Iesu Christi, qui ictu  lethali recepto, pectus suum bis percutiens, Deoque et B. uirgini se commendans, mortem imitatus B. Stephani, et ipsius lapidatus in urbe  , cum ipso in Domino obdormiuit. Nec silendum quod iste fortissimus miles Domini, imo ne fallamur, gloriosissimus martyr Christi, postquam ex ictu lapidis uulnus excepisset lethale, quinque a sagittariis uulnera receperat ad similitudinem Saluatoris, pro quo mortem patienter sustinuit, cum quo post mortem, ut credimus, feliciter gloriatur et uiuit. Cui successit filius suus primogenitus Almaricus, iuuenis bonus et strenuus, imitator per omnia bonitatis et strenuitatis paterne; cui milites omnes Francigene quibus terras dederat, ipsi sacramentum fidelitatis, et hominium prestiterunt.  Post paucos autem dies, uidens nouus comes quod non posset diutius in Tolosa obsidionem tenere, tum quia audita morte comitis, multi de indigenis apostate pessimi recedebant ab eo et Ecclesia, imo Christi hostibus se iungebant; tum quia exhaustus erat sumptibus, et uictualia exercitui deficiebant, ac peregrini in terram suam redire uolebant; ab obsidione recessit castrum resignans, quod tenere non poterat, Narbonense, et corpus primum apud Carcassonam curatum, more Gallico, exportauit.


 Explicit historia de factis et triumphis memorabilibus nobilis uiri domini Simonis comitis de Monteforti.



ANONYMI SAECULI XII. MISCELLANEA.





EPISTOLA ANONYMI AD HUGONEM AMICUM SUUM De modo et ordine legendi sacram Scripturam.


 De modo et ordine legendi sacre pagine libros, Hugo mi dilecte frater in Domino, stylo compendioso mediocri aliqua tibi scribere lege promissionis coarctor: quod distuli, occupationibus meis; quod uel tandem perscripsi, caritati tue, que me torpentem excitauit, imputandum est. Malui enim uel sero promissum persoluere, quam petenti amico diutius inexorabilis et inofficiosus uideri. Modum autem et ordinem quo in scholis sacra pagina doceatur, nunc explicare propositum non est; sed ex dicendis id attendendum est quo modo uel ordine diuina legenda sunt eloquia et perscrutanda, iliis presertim qui, arrepto professionis uinculo, aliene alligati sunt obedientie. Sed et hic distinctio adhibenda est; alii enim sunt, qui ante conuersionem  utriusque pagine lectione plene imbuti sunt; alii sunt qui in alterutrum pagina tantum laudabiliter sunt promoti, antequam secularibus abrenuntient; alii uix primis artis grammatice rudimentis cognitis, ut Deo militent claustris se includunt. Presentis igitur negotii erit docere, qua uia, quibus gradibus, ad plenum sacre pagine intellectum illi pene rudes, pene omnis litterature inscii conscendere possint. Attendant etenim hi tales cum aliis quid dicitur: Scrutamini Scripturas ; et illud: Beati qui scrutantur testimonia eius, in toto corde exquirunt eum ; et illud: Beatus qui in lege Domini meditatur nocte et die ; et illud: Erratis, nescientes Scripturas  ; neque uirtutem eius, et confidentia ab eo accepta qui dicit: Confiteor tibi, Pater, quoniam abscondisti hec a sapientibus, et reuelasti ea paruulis ; ardentibus diuinam ruminentur faucibus disciplinam, donec fiant penne columbe deargentate, et posteriora dorsi eius in pallore auri , id est donec ipsi fiant doctores Ecclesie cum nitore eloquii, caritate eorum in uera sapientia fundata. Primo igitur numerus librorum tam ueteris quam Noui Testamenti  distinguatur, et eorum ponantur nomina, et deinceps qui et quo ordine, et qualiter legi debeant demonstretur. Sunt autem libri ueteris Testamenti secundum unam considerationem XXII, secundum aliam XXIu, et isti libri trifarie diuiduntur; alii enim sunt libri legis, alii prophetici, alii hagiographi, id est sancta Scriptura simpliciter appellati. Libri legis quinque sunt: Liber Geneseos, Exodus, Leuiticus, liber Numerorum, Deuteronomium. Libri prophetici octo sunt: Liber Iosue Bennum, liber Iudicum, liber Samuel, qui prima pars libri Regum, et liber Regum, qui Hebraice ab aliis Malachim, ab aliis Malachor appellatur, liber Isaie, liber Ieremie, liber Ezechiel, liber XII Prophetarum, qui Hebraice Tharaasra dicitur. Libri hagiographi  sunt nouem: Liber Iob, Psalterium, liber Prouerbiorum, Ecclesiastes, Canticum canticorum, liber Daniel, Paralipomenon, Esdras, Esther. Connumerentur nunc isti quinque, octo et nouem, et erunt XXII. Nouem autem hagiographis quidam adiiciunt librum Ruth, librum Lamentationum Ieremie.

Libri Noui Testamenti octo tantum sunt: Quatuor Euangelia, Mattheus, Marcus, Lucas, Ioannes. Alii quatuor libri qui apostolica Scriptura appellantur, sunt: Liber Epistolarum Pauli, canonice Epistole, Actus apostolorum, et Apocalypsis. Isti libri prime et principalis auctoritatis in Ecclesia sunt. Preter distinctos libros, quinque sunt qui apud  Hebreos apocryphi dicuntur, id est absconditi et dubii; Ecclesia tamen honorat et suscipit. Primus est liber Sapientie, secundus est Ecclesiasticus, tertius Tobie, quartus Iudith, quintus liber Machabeorum. Preter omnes predistinctos libros, sunt beato rum Patrum scripta, Hieronymi, Augustini et aliorum, quorum multitudinem enumerare superfluum est. Eorum tamen in sequentibus fiet mentio, qui pre aliis uidebuntur ad predictorum librorum intellectum necessaria. De numero librorum et eorumdem  nominibus ita dictum sit; quo ordine et qualiter legi debeant nunc dicatur. Ad cuius rei notitiam intelligendum est quod utriusque Testamenti tripartita est lectio. Prima est secundum historiam, secunda secundum allegoriam, tertia secundum moralem instructionem, seu magis dicendum tropologiam. Uniuersa autem sacre pagine series secundum historiam primo, ter aut quater perscrutanda et pertranseunda. Hoc diligenter in singulis notato que nullomodo ad litteram possunt intelligi, que etiam falsa secundum litteralem intellectum, que inepta ad litteram intellecta, que inutilia, que indifferentia, que impeditiua ad uitam eternam, ut per talium exempla quiuis, licet inuitus, ad allegoriam intellectum suscipiendum cogatur.  Hoc autem modo et ordine libri ueteris Testamenti secundum litteram legendi sunt: primo libri Legis, secundo liber Iosue et liber Iudicum; tertio liber Samuel, et liber Regum, et Paralipomenon, et ex latere Iosephus et Egesippus. Si autem in talibus ignorate significationis dictio occurrat, ne a lectionis impediamur progressu, habeantur tanquam instrumenta quedam ad predictorum librorum faciliorem intellectum, libri Isidori Etymologiarnm et liber Hieronymi de Expositionibus Hebraicorum nominum, et liber Deriuationum, qui in copiosis armariis inuenitur, et liber qui Partionarius, uel Glossarius appellatur, qui quanto antiquior inuenitur, tanto plurium ignotarum dictionum continebit expositionem. In istis ignote dictionis  tam origine quam significatione reperta, facilior et intelligibilior in legendo fiet progressus. Ex omnibus predictis colligenda est summa et memoriter retinenda, ut de operibus sex dierum, de constructione arce et mansionibus eius, de promissione facta Abrahe, de nominibus et numero patriarcharum, et sponsis et concubinis, et filiis eorumdem; de numero annorum seruitutis populi Isrel in Aegypto; de numero signorum et plagarum, introductione populi; de lege data et accepta in monte Sina; de constructione tabernaculi et positione; de duodecim tribubus; quomodo circa tabernaculum in gyrum castra posuerunt; de ornamentis sacerdotalibus; de numero et ordine  sacerdotum et leuitarum, et de generibus sacrificiorum; de numero mansionum, et bellis a populo Isrel peractis antequam intrarent in terram promissionis; de ciuitatibus destructis, retentis, reparatis, priusquam intrarent terram promissionis; de regibus ibi repertis, qui et quot essent, et de nominibus et numero ducum, et factis eorumdem usque ad tempus regum; de nominibus, numero et ordine regum, et factis eorumdem, uel eximiis, uel egregie turpibus; de constructione templi et uasis; de numero et ordine sacerdotum, leuitarum, psallentium. In omnibus istis necessarius erit et perutilis liber Augustini De questionibus  ueteris Testamenti. His diligenter notatis, cum plena confidentia accedat quiuis ad libros prophetarum, Isaie, Ieremie, Ezechielis, et XII prophetarum, Danielis, in quibus notandum que prophetia ad litteram completa, et que reseruetur ad litteram complenda, et quis propheta, sub quo rege prophetauerit: quod solertia quorumdam in fine bibliothece interdum inueniri solet. Post hos libros leguntur: Esther et Esdras, et liber Machabeorum, et liber Iudith, et liber Tobie. Post illos: Prouerbia Salomonis, et liber Sapientie, et liber Ecclesiasticus et Ecclesiastes; ad ultimum Psalterium, et Iob, et Cantica canticorum; in quibus, quia nullus intellectus ad litteram utilis est de Christo et Ecclesia, statim primo legantur. Libri  autem Noui Testamenti hoc modo et hoc ordine legantur: Mattheus primo, Marcus eius pedisequus secundo, tertio Lucas, quarto Ioannes, in quibus diligenter et numerus sermonum et miraculorum notetur, et quid, ubi, et quando, et coram quibus a Domino factum dictumue sit. In his erit tibi necessarius liber Hieronymi De descriptione locorum Palestine, liber de Concordia Euangeliorum; deinceps Actus apostolorum legendi, postea canonice Epistole et Epistole Pauli, ad ultimum liber Apocalypsis.

Tota autem utriusque Testamenti serie sic perspecta et intellecta, consequens est sacramentis Ecclesie imbui, que in libris magistri Hugonis plene inueniuntur; deinde natura cardinalium uirtutum et  uitiorum que uirtutibus opponuntur, undecunque haberi poterit, perquirenda et inuestiganda. Rationes autem singulorum que per anni curriculum fiunt in Ecclesia, qui scire desiderat, librum qui appellatur Candela Gerlandi  , librum magistri Simonis, qui appellatur Quare, inspiciat. Post ista liber Augustini De doctrina Christiana, et liber eiusdem De ciuitate Dei, cum omni diligentia et studio legantur. Cumque in arca sacre pagine diligenter et studiose sese predicto modo diligens animus exercuerit, intrepide tam ad allegoricam quam ad moralem lectionem se conuertat, et passim ad arbitrium, quo ordine libuerit, tam ueteris quam Noui Testamenti libros, secundum hanc bipartitam lectionem  relegat, et quidquid allegorice significatum, uel significandum, uel moraliter notatum, uel notandum occurret, sine omni labore incunctanter hauriet. Sicque demum felici et delectabili prouentu animus exsultanter exhilaratus, nouis allegoriis studendis et nouis instructionibus morum meditandis uacabit. Nonnunquam tamen ad opera Origenis, et alia consimilia, in quibus interdum cerastes in semita tanquam explorator accedat, et ibi margaritas in lecto, et uuas in labruscis, et rosas inter spineta querere discat, ut impleatur quod dictum est: Et si mortiferum quid biberint, non eis nocebit . Si quis autem, uel lectionum  hic distinctarum uarietate, uel librorum multitudine turbetur, attendat quid Hieronymus de modo et ordine sacram paginam legendi in Epistola ad Alletam, De institutione filie, dicat. Ait autem: »Discat primum Psalterium; his se canticis sanctam uocet, et in Prouerbiis Salomonis erudiatur ad uitam; in Ecclesiasten consuescat que mundi sunt calcare, in Iob uirtutis et patientie exempla sectetur. Ad Euangelia transeat: nunquam ea positura de manibus, apostolorum Acta et Epistolas tota cordis uoluntate imbuat. Cumque pectoris sui cellarium opibus locupletauerit, mandet memorie prophetas, Heptateucum, et Regum ac Paralipomenon libros. Esdre quoque et Esther uolumina; ultimo, sine periculo  discat Canticum canticorum; quod si in exordio  legerit, sub carnalibus uerbis spiritualium nuptiarum epithalamium non intelligens uulneraretur. Caueat omnia apocrypha, et si quando ea, non ad dogmatum ueritatem, sed ad singulorum reuerentiam legere uoluerit, sciat non eorum esse, quorum titulis prenotantur, multaque in his admista esse uitiosa, et grandis esse prudentie aurum in luto querere. Cypriani Opuscula semper in manu teneat, Athanasii Epistolas et Hilarii libros inoffenso currat pede. Illorum tractatibus, illorum delectetur ingeniis, in quorum libris pietas fidei non uacillet. Ceteros sic legat, ut magis iudicet, quam sequatur, uale.«

Nutriunt [sic] hi sortem Christo persepe placentem,  Hoc meritum sit eis celestis Dindima iugis.





CUIUSDAM CANONICI REGULARIS EPISTOLA Ad priorem Charitatis, de canonico regulari facto monacho, quem ille repetebat.


 uenerabili ac iure diligendo domino N. priori de Charitate S. H. semper bene ualere. Audistis Scripturam dicentem: Charitas non querit que sua sunt , nostis quod dico, ubi caritas est, lumen est, et tenebre non sunt ulle, nichil fictum patrat caritas, nichil fuscatur ueritas; propterea uero amico loquor nichil dissimulans, sed cum fiducia qua nostis, quoniam ex caritate est quod dico. Si autem quod et uos idipsum sentitis, quoniam eamdem caritatem habetis ad me, non credatis quod nichil uobis dicam nisi ex caritate et pro ueritate. Propterea cum fiducia loquar nichil timens offendere in caritate.

Significatum est mihi quemdam de fratribus ecclesie Sancti Ioannis Senonensis clam de ecclesia sua eduxisse, eumque a uobis receptum et in monasterio  uestro cucullatum; preterea et uos abbati et supra memorate ecclesie ouem suam requirentibus dura quedam respondisse et minus dicenda. Non hec conueniunt seruis Christi; apostolus super alienum fundamentum edificare noluit, et lex diuina in messem alienam prohibet falcem mitti. Si autem dicitis, quod tamen dicere uos non puto, sed quosdam qui uobiscum sunt, quia uita uestra melior est, licet omni homini quomodo uult et ubi uult, meliorem uitam et conuersationem potiorem eligere, recordamini quid Magister nos docuit: apostoli de primatu contendunt: facta est contentio inter discipulos, quis eorum uideretur esse maior : fortassis ideo facta est contentio, quia futura erat contentio. Adhuc contendimus, et dicit unus: Melior sum; alter dicit: Non tu, sed ego:  Christus quid dicit? intendite: Qui uoluerit, inquit, maior esse inter uos, erit uester seruus ; erit seruus, erit Chanaan, erit seruus seruorum qui dicit membro Christi: Tu malus es, esto bonus; uerenda patris deridet, seruus seruorum erit. O Chanaan quare rides, quare derides? Seruus seruorum eris; semen Chanaan et non Iuda, species decepit te, quia ueritas non est apud te; tu gloriaris in specie tua, et sufficere putas cum non habeas ueritatem. Si enim ueritatem haberes, nunquam gloriareris in specie. O lingua impudica, post Christum dicere audes: Tu malus es, ego sum bonus. Ille iam dixit: Qui uoluerit maior esse, erit seruus; et tu adhuc impudenter clamas: Ego melior sum? Attendis post speciem tuam, et in ipsa gloriaris; respicis nigredinem tuam, et candorem meum non  attendis, quare? quia nigredo species est humilitatis; et ego dico, quia candor species est puritatis; nigredo, species abiectionis; candor, glorie et exaltationis. Commendamus nos modo de specie; tu gloriaris in nigredine, ego in candore, tu in humilitate gloriaris; et utinam bene gloriareris! Si enim de humilitate bene gloriareris, nunquam superbires de humilitate, contrariis contraria miscens; humilitas enim et superbia contraria sunt: non possunt simul esse duo hec; de humilitate superbire potes, sed cum humilitate superbiam habere non potes; quia igitur superbis de humilitate, humilitatem te non habere ostendis. Tu uis maior esse, quid eris? parum est ut dicam minor, quia seruus eris. Monachi dicunt: Nos meliores sumus; canonici dicunt: Non, sed nos meliores sumus;  ego dico: Nec uos nec nos, quia omnes mali sumus; ubi autem omnes mali sunt, nemo melior est. ueniant, inquiunt monachi, canonici ad nos ut boni fiant, quia nos meliores sumus: si uos meliores estis, ergo et illi boni sunt; quomodo ergo apud uos boni fient, qui et sine uobis iam boni sunt; sed dicitis: Boni sunt, sed ueniant ut meliores fiant. Nulli prohiberi potest quin melior fiat, si uult. Audite: dicitis quod, licet canonico, posthabita et spreta professione sua, ad uestram conuersationem transire, quia, ut uos dicitis, melior est: ergo licet mulieri nupte, contempta matrimonii lege, ad continentiam se transferre; quia, quod negare non potestis, continentia matrimonio melior est. Obliti estis legis , que dicit: Nec pro bono  peius, nec pro malo melius, idem ipsum, non aliud, quod uouisti, hoc redde; hoc enim debes. Si melius quid dare uolueris, cum illo da pro illo; nam non potes nisi per illum cui hoc debes, et per illum per quem debes, quantum in te est, nec aliud  debes quam hoc quod uouisti. Si ille aliud accipere uoluerit, cui hoc debes in ipsius est uoluntate, non in tua potestate. De cetero, pro eo quod dicit Apostolus: Honore inuicem preuenientes , qui se ipsos commendant, hoc modo fortassis intelligendum putant, ut unusquisque ante alium honorem rapere festinet, iactando et se ipsum preferendo: ego sic intelligo: Qui me interrogauerit, si canonicus sum, dico monachos meliores; si monachus sum, dico canonicos potiores: hoc est mandatum Christi et Regula christiana. Quapropter si mee paruitati creditis, non aliud sapietis, nec facietis. Quod si forte id quod a uestris minus discrete factum est, corrigere neglexeritis, timeo ne Deo displiceat; et ecclesiastici iuris censura,  si Romani pontificis audientiam fratres qui a uobis lesi sunt, adierint, inultum esse non permittet. Idcirco modestie uestre quam hactenus Dei gratia tenuistis, nolite obliuisci. ualete.





ORATIONIS DOMINICAE EXPLANATIO.


 Dominus et Saluator noster, clementissimus suorum eruditor, docturus discipulos quid orarent, premisit docendo eos quomodo orarent, dicens: uos autem cum oratis, inquit, introite in cubicula uestra . Que sunt ista cubicula? nisi ipsa corda, que in Psalmo etiam significantur, ubi dicitur: Que dicitis in cordibus uestris, et in cubilibus uestris compungimini . Et cludentes [ita hic cod.] ostia orate Patrem uestrum in abscondito. Paruum est intrare in cubicula, si ostium pateat importunis, per quod ostium ea que foris sunt improbe se immergunt, et interiora nostra appetunt. Foris autem diximus esse omnia temporalia et uisibilia que per ostium, id est per carnalem sensum, cogitationes nostras penetrant, et  turba uanorum phantasmatum orantibus obstrepunt. Claudendum est ergo ostium, id est carnali sensui resistendum, ut oratio spiritalis dirigatur ad Patrem, que fit in intimis cordis, ubi oratur Pater in abscondito. Et Pater, inquit, uester, qui uidet in abscondito, reddet uobis. Et hoc tali clausula terminandum fuit; non enim hoc monet nunc ut oremus, sed quomodo oremus: de corde itaque mundando precepit, quod non mundat nisi una et simplex intentio, solo et puro amore sapientia. Orantes autem, ait, nolite multum loqui, sicut ethnici; putant enim quod in multiloquio suo exaudiantur.  Et reuera omne multiloquium a gentilibus uenit, qui exercende lingue potius, quam mundando animo dant operam, arbitrantes sicut hominem iudicem uerbis adduci ad sententiam, ita etiam Deum multiloquio flectendum. Nolite itaque assimilari eis; scit enim Pater uester quid uobis necessarium sit antequam petatis ab eo; quibus uerbis docemur, non uerbis nos agere debere apud Deum ut impetremus quod uolumus, sed rebus quas animo gerimus, et intentione cogitationis, cum dilectione pura et supplici affectu; sed res ipsas uerbis nos docuisse Dominum nostrum, quibus memorie mandatis, eas ad tempus orandi recordaremur.

Sed rursum queri potest siue rebus, siue uerbis orandum sit, quid opus sit ipsa oratione, si Deus  iam nouit quid nobis necessarium sit? nisi quia ipsa orationis intentio cor nostrum serenat, et purgat capaciusque efficit ad excipienda diuina munera, que spiritaliter nobis infunduntur. Non enim ambitione precum nos exaudit Deus, qui semper paratus est dare suam lucem nobis, non uisibilem, sed intelligibilem et spiritalem; sed nos non semper parati sumus accipere, cum inclinamur in alia, et rerum temporalium cupiditate tenebramur. Fit ergo in oratione conuersio cordis ad eum qui semper dare paratus est, si nos capiamus quod dederit. Sed iam considerandum est que nos orare ille  precipit, per quem et discimus, et consequimur quod oramus. Sic itaque orate uos, inquit: Pater noster, qui es in celis, et reliqua.

Cum in omni deprecatione beneuolentia concilianda sit eius, quem deprecamur, deinde dicendum quid deprecemur, laude illius ad quem oratio dirigetur, solet beneuolentia conciliari, et hoc in orationis principio poni solet, in quo Dominus noster nichil aliud nos dicere iussit, nisi: Pater noter, qui es in celis. Et quoniam quod uocamur ad hereditatem ut simus Christi coheredes, et in adoptionem filiorum ueniamus, non est meritorum nostrorum sed gratie Dei, eamdem ipsam gratiam in orationis principio ponimus cum dicimus: Pater noster, quo nomine et caritas excitatur: quid  enim carius filiis debet esse quam pater? et supplex affectus, cum homines dicunt Deo: Pater noster; et quedam impetrandi presumptio que petituri sumus, cum prius quam aliquid peteremus, tam magnum donum accipimus, ut sinamur dicere: Pater noster Deo? Quid enim iam non det filiis petentibus, cum hoc ipsum ante dederit ut filii essent? Postremo quanta cura animum tangit, ut qui dicit Pater noster, tanto Patre non sit indignus? Et gratias misericordie ipsius, qui hoc a nobis exigit, ut pater noster nullo [ita cod.] sit, quod hoc sumptu de sola bona uoluntate comparari potest. Admonentur etiam hic diuites, uel genere nobiles secundum seculum, cum Christiani facti fuerint,  non superbire aduersus pauperes et ignobiles, quoniam simul dicunt Deo Pater noster; quod non possunt uere ac pie dicere, nisi se fratres esse cognoscant.

Utatur ergo uoce Noui Testamenti populus nouus ad eternam hereditatem uocatus, et dicat: Pater noster, qui es in celis, id est in sanctis et iustis; non enim spatio locorum continetur Deus; sed quemadmodum terra appellatus est peccator, cum ei dictum est: Terra es, et in terram ibis ; sic celum iustus econtrario dici potest: iustis enim dicitur: Templum enim Dei sanctum est, quod estis uos . Quapropter si in templo suo habitat Deus, et sancti templum eius sunt, recte dicitur, qui in celis es, qui es in sanctis: et accommodatissima  ista similitudo est, ut spiritaliter tantum interesse uideatur inter iustos et peccatores, quantum corporaliter inter celum et terram; cuius rei significande gratia cum ad orationem stamus, ad orientem conuertimur, unde celum surgit, et lumen oritur: non tanquam ibi sit et Deus, quasi ceteras mundi partes deseruerit, qui ubique presens est, non locorum spatiis, sed maiestatis potentia, sed ut admoneatur animus ad naturam excellentiorem se conuertere, id est ad Deum, cum ipsum corpus eius quod terrenum est, ad corpus excellentius, id est ad corpus celeste, conuertitur. Recte ergo intelligitur quod dictum est: Pater noster, qui es in celis, in cordibus iustorum esse dictum, tanquam in templo sancto suo. Simul etiam  ut qui orat, in se quoque ipso uelit habitare quem inuocat; et cum affectu teneat [cod. affectat] iustitiam, quo munere inuitatur ad inhabitandum animum Deus.

Iam uideamus que sint petenda: dictum est enim qui sit qui petitur, et ubi habitet. Primum autem omnium, que petentur, hoc est: Sanctificetur nomen tuum. Quod non sic petitur quasi non sit sanctum Dei nomen, sed ut sanctum habeatur ab hominibus, id est ita illis innotescat Deus, ut non existiment aliquid sanctius, quod magis offendere timeant. Neque enim quia dictum est: Notus in Iudea Deus, in Isrel magnum nomen eius ; sic intelligendum est, quasi alibi minor sit Deus, alibi maior; sed ibi magnum est nomen eius,  ubi pro sue maiestatis magnitudine nominatur. Ita ibi dicitur sanctum nomen eius, ubi cum ueneratione et offensionis timore nominatur. Ad hoc pertinet illud quod in Psalmo dicimus de eo: Cum sancto sanctus eris , et cetera; et quod in Euangelio glorificari dicitur Pater bonis sanctorum operibus. Deinde sequitur: Adueniat regnum tuum; id est manifestetur hominibus, non quasi Deus non regnet nunc in terra, semperque regnauerit; sed quemadmodum presens lux absens est cecis, et eis qui oculos claudunt; ita Dei regnum, quamuis nunquam discedat de terris, tamen absens est ignorantibus. Nulli autem licebit ignorare Dei regnum, cum eius Unigenitus, non solum intelligibiliter, sed etiam uisibiliter in homine Dominico de celo uenerit  iudicaturus uiuos et mortuos ipsos. Post quod iudicium, id est cum discretio et separatio iustotorum ab iniustis facta fuerit, ita inhabitabit iustos Deus, ut non opus sit quemquam doceri per hominem, sed sint omnes, ut scriptum est: Docibiles Deo ; deinde beata uita omni ex parte perficiatur in sanctis in eternum; sicut nunc celestes angeli sanctissimi atque beatissimi solo Deo illustrante sapientes et beati sunt; quia et hoc promisit Dominus suis: In resurrectione erunt, inquit, sicut angeli in celis .

Et ideo post illam petitionem qua dicimus: Fiat uoluntas tua sicut in celo, et in terra; id est sicut in angelis, qui sunt celis, uoluntas tua, ut omnino  tibi adhereant teque perfruantur, nullo errore obnubilante sapientiam eorum, nulla miseria impediente beatitudinem eorum, ita fiat in sanctis tuis qui in terra sunt, et de terra quod ad corpus attinet facti sunt, et quamuis in celestem habitationem atque immutationem, tamen de terra assumendi sunt. Item fiat uoluntas tua recte intelligitur, obediatur preceptis tuis, sicut in celo et in terra, id est sicut ab angelis, ita ab hominibus. Nam fieri uoluntatem Dei cum obtemperatur preceptis eius, ipse Dominus dicit, cum ait: Meus est cibus ut faciam uoluntatem eius qui me misit . Et sepe: Non ueni facere uoluntatem meam, sed eius qui me misit . Est etiam ille intellectus: Fiat uoluntas tua sicut in celo et in terra; sicut in sanctis et iustis, ita etiam  in peccatoribus. Quod adhuc duobus modis accipi potest; siue ut oremus etiam pro inimicis nostris; quid enim aliud sunt habendi contra quorum uoluntatem christianum et catholicum nomen augetur? Ut ita dictum sit: Fiat uoluntas tua sicut in celo et in terra; tanquam si diceretur: Faciant uoluntatem tuam sicut iusti, ita etiam et peccatores, ut ad te conuertantur; siue ita fiat uoluntas tua sicut in celo et in terra; ut sua cuique tribuantur, quod fit extremo iudicio, ut iustis premium, peccatoribus damnatio retribuatur, cum agni ab hedis separabuntur. Ille etiam non absurdus, imo etiam et fidei et spei nostre conuenientissimus intellectus est, ut celum et terram accipiamus spiritum et carnem; et quod dicit Apostolus: Mente seruio legi Dei, carne autem legi peccati ; uideamus factam  uoluntatem Dei in mente, id est in spiritu: uelle, inquit Apostolus, adiacet mihi, perficere autem bonum non inuenio . Oramus ergo ut fiat uoluntas Dei sicut in celo et in terra; id est ut quemadmodum spiritus non resistit Deo, sequens et faciens uoluntatem eius, ita et corpus non resistat spiritui. Nec illud a ueritate abhorret ut accipiamus: fiat uoluntas tua sicut in celo et in terra, sicut in ipso Domino nostro Iesu Christo, ita et in Ecclesia, tanquam in uiro qui Patris uoluntatem impleuit, ita et in femina que illi desponsata est. Celum enim et terra conuenienter intelligitur quasi uir, et femina, quoniam terra, celo fecundante, fructifera est.

Quarta petitio est: Panem nostrum quotidianum  da nobis hodie. Quotidianum panem accipiamus spiritalem, precepta scilicet diuina, que quotidie oportet meditari et operari. Nam de ipsis Dominus dicit: Operamini escam, que non corrumpitur. Quotidianus autem cibus nunc dicitur, quandiu uita ista temporalis per dies decentes succedentesque peragitur. Et reuera, quandiu nunc in superiora, nunc in inferiora, id est nunc in spiritalia, nunc in carnalia animi affectus, tanquam ei qui aliquando pascitur cibo, aliquando famem patitur, quotidie panis necessarius est, quo reficiatur esuriens et relabens erigatur. Da nobis hodie autem dictum est, quandiu dicitur hodie, id est hac temporali uita: sic enim cibo spiritali post hanc uitam saturabimur in eternum, ut non tunc dicatur quotidianus panis,  quia ibi temporalis uolubilitas, que diebus dies succedere facit, unde appellatur quotidie, nulla erit. Si quis autem etiam illa que de uictu corporis necessario, uel sacramento Dominici corporis istam sententiam uult accipere, oportet ut coniuncta accipiantur omnia tria; ut scilicet panem quotidianum simul petamus, et necessarium corpori, et sacramentum uisibile et inuisibile uerbi Dei. Et dimitte nobis debita nostra, sicut et nos dimittimus debitoribus nostris. Debita peccata dici manifestum est, uel illo quod ait idem Dominus: Non exies donec reddas nouissimum quadrantem ; uel illo quod debitores appellauit qui ei nuntiati sunt exstincti uel ruina turris, uel quorum sanguinem Herodes sacrificio  miscuit; dixit enim putare homines quod illi ultra modum debitores essent, id est peccatores, et addidit: Amen dico uobis, nisi penitentiam egeritis, similiter moriemini . Non hic ergo quisque urgetur pecuniam dimittere debitoribus, sed quecunque in eum alius peccauerit; nam pecuniam dimittere illo potius iubemur precepto, quod superius dictum est: Si quis tibi tunicam tollere uoluerit, et iudicio , et reliqua. Nec ibi necesse est omni pecuniario debitori dimittere debitum, sed ei qui reddere noluerit, in tantum ut uelit etiam litigare; seruum autem Domini, ut ait Apostolus: Non oportet litigare . Intelligitur etiam in ista quinta petitione qua dicimus dimittere et reliqua, non de pecunia quidem dici, sed de omnibus que in nos quisque peccat; namque in te [ita cod.],  inquit, tibi pecuniam debitam cum habeat unde reddere, recusat reddere. Quod peccatum, si non dimiseris, non poteris dicere: Dimitte nobis, sicut et nos dimittimus. Illud sane tractari potest, ut quod dicimus dimitte nobis et reliqua, tunc conuincamur contra istam regulam fecisse, si eis non dimittimus, qui ueniam petunt; quia et nobis ueniam petentibus a benignissimo Patre dimitti uolumus. Fatendum est omnia peccata dimittenda esse, que in nos committuntur, si uolumus nobis a Patre dimitti que committimus.

Sexta petitio est: Et ne nos inferas in tentationem. Nonnulli codices habent inducas, quod tantumdem ualere arbitror; nam ex uno Greco quod  dictum est utrumque translatum est. Multi autem in precando ita dicunt: Ne nos patiaris induci in tentationem, exponentes uidelicet quomodo dictum sit inducas; non enim per se ipsum inducit Deus, sed induci patitur eum, quem suo auxilio deseruerit, ordine occultissimo ac meritis causis etiam sepe manifestis dignum iudicat ille quem deserat, et in tentationem induci sinat. Aliud est autem induci in tentationem, aliud tentari; nam sine tentatione probatus esse nullus potest, siue sibi ipsi, sicut scriptum est: Qui non est tentatus, qualia scit?  Siue alii, sicut Apostolus ait: Et tentationem uestram in carne mea non spreuistis . Hinc enim eos firmos ipse cognouit, quod eius tribulationibus, que Apostolo secundum  carnem acciderant, non sunt caritate deflexi; nam Deo notissimus, et ante omnes tentationes, qui scit omnia antequam fiant. Quod itaque scriptum est: Tentat uos Dominus Deus uester, ut sciat si diligitis eum , illa locutione positum est ut sciat, pro eo quod est, ut scire uos faciat; sicut diem letum dicimus quod letos faciat; et frigus pigrum, quod pigros faciat, et innumerabilia huiusmodi. Non ergo hic oratur ut non tentemur, sed ut non inferamur in tentationem; tanquam si quispiam cui necesse est examinari, non oret ut igne non contingatur, sed ut non exuratur; uasa enim figuli probat fornax, et homines tentatio tribulationis . Ioseph ergo tentatus est illecebra  stupri, sed non est illatus in tentationem. Susanna tentata est, nec ipsa inducta uel illata in tentationem; multique alii utriusque sexus, sed Iob maxime cuius admirabilis stabilitas in Domino Deo suo. Fiunt igitur tentationes per Satanam, non potestate eius, sed permissu Domini, ad homines aut pro suis peccatis puniendos, aut pro Dei misericordia probandos et exercendos. Et interest plurimum in qualem quisque tentationem incidat; non enim in talem incidit Iudas qui uendidit Dominum, in qualem incidit Petrus cum territus Dominum negauit. Sunt etiam humane tentationes, credo, cum bono quisque animo, secundum humanam tamen fragilitatem, in aliquo consilio labitur, aut irritatur in fratrem studio corrigendi, paulo tamen amplius quam Christiana  tranquillitas postulat; de quibus Apostolus dicit: Tentatio uos non apprehendat, nisi humana ; cum idem dicat: Fidelis Deus qui uos non sinet tentari supra quam potestis ferre, sed faciet cum tentatione etiam exitum, ut possitis tolerare ; in qua sententia satis ostendit, non id nobis orandum esse ut non tentemur, sed ne in tentationem inducamur. Inducimur enim si tales inciderint, quas ferre non possumus. Sed cum tentationes periculose, in quas inferri, atque incidere perniciosum est, aut prosperis temporalibus, aut aduersis oriantur, nemo frangitur aduersarum molestia, qui prosperarum delectatione non capitur.

Ultima et septima petitio est: Sed libera nos a  malo. Orandum est enim, ut non solum non inducamur in malum quo caremus, quod sexto loco petitur;  sed ab illo etiam liberemur, quo iam inducti sumus. Quod cum factum fuerit, nichil remanebit formidolosum, nec omnino metuenda erit ulla tentatio; quod tamen in hac uita quandiu istam mortalitatem circumferimus, in quam serpentina persuasione inducti sumus, non sperandum est posse fieri, sed tamen aliquando futurum sperandum est. Et hec est spes que non uidetur. Tria in eternum manebunt; nam et sanctificatio Dei sempiterna erit, et regni eius nullus est finis , et perfecte nostre beatitudini eterna uita promittitur. Permanebunt ergo ista tria consummata atque cumulata in illa uita que nobis promittitur; reliqua uero quatuor, que petimus, ad temporalem istam uitam pertinere mihi uidentur, quod primum est:  Panem nostrum quotidianum da nobis hodie; hoc ipso enim quod dictus est quotidianus panis, siue spiritalis significetur, siue sacramento, aut in uictu iste uisibilis, ad hoc tempus pertinet quod appellauit hodie. Et peccata nunc nobis dimittuntur, et nunc dimittimus; que harum quatuor reliquarum secunda petitio est. Tunc autem nulla erit uenia peccatorum, quia nulla peccata. Et tentationes temporalem istam uitam infestant; non autem erunt cum perfectum erit quod dictum est: Abscondes eos in abdito uultus tui . Et malum a quo liberari optamus, et ipsa liberatio a malo, ad hanc utique uitam pertinet, quam et iustitia Dei mortalem meruimus, et unde ipsius misericordia  liberamur. Amen.





SYMBOLI APOSTOLICI EXPLANATIO


 Quando beatum legimus Paulum apostolum dixisse fidelibus: uos autem estis filii lucis et filii diei, non estis noctis neque tenebrarum ; et iterum: Fuistis aliquando tenebre, nunc autem lux in Domino ; nulli licet ignorare per infidelitatem  nos fuisse filios tenebrarum et noctis, et per fidem filios lucis effectos et filios diei; uel potius ipsi esse cepimus lux in Domino per fidem, qui antea eramus tenebre in nobis per incredulitatem. Ergo qui tantum beneficium per fidem adepti sumus, ut per eam eriperemur de potestate tenebrarum, et transferremur in regnum filii claritatis Dei, debemus summopere in eiusdem fidei uirtutem de die in diem proficere, et cum apostolis a Domino petere, ut dignetur nobis adaugere fidem; quoniam per eam a dominio diaboli unusquisque eripitur, et regno Christi sociatur; per ipsam diabolo resistitur, et Deo propinquatur; per ipsam qui erant filii diaboli et filii mortis, efficiuntur filii Dei et filii resurrectionis.  Cum hec ergo ita absque ulla dubitatione sint, quis in tantum erit stultus, et salutis sue contrarius, ut non omni intentione pietatis, et affectu puritatis querat nunc cognoscere in fide quod uisurus est post in specie? Quid enim reprehensibilius  esse potest, quam quemquam professionem suam ignorare? cum Apostolus omnibus fidelibus precipiat: Estote, inquit, parati ad satisfactionem omni poscenti rationem uos de fide . Quod si indecens est rationem fidei querenti a nobis, non posse ore respondere, quanto erit inconuenientius quid unusquisque nostrum corde credere debeat, ignorare? Sed quod fidelium professio per totam diuinorum librorum seriem, partim enigmatibus inuoluta, partim rebus mysticis figurata, partim uero apertis sermonibus est prolata, nec possunt omnes homines Scripturam diuinitus inspiratam, que talis est, secundum apostolum, ad docendum, ad corrigendum, ad erudiendum in iustitia,  in tantum addiscere, ut hoc quod sequitur in omnibus impleatur; id est ut perfectus sit homo Dei ad omnia instructus; saltem uerba apostolici Symboli ita unusquisque totius studii diligentia meditari humiliter, et cognoscere ueraciter, et intelligere satagat, ut professionis sue ex toto ignarus non inueniatur. Presertim cum huius Symboli uerba ita sint pauca, ut nullus omnino excusari possit, quin ea memoriter tenere ualeat; nisi forte quispiam ita sit pecudeus, ut expers rationis merito iudicetur.

De hoc namque Symbolo, quod dicitur apostolicum, ita auctoritas ecclesiastica tradit; sancti igitur apostoli cum adhuc in unum Ierosolymis consisterent, diuisuri se ad predicandum circumquaque  Euangelium Christi, hoc Symbolum Spiritus sancti auctoritate ediderunt, confessionem fidei mirabili breuitate inuicem conferentes; et inde appellatum Symbolum, id est collationem, uel pactum, quia id inter se ad inuicem contulerunt, et ut indicium esset diuisis [cod. diuis] per diuersas mundi partes predicatoribus, ut ille uerum Euangelium predicare crederetur, qui hoc Symbolum nichil augens, uel demens, traderet auditoribus; in quo Symbolo totius  sacramenta idcirco tam breui sermone signata sunt, ut nulli sexui, nulli etati, nulli capacitati esset difficile ad tenendum. De hoc etiam Symbolo, uel Dominica oratione, dictum per Isaiam creditur: Consummationem et abbreuiationem audiui a Domino Deo exercituum super uniuersam terram ; que consummatio, id est perfectio et abbreuiatio, de tam sublimibus rebus hominis ingenio fieri nullatenus poterat, sed facta est uirtute Creatoris; ut sancti, ut dictum est, predicatores per uniuersum mundum uniformem fidei tenorem Ecclesie auribus traderent, et omni ad fidem uenienti facilis esset ad memorie commendandum.

Sed iam quid eiusdem textus Symboli dicat, in quantum Dominus donare dignatus est, aduertamus; cum enim credimus Deum, et credimus Deo, credimusque in Deum, primo discernenda sunt hec tria, et perspiciendum quid commune sit, quid speciale, quid soli debeamus congrue Deo. Cum enim dicimus credo Deum, quid subaudiendum est,  nisi credo Deum esse? Et utique non solum Deum credimus esse, sed credimus etiam et ea que fecit esse, siue sint spiritalia et inuisibilia, siue corporea et uisibilia. Nisi forte de ineffabili incommutabilitate Dei sermo est; nam ad comparationem incommutabilis illius essentie, ea que mutabilia condita sunt, tanquam non sint, hic ille solus esse dicitur, sicut ad Moysen ipse de se loquitur: Ego, inquit, sum qui sum. Et dices filiis Isrel: Qui est, misit me ad uos . Et Psalmista: Tu autem idem ipse es, celi, inquit, peribunt . Et beatus Iob: Ipse enim solus es . Nam si non comparetur creatura Creatori, unamquamque rem in sua qualitate credimus esse; et tunc non solum Deum esse credimus, sed credimus  esse quoque celestes uirtutes, quia ab eo condite sunt. Credimus quoque esse et inferna; celum namque et terram non credimus, sed nouimus; quoniam fides argumentum est sperandarum substantia rerum non apparentium . Hic ergo primus modus non de solo Deo dici potest, sed et de rebus ab eo factis; et tunc demum non erit speciale soli congruens Deo. Secundo namque modo cum dicimus, credo Deo, quid est aliud nisi credo ea que dicit ueritas? credimus et ea que dicuntur a ueracibus, id est uere sapientibus, que de ueritate loquuntur. Ergo neque hic modus erit specialis, qui soli competat Deo.

Tertio quoque modo quod dicimus, credo in Deum, de nullo alio similiter dicere possumus,  neque de ulla re congrue unquam dici poterit. Hic ergo erit specialis modus, qui de solo supremo et uero Deo dicatur. Et quid est credere in Deum, aut quis credit in Deum, nisi cui fides ita est certa, ut scientia? cui fides intellectum aperit, qui intelligit non solum quia est, sed quia diligendus et colendus est; et quod faciendum intelligit facit, hoc est diligit Deum; ita ut non possit, id est nolit omnino peccare, ne forte offendat eum, quia et diligit. Et tali fide credere Deum, hoc est nasci a Deo; et de huiusmodi fidelibus loquitur Ioannes apostolus, dicens: Qui natus est ex Deo, non peccat, quia generatio Dei conseruat eum . Generationem Dei dixit natiuitatem ex Deo; et nasci ex Deo hac fide renasci per Deum; id est ut  credendo cognoscas, cognoscendo diligas, diligendo inoffense adhereas; id est ut fidem et intellectum tuum dilectione monstres, et dilectionem ab obedientia patere facias. Illi autem qui uoluntate peccant, etsi fide confitentur Deum, factis tamen, secundum apostolum, negant, quos etiam incredibiles dicit. Et hec non idcirco dicimus, ut eos qui uere fideles sunt, sine peccato esse credamus, sed sine uoluntate peccandi; nam etsi non uoluntate, tamen subreptione aliqua, aut infirmitate, aut obliuione peccant utique, et propterea certa fide ad Deum quotidie clamant: Dimitte nobis debita nostra ; et quotidie confidenter dicunt: Credo in Deum, id est Patrem, et Filium,  et Spiritum sanctum; quam credulitatem nulli alii debemus, quia nullus aliud est Deus.

Credo igitur in Deum Patrem omnipotentem; cum enim dico Deum, nomen confiteor essentie, quia Deus nomen est essentie, totius uidelieet Trinitatis nature, non unius tantum persone: cum autem adiungo Patrem omnipotentem, specialem denuntio Patris personam. Nam cum de Deo loquimur, illa nomina, que ad substantiam eius pertinent equalia, sunt, et communia sunt Patri, et Filio, et Spiritui sancto; illa uero que personam designant, relatiua dicuntur, et proprietates tantum indicant personarum. Ergo cum dicimus: Credo in Deum, cum Deus nomen sit substantie, totius uidelicet Trinitatis uocabulum, quoniam tota Trinitas unius  est substantie, de tota Trinitate dictum accipiamus. Quia necesse est, ut cum indiscrete maiestatis deitate, differentie quoque ostendantur personarum, ideo adiungimus, Patrem omnipotentem; Pater namque relatiuum est nomen ad differentiam, uel proprietas persone, quia qui genuit, non est filius, sed pater; sicut qui genitus est, non est pater, sed filius; et hec est nominis relatio, ut ex nomine patris intelligatur filius, quia non est pater, nisi habeat filium; sicut ex nomine filii intelligitur pater, quoniam non potest esse filius, nisi qui genitus est a patre. Cum enim tota Trinitas sit Deus omnipotens, non tamen tota Trinitas est Pater, nisi forte ad creaturam referantur, cuius est Trinitas Deus Pater. In illa tamen summa Trinitate, solus  ille qui genuit Filium est Pater, de quo dicitur creatorem celi et terre, quod licet de tota Trinitate dici possit, quia Trinitas sicut unus est Deus, ita unus creator, et unus gubernator, et rector; in hoc tamen loco idcirco proprie Patri assignatur creatio celi et terre, quia usus est Scripture dicere Deum Patrem omnia fecisse, sed per Filium cuncta fecisse, sicut in capite Geneseos de Patre Scriptura testatur: In principio fecit Deus celum et terram. De Filio quoque in Euangelio: Omnia per ipsum facta sunt . Unde in hoc Symbolo solertissime singula sunt uerba pensanda, ut quidquid de Patre substantialiter dicitur, similiter intelligatur de Filio et Spiritu sancto; quidquid uero  personaliter, soli assignetur Patri. Similiter etiam quidquid de Filio dicitur, si de substantia uel essentia dicitur, similiter quoque de Patre intelligitur; si de persona, soli tribuatur Filio. Simili quoque modo de Spiritu sancto intelligendum est.

Sequitur: et in Iesum Christum Filium eius unicum, Dominum nostrum. Subauditur credo. Nullum hic locum calumnie heretica reperiet rabies, quia dicit de Filio Dominus est, non  est; quoniam secundum supra scripturationem [ita cod. Num scripture rationem?] in nullum credere oportet, nisi in Deum. Deus ergo est Filius absque ambiguo, quia et in illum credimus sicut et in Patrem. Nam cum initio huius Symboli profiteamur: Credo in Deum Patrem omnipotentem; et in consequentibus adiungamus:  et in Iesum Christum filium eius unicum, Dominum nostrum, unam nos credulitatem Patri et Filio exhibere confitemur; et quia eos una fide credimus, unum procul dubio Deum predicamus. Et sicut illorum est una substantia, sic nostre confessionis una credulitas. Credimus in Patrem et Filium, non alia credulitate in Patrem, et alia in Filium, quia non est alius Deus Pater, et alius Filius; alius utique est in persona, non est alius in substantia. Illa quippe coniunctio quam interponimus dicentes: et in Iesum Christum Filium eius, ad distinctionem pertinet persone, non ad diuisionem nature, ac si dicamus: Credo in Patrem, credo et in Filium; quia alia est persona Patris, et alia Filii; una tamen ac indifferens est  nostra credulitas, quia indiuisa et inseparabilis est Patris et Filii deitas.

Sciendum quoque nomen Iesum esse Hebraicum; transferri tamen in Latino eloquio salutarem, siue saluatorem. Sed quia non sola appellatione, sed essentialiter Saluator habet hoc commune cum Patre, quia non solus Filius saluat, sed saluat Pater, saluat Spiritus sanctus; et non est alia salus Patris, alia Filii, alia Spiritus sancti; sed eadem salus est Patris que et Filii, eademque Spiritus sancti; neque alios saluat Pater, alios Filius, alios Spiritus sanctus; sed eosdem quos saluat Pater, eosdem filius, eosdem Spiritus sanctus. Sed idcirco in hoc loco solus Filius dicitur iehsu, quia solus missus est a Patre et Spiritu sancto pro salute mundi. Sed tamen  non solus operatus est mundi salutem; quia licet solus sit missus, non tamen solus operatur. Missio enim eius est personalis, operatio uero substantialis; et sicut iam supradictum est, quod personale est, non communicat alteri persone; quod uero substantiale est, indifferens et commune est totius Trinitatis. Christus autem Greco appellatur uocabulo, quod in Latino exprimitur unctus; unctum autem eum oleo letitie, id est Spiritu sancto, constat in assumpta carne, non in assumentis uerbi diuinitate; et idcirco hoc uocabulum non habet commune cum Patre et Spiritu sancto, sed solius speciale est Filii, et hoc, ut dictum est, propter carnem. Sed tamen quia carnis et uerbi una est persona, Christus  est etiam secundum carnem, Christus secundum animam, Christus secundum diuinitatem, sicut dicimus Christum descendisse ad inferos, Christum iacuisse in sepulcro. Et Apostolus ait: Neque tentemus Christum, sicut quidam eorum tentauerunt ; id est quidam ex eis qui per Moysen ex Aegypto ducti sunt, quo tempore nondum erat Christus nisi secundum sempiternam diuinitatem.

Filium eius unicum. Cum dicit unicum, procul dubio natiuitatem eius ex substantia Patris sempiternam nos intelligere facit, quam natiuitatem non communicat cum ceteris filiis Dei; dicuntur enim sancti angeli filii Dei; dicuntur et sancti homines; sed isti per eius gratiam adoptati, non de eius substantia editi. Unicus uero, non gratis adoptatus,  sed genuina natiuitate ex eius substantia est Filius; ac per hoc non potest esse minor Patri quia cum sit figura imago substantie, et sapientia Patris, non potest Pater imaginis figure et sapientie sue esse maior. Dominum nostrum. Non solus Filius Dominus est noster, sed et Pater, et Spiritus sanctus; sicut non solus pater est Deus, sed et Filius, et Spiritus sanctus; neque alia dominatio Filii, et alia Patris; sicut nec alia deitas Patris, nec alia Filii, sed deitas et dominatio una est Patris, et Filii, et Spiritus sancti. Crebro tamen in diuinis litteris in Dei uocabulo Pater; in Domini, solet intelligi Filius.

Qui conceptus est de Spiritu sancto, natus ex uirgine Maria. Conceptus quippe de Spiritu sancto,  hoc est gratia uel uirtute Spiritus sancti; non enim credimus, sicut quidam sceleratissimi et nefandissimi ausi sunt dicere, Spiritum sanctum in utero uirginis fuisse pro semine, tanquam hoc egerit Spiritus sanctus in conceptione Dominice carnis, quod agit semen paternum in conceptione ceterorum hominum, sed potentia Spiritus sancti carnem Christi creatam. Merito autem queritur, cum opera totius Trinitatis sint inseparabilia, cur conceptionem carnis Dominice solus operatus esse dicitur Spiriritus sanctus? Sed quia sanctificatio sit per spiritum, et idem spiritus, sic est Deus, ut sit etiam donum Dei; idcirco Spiritus sanctus dicitur carnem in utero uirginis creasse, ut intelligamus sanctificatione diuine gratie per donum Spiritus sancti ita  creatam Christi carnem, ut et diuinum esset opus, et in unitate persone unici Filii Dei, absque ulla originalis peccati sorde, ita sit assumpta, ut ex ipsa conceptione sanctificata, et Dei uerbo substantialiter unita, nullum posset deinceps recipere peccatum. Et in tantum sanctificata est, et diuina caro facta, ut non solum ipse peccatum habere non posset, uerum etiam in aliis peccata purgare efficacissime possit. Nam ceteri homines ad hoc sanctificantur ut peccatis careant; homo tamen Dominicus ad hoc sanctificatus, ut peccatum nullo modo recipiens, peccatores ex potentia diuinitatis sue iustificaret. Natus namque est de Spiritu sancto et uirgine Maria: sed de Spiritu sancto non sic natus tanquam  eum habeat Patrem; de uirgine uero Maria sic natus, ut eam haberet matrem; de Spiritu sancto natus, a Spiritu sancto secundum hominem natus est, ut non de Spiritu sancto substantiam habeat; de matre uero natus ex eius substantia accepit carnis substantiam, hoc est de corpore uirginis traxit proprium corpus; ut sicut diuinitate erat consubstantialis Patri, sic per humanationem [cod. humanarationem] fieret consubstantialis matri, ut incomprehensibilis et inuisibilis haberet in quo uideretur et comprehenderetur.

Passus sub Pontio Pilato. Sicut ad ueritatem fidei pertinet ut credamus, eum de infirmitate nobis medicinam procurasse, id est sua passione nos non solum a passionibus peccatorum,  sed etiam a passionibus penarum, liberasse; ita et ad ueritatem pertinet historie quod dicitur, sub Pontio passus Pilato. Sicut necessarium est ut credamus, quod pro nostra fuit salute passus, sic congruum est ut nouerimus quando fuerit passus; quoniam, sicut Euangelium indicat, natus est Dominus tempore Cesaris Augusti, id est Octauiani, cum Iudeis regnaret Herodes; passus est tempore Tiberii Cesaris, cum Iudeam procuraret Pilatus: constatque hunc Pilatum hominem Romanum a principe Romano, uidelicet Tiberio, ad procurationem Iudee pauco tempore antequam Dominus pateretur missum, et uocatum Pontium a quadam insula Romana Urbi uicina, ubi natus fuisse fertur. Sub hoc itaque  preside passus est Dominus multas et diuersas acerbe mortis iniurias, ut nos ineffabilibus honoribus suauissime ditaret uite.

Crucifixus, mortuus, et sepultus. Sacramenta crucis, mortis et sepulture eius ita sunt inexplicabilia, ut nullius lingue laudibus, sed nec sensu cuiusquam possint digne explicari. Hoc tamen conuenit in crucis contemplatione nos cogitare, quia ideo Dominus inter ceteras mortes ligni suspensionem preelegit, ut per hanc restauraret primam ligni transgressionem; ut sicut in Adam per ligni dilectionem humani generis facta deiectio, ita in Christo per ligni asperitatem fieret eius erectio. De compositione autem eiusdem crucis ad edificationem pertinentia multa utiliter dicuntur, unde aliquid  tentare longum est; sed tamen breuiter aliquid dicere commodum est propter sacratissimi Symboli necessariam meditationem. Senserunt namque sancti doctores, quod illa uerba Apostoli, ubi ait: In caritate radicati atque fundati, ut possitis comprehendere cum omnibus sanctis, que sit longitudo, latitudo, sublimitas, et profundum , ad crucis compositionem mirabiliter et ueraciter aptentur. Latitudo enim crucis est in trauerso ligno ubi figuntur manus; longitudo uel illud rectum lignum, in quo totum corpus extenditur; sublimitas quoque crucis est hoc quod super transuersum lignum eminet, cui caput adiungitur; profundum quoque eius est hoc quod terre infixum.

Et quia Apostolus mortuos nos dicit   cum Christo, et uetus homo noster simul confixus cruci cum illo, ut euacuetur corpus peccati, et ultra non seruiamus peccato; attendendum omnino quomodo ista quatuor, id est latitudo, longitudo, sublimitas atque profundum nostre crucifixioni conuenient. Solet namque gaudium, atque hilaritas mentis per latitudinem significari; per manus quoque significantur opera nostra; et quia manus crucifixi in latitudine crucis, id est transuerso ligno figuntur, hoc significat quia bona opera nostra tunc fiunt Deo acceptabilia, si cum hilaritate fiant. Et que sunt illa opera, nisi ea de quibus homini dicitur: Tolle crucem tuam et sequere me?  Et iterum: Qui autem sunt Christi, carnem  suam crucifixerunt?  Crucifigitur autem caro, cum mortificantur membra nostra super terram, a fornicatione, immunditia, luxuria, auaritia, et ceteris huiusmodi . Omnia enim bona que nunc agimus tanquam clauis preceptorum in Dei timore confixi, hilariter et cum caritate faciamus, ut cum Apostolo dicere possimus: Non solum autem, sed et gloriamur in tribulationibus ; neque murmuremus difficultatibus, ne perdamus in cruce latitudinem hilaritatis, sed simus spe gaudentes. Per longitudinem quoque, in qua totum corpus extenditur, potentia atque tolerantia significantur, unde longanimes dicuntur, qui tolerant; et pertinet ad perseuerantiam. Per sublimitatem, uel cui caput adiungitur, significatur exspectatio retributionis,  sed sublimi iustitia Dei, qui reddet unicuique secundum opera sua , his quidem, qui secundum patientiam boni operis, gloriam, et honorem, et incorruptionem parentibus [al. merentibus] uitam eternam. Profundum autem, quod terre infixum est, secretum sacramenti prefigurat; et pertinet ad occultam gratiam, ex qua inuisibiliter operantur, sicut ipsa profunditas terre infixa non apparet; sed tamen superiora que apparent, per ipsam continentur. Igitur cum crucem Christi quis tollit, ut sequatur eum, teneat latitudinem caritatis, longitudinem perseuerantie, habeat etiam sublimitatem ut ea, que cum caritate hilariter ac perseueranter agit, ad supernum finem referat, ut in actibus suis nullam aliam intentionem  interserat, sed fiat sicut scriptum est: Inclinaui cor meum ad faciendas iustificationes tuas propter eternam retributionem . Teneat quoque profundum, ut sciat quia omnia, que bene agit, quod perseuerat, et hoc propter supernam intentionem facit, per occultam gratiam Deus per illum, et in illo agit.

Hec de compositione crucis; nam de statu eius alia est figura. Significat enim status crucis uniuersitatem potestatis Christi, de qua ipse ait: Data est mihi omnis potestas in celo, et in terra ; et Apostolus dicit: In nomine Iesu omne genu flectitur celestium, terrestrium et infernorum , in qua uniuersitate et in sublimibus caput  nostrum elatum est, ubi ei ministratur ab angelis, et inferna ei subiecta sunt, et media ea, scilicet que infra celos ac terram sunt, quasi extentis brachiis potestatis sue gubernat, regit ac moderatur. Est etiam qualitas crucis, ita ut si eam non erectam, sed planam, et equali tenore libratam teneas, quatuor tibi plagas mundi monstrare uideatur, tanquam eos quibus mundus crucifixus est, et ipsi mundo  a solis ortu et occasu, ab aquilone et mari a Deo elegi et uocari.

De mortis uero eius mysterio omnes hoc cognoscunt fideles, quia ideo immortalis mortuus est, ut mortales ad immortalitatem reduceret; et ut spolia, que diabolus de paradiso fraudulenter abstraxerat, non per potentiam sed per iustitiam ab eo  eriperet; per iustitiam scilicet, ut diabolus eos, quos per peccatum sibi subdiderat, quibusque peccantibus merito dominabatur, iuste amitteret, cum iniuste unum sine peccato et innocentem occidisset. Sepulture quoque mysterium, quod actum est in capite, agitur etiam figurate in corpore eius, quod est Ecclesia. Nam sicut Dominus sexta die laborauit in passione, sic Ecclesia a sexta die, etate mundi, laborat in erumnis et periculis uite presentis; et sicut ille septima die, hoc est Sabbato, quieuit in sepulcro, sic sanctorum anime, post molestias uite presentis, excipiuntur ab illa requie que interposita est inter labores huius uite, et ultimam corporum resurrectionem; tanquam post sextam etatis diem sabbatizantes, hoc est requiescentes  in solis animabus exspectantes etiam octauam resurrectionis diem, quando receptis corporibus, finita mutabilitate temporum, in incommutabili luce anime cum suis corporibus, sine ullo deinceps timore, ad uisionem subleuabuntur Diuinitatis, sicut Christus resurgens a mortuis iam non moritur . Hoc igitur triduum sacratissimum crucifixi, sepulti, suscitati, unum quod significat crux, in presenti agimus uita: biduum autem, quod significat sepultura et resurrectio, fide ac spe agimus, quia ea nondum uidemus, nondum tenemus. Sicut enim Dominus propterea crucifixus est, ut sepeliretur et resurgeret; ita nos ea que in presenti uita agimus, sic in necessariis deputantur, ut per ea ueniamus ad illa, que per se ipsa petenda sunt et concupiscenda;  id est ad illam requiem animarum, quam suspirabat Paulus dicens: Cupio dissolui, et esse cum Christo ; et exinde ad illam perfectissimam renouationem, quando absorpta morte in uictoria nouissima, inimica morte destructa immutati erimus, et equales angelis facti. Unde Dominus: Erunt, inquit, angeli Dei , quod significat Dominice resurrectionis clarificatio.

Descendit ad inferna ut sanctos, qui per prima mortis debita ibi essent liberaret [cod. liberabit in se]. Tertia die resurrexit a mortuis, ut nobis ipse illam uitam ostenderet, que futura est post generalem hominum resurrectionem. Resurrectio tamen Christi ibi exstitit, ubi et mors, hoc est in  sola carne. Ascendit ad celos; hoc est assumptam carnem ad regnum celestis habitationis subleuauit, ut ipse qui in terris mala nostra pertulit, in celestibus bona sua possideat. Sedet ad dexteram Patris; hoc est regnat in beatitudine Patris; sedere enim regnare est, sicut Apostolus exponit, dicens: Oportet illum regnare, donec ponat omnes inimicos suos scabellum sub pedibus suis ; dextera quippe Patris eterna est beatitudo, sicut sinistra eius eterna miseria. Inde uenturus est iudicare uiuos et mortuos. uiuos dicit eos, quos in seculo uiuentes in suo aduentu inuenerit; mortuos autem, qui ante eius ultimum aduentum de hac uita discesserint. Credo in Spiritum sanctum, similiter ut in Patrem, et in Filium. Deus ergo est Spiritus sanctus, quoniam  in nullum alium credere debemus nisi in Deum; et fides una est, quia credimus in unum Deum Patrem, et Filium, et Spiritum sanctum, qui Spiritus sanctus consubstantialis est eis a quibus procedit, hoc est Patri et Filio. Quia sicut non potest aliud esse generans, et aliud generatus, sed hoc est genitus quod generans Deus; sic aliud non potest esse procedens Spiritus, et aliud ipse a quo procedit Deus; sed hoc quod ipse est, hoc etiam ab eo procedit; id est de Deo Deus nascitur, de Deo Deus procedit; et non alius Deus genitor, alius Deus genitus, aliusque procedens; sed generans, genitus, procedens, unus est Deus; hoc est Pater, et Filius, et Spiritus sanctus.

Sanctam Ecclesiam catholicam. Subauditur credo:  non enim dicitur: credo in sanctam Ecclesiam, sed credo sanctam Ecclesiam; hoc est non in eam credo sicut in Deum, sed in ea credo esse Deum, et illam in Deo; credo scilicet eam domum esse Dei, habitaculum Dei, sed non que contineat Deum, sed que contineatur a Deo; et hoc est quod dixi eam esse in Deo. Ecclesia quippe Greco uocabulo uertitur in Latinum euocatio, uel collectio, et subauditur fidelium; catholica uero interpretatur uniuersalis, eo quod a solis ortu et occasu, ab aquilone et mari laudet nomen Domini, et a finibus terre clamet ad Dominum, cum certe sit toto orbe terrarum diffusa.

Remissionem omnium peccatorum; hoc est credo, omnium scilicet et originalium et actualium peccatorum  remissionem fieri per baptismum, tamen in sola Ecclesia Christi, que et domus est Dei, extra quam nullam fas est credere remissionem, nullam iustitiam: quolibet enim quis modo ab Ecclesia Christi discedat, nullam deinceps consequetur peccatorum remissionem, nullam operabitur iustitiam, quoniam extra Ecclesiam positis sacramenta eccclesiastica non solum haud ualent ad salutem, sed potius ad perniciem. Carnis resurrectionem; subauditur credo; carnis utique non anime, quoniam anima licet pro peccatis suis moriatur, id est a sua uita, que Deus est deseratur, tamen substantialiter uiuit, et non moritur; et quia in substantia sua non moritur, idcirco substantie sue non eget resurrectione, sed in  sola, ut dictum, carne homo resurget, quia in carne moritur, et eadem que moritur caro, eadem etiam resurget, sed ita immortalis effecta atque spiritalis, ut deinceps mori non possit, neque ullam sentire  corruptionem; eritque homo post resurrectionem et eiusdem nature, et alterius qualitatis, secundum illam Apostoli disputationem ubi ait: Seminatur corpus animale, resurget corpus spiritale, etc. .

Et uitam eternam; subauditur credo. Querendum est, cum iustis futura sit uita eterna, et impiis mors eterna, quare in Symboli professione non confiteamur mortem eternam nos credere sicut uitam eternam? Sed sciendum est quia ex contrariis contraria intelligere in promptu est; in professione enim huius fidei fidelium causa inserta est; illi uero qui sunt alieni a fide, erunt extorres et de causa fidelium, hoc est uita eterna; cum enim confiteamur sanctam Ecclesiam, remissionemque peccatorum, ac  uitam eternam, quid ex contrariis de impiis sentiendum est, nisi quia qui non communicant sanctitati Ecclesie, remanent in immunditiis suis? qui non participantur ei in remissione peccatorum, manent in detentione peccatorum: et tunc demum quia non erunt possessores uite eterne, erunt perpessores mortis eterne; a qua morte hac fide eripientur uere fideles, non illi qui etsi uerbis dicunt se nosse Deum, factis autem negant. Restat quidem huius Symboli conclusio, id est amen, quod est uerbum Hebraicum, transferturque in Latinum uere, siue fideliter; et cum per totum textum Symboli aut aperte dicimus, aut tacite subaudiri facimus credo, ad ultimumque concludimus amen, quid aliud intelligi datur, nisi uere credo quod in Symbolo recitaui,  fideliter credo que in Symbolo continentur? Amen.





SYMBOLI ATHANASIANI EXPLANATIO.


 Iniunxistis mihi illud fidei opusculum, quod passim in ecclesiis recitatur, quodque a presbyteris nostris usitatius quam cetera opuscula meditatur, sanctorum Patrum sententiis quasi exponendo dilatarem,  consulentes parochie nostre presbyteris, qui sufficienter habere libros nullo modo possunt, sed uix et cum labore sibi psalterium, lectionarium uel missalem acquirunt, per quos diuina sacramenta uel officia agere queant; et quia cum inopia librorum plerisque neque studium legendi aut discendi suffragatur, idcirco uultis ut saltem hanc fidei expositionem meditari cogantur, ut aliquanto amplius de Deo possint sapere et intelligere. Quia maxima omnium ista pernicies est, quod sacerdotes, qui plebes Dei docere debuerant, ipsi Deum ignorare inueniuntur; nam sicut laico blasphemia,  ita sacerdoti uoluntaria Dei ignoratio in sacrilegium deputatur. Hoc namque opusculum non quidem est altis sermonibus obscurum, nec laciniosis sententiis arduum, cum pene plebeio conscriptum  sit sermone; sed tamen si adiunguntur ei pro locis necessariis tractatorum [cod. tractorum] fidei uerba, plurimum iuuat ad fidei notitiam. Traditur enim quod a beatissimo Athanasio Alexandrine Ecclesie antestite [ita cod.] sit editum; ita namque semper eum uidi pretitulatum etiam in ueteribus codicibus; et puto quod idcirco tam plano et breui sermone tunc traditum fuerit, ut omnibus catholicis, etiam minus eruditis, tutamentum defensionis prestaret aduersus illam tempestatem, quam uentus contrarius, hoc est diabolus, excitauit per Arium, qua tempestate nauicula, id est Christi Ecclesia, in  medio mari, uidelicet mundo, diu tantis fluctibus est uexata, sed non soluta aut submersa; quia ille imperauit uento et mari, qui se eidem Ecclesie promisit usque ad finem seculi adfuturum. Quicunque ergo de huius maris fluctibus saluari desiderat, et in profundum abyssi, eternam uidelicet perditionem, demergi pauescit, teneat integre et inuiolabiliter fidei ueritatem.

Ita enim incipitur ipsum opusculum: Quicunque uult saluus esse, ante omnia opus est, ut teneat catholicam fidem, quam nisi quisque integram inuiolatamque seruauerit, absque dubio in eternum peribit. Quod dicitur in capite horum uersuum, hoc repetitur in fine; nam hoc est in eternum perire, quod saluum non esse; et hoc est saluum esse, quod non perire. Sed  quid est quod integram et inuiolatam seruandam admonet fidem, nisi quia nichil de illa est auferendum, nichil mutandum? sicut in fine libri Apocalypsis terribiliter contestatum est; demunt namque, et uiolant, id est minuunt et corrumpunt sacramenta fidei heretici et schismatici, et idcirco eiicit illos foras Ecclesia, et excludit a se, ut ipsa sine macula inueniatur et ruga. Sicut enim Deus ueracitas est, ita ea que apostolica Ecclesia de Deo docuit, uera sunt; si aliquid horum depresseris, aut mutaueris, intrat putredo de ueneno serpentis, nascitur uermis mendaciorum, et nichil integrum remanebit; quia ubi fuerit corruptio falsitatis, non ibi erit integritas ueritatis.

Opportunum namque mihi uidetur paucis admonendum,  que illa sit fides, que in eternum perire non sinit; nempe non est illa qua demones credunt et contremiscunt, non tamen diligunt, aut sperant quod credunt; sed illa potius est, que per dilectionem operatur; illa uidelicet dilectio, de qua Dominus ait: Qui diligit me, sermones meos seruat ; quam dilectionem quisquis adeptus fuerit, sentit procul dubio quantum et quale bonum sit Deus. Quod etiam ex hoc euidenter ostenditur, quia nulli ab eo recedenti bene est; a quo enim habet homo ut sit, ab eo habet ut bene sit; et hoc est bonum hominis, ut summe et incommutabiliter bone adhereat nature; quod si noluerit, bono se priuat illo, cuius participatione esse ipse poterat bonus; et magnum malum est ei bonum non esse:  propter quod etiam per iustitiam Dei cruciatus consequitur. Quid enim tam iniquum quam ut bene sit ei qui uoluntarie deserit summum bonum? Sed hoc malum quod fit deserendo summum bonum, idcirco plerique non sentiunt, quia inferius amant temporale bonum; sed diuina iustitia est, ut qui uoluntate deserit Deum, cum dolore amittat quod amat preter eum, et ab hoc dolore fides non liberet eum. Fides namque alio nomine dicitur credulitas; nam apud Grecos fides et credulitas uno dicitur nomine. Catholica Grecum nomen est, interpretatur autem Latino eloquio uniuersalis, quia toto mundo diffusa Ecclesia, et toto tempore hanc tenet fidem, et tenuit, neque unquam aut tempore mutata est, aut  locis uariata; nam hereticorum fides non potest dici catholica, quia non est publica, sed priuata, nec ubique tenetur, nec semper fuisse monstratur.

Sequitur: fides autem catholica hec est, ut unum Deum in trinitate, et trinitatem in unitate ueneremur. Unitas in deitate, trinitas in personis. ueneremur ergo unitatem Deitatis in trinitate personarum; in qua trinitate tanta est substantie unitas, ut equalitatem teneat, pluralitatem non recipiat; tanta personarum distinctio, ut unione non permisceantur. Tres persone unius sunt essentie siue nature, unius uirtutis, unius operationis, unius beatitudinis, atque unius potestatis; ut trina sit unitas, et una sit trinitas; ita ut unusquisque eorum uerus perfectusque sit Deus; uidelicet ex plenitudine diuinitatis:  nichil minus in singulis, nichil amplius intelligatur in tribus; nec huius trinitatis tertia pars est unus; nec maior pars duo quam unus. Ita tota Deitas sui perfectione equalis est, ut exceptis uocabulis, que proprietatem indicant personarum, quidquid de una persona dixeris, de tribus dignissime possit intelligi. Et non maius sit in tribus quam in singulis; nec minus in singulis quam in tribus; uelut si de tribus hominibus dicas quod sint immortales, ego non intelligo plus posse uiuere simul tres quam singulos; nec minus singulos, quam totos tres, quoniam trium una est immortalitas; aut si equaliter sint sapientes, non plus sapiunt simul quam singuli; sed tanta est in unoquoque sapientia, quanta in tribus. Si hec ergo in creatura inueniuntur,  ubi non est una anima, aut unum corpus, nisi forte per dilectionem et fidem, quanto magis in Creatore, in Patre scilicet, et Filio, et Spiritu sancto? qui est eterna et incommutabilis unitas, qui est indifferens trinitas, unus, unum lumen, unumque principium.

Sequitur: neque confundentes personas, neque substantiam separantes; sicut enim confutantes Arium unam eamdemque dicimus Trinitatis esse substantiam, et unum in tribus personis fatemur Deum; ita impietatem Sabellii declinantes, tres personas sub proprietate distinguimus. Sabellius quia intellexit unam esse Trinitatis substantiam, ideo confundens personas, ipsum sibi Patrem, ipsum sibi Filium, ipsum sibi Spiritum sanctum esse dicebat. Nos tamen  non nomina tantum, sed etiam nominum proprietates, id est, personas confitemur; nec Pater Filii, aut Spiritus sancti personam excludit aliquando, nec rursus Filius aut Spiritus sanctus Patris nomen personamque recipit; sed Pater semper Pater, Filius semper Filius, Spiritus sanctus semper Spiritus sanctus. Arius uero quia cognouit tres personas, idcirco et tres asseruit diuisas substantias. Sed nos confitemur quia Pater et Filius et Spiritus sanctus substantia unum sunt, personis ac nominibus distinguuntur.

Sequitur: alia est enim persona Patris, alia Filii, alia Spiritus sancti; sed Patris, et Filii, et Spiritus sancti una est diuinitas, equalis gloria, et ceterna  maiestas. Aequalis gloria, quia non est maior in gloria Pater, quam Filius, aut Spiritus sanctus; non minor est gloria Spiritus sancti, quam Patris, aut Filii. Ceterna maiestas, quia non est anterior Pater Filio, aut Spiritu sancto; non est posterior Spiritus sanctus Patre, aut Filio. Sciendum tamen est, quia personas dicere necessitas fecit disputationis contra hereticos; nam in Scripturis diuinis dictum non inuenitur; doctores tamen licenter hoc assumpserunt, non quia Scriptura dicit, sed quia Scriptura non contradicit; nam cum dixeris tres sunt, et mox interrogatus fueris, quid sunt tres? nichil omnino respondendum restat nisi persone; nam aliud respondeas nichil habebis, quia non potes dicere tres dii, aut tres substantie, aut aliquid huiusmodi,  quod absit! Dicta autem persona, quasi per se una, eo quod per se sit. Dicitur etiam subsistentia, eo quod per se subsistat, nam quod nos dicimus personas, Greci dicunt , quod interpretatur in Latino subsistentias; et quod apud nos dicitur substantia, apud illos dicitur . Et quidem in Latina lingua quasi unum uidetur esse substantia et subsistentia; in Alexandrino tamen concilio, ubi hoc primum tractatum fuit, ita definitum est, ut substantia ipsam rei alicuius naturam rationemque qua constat designet; subsistentia autem uniuscuiusque persone hoc ipsum quod exstat et subsistit, ostendat. Alia est enim persona Patris, alia Filii, alia Spiritus sancti, quia alius est in persona Pater, alius in persona Filius, alius in persona  Spiritus sanctus. Non est alius in deitate, non est alius in gloria. Alius est Pater, et alius Filius, quia non est ipse Pater qui Filius; non est, tamen aliud Pater, et aliud Filius, quia hoc est Pater quod Filius.

Attendendum quoque diligenter, quod dicitur non est ipse Pater qui Filius. Pater enim genitor est, non genitus; Filius genitus est, non genitor; Spiritus sanctus non est genitor, quia non est Pater; non genitus, quia non est Flius; sed procedens est, quia Spiritus [f. spiratus] est: hoc est tamen Filius quod Pater, quia Deus, quia creator, quia omnipotens, et cetera nomina que substantialia sunt, non personalia, totius Trinitatis equalia sunt Sciendum quoque summopere est quod Pater, et Filius, et Spiritus  sanctus inseparabiles sunt etiam in personis, quia sicut ubique est Pater, ita ubique Filius, et Spiritus sanctus; neque alium locum occupat Pater, alium Filius, alium Spiritus sanctus; non enim mundum inter se in tres partes diuiserunt, quas singulas singuli implerent; quasi non haberent ubi essent Filius, et Spiritus sanctus in mundo, si totum occupasset Pater; non ita se habet uera incorporea immutabilisque diuinitas. Non enim corpora sunt, quorum amplior sit in tribus quam in singulis magnitudo; nec loca suis molibus tenent, ut distantibus spatiis simul esse non possint. Si enim anima in corpore constituta, non solum nullas angustias sentit, uerum etiam quamdam latitudinem inuenit incorporalium locorum, sed [f. seu?] spiritualium  gaudiorum; cum sit quod ait Apostolus: Nescitis quoniam corpora uestra templum in uobis Spiritus sancti est, quem habetis a Deo?  nec dicimus, si stultissime potest, non habere locum in nostro corpore Spiritum sanctum, eo quod totum nostra anima impleuerit; quanto stultius dicitur ullis angustiis alicubi impediri Trinitatem, ut Pater et Filius et Spiritus sanctus ubique simul esse non possint? Inseparabile est etiam opus Trinitatis, quia quelibet persona, sicut sine aliis personis esse non potest, ita sine aliis non operatur, et nichil seorsum agit inseparabilis caritas.

Sequitur: qualis Pater, talis Filius, talis Spiritus sanctus. Sciendum est omnino quod qualitas de Deo proprie non dicitur; nam de illis decem speciebus  categoriarum he sunt, quibus caret Deus; id est qualitate, quantitate, situ, habitu, loco, tempore et passione; non tamen caret substantia aut relatione, quia, Pater et Filius relatiua sunt nomina unius substantie. Itaque absque illis speciebus intelligamus nos Deum, quantum possumus sine qualitate bonum, sine quantitate magnum, sine indigentia creatorem, sine situ presentem, sine habitu omnia continentem, sine loco ubique totum, sine tempore sempiternum, sine ulla mutatione mutabilia facientem, nichilque patientem. Unam autem de his speciebus, id est actionem, ideo pretermisi, quia actio Creatoris longe dissimilis est ab actu creature; nam creatura sine motu et labore nichil potest agere; actio uero Creatoris sine motu et labore sola fit eius  uoluntate. Hoc tamen quod dicitur: qualis Pater, talis Filius, talis et Spiritus sanctus, propter necessitatem contra hereticos usurpatum est, qui dissimilem Deo Patri Filium asserebant, dissimilemque Spiritum sanctum. Nos tamen dignoscamus quid sit in creatura substantie qualitas, quid in Creatore sine qualitate substantia: proinde si de Deo dicamus: eternus, immortalis, incorruptibilis, immutabilis, uiuus, sapiens et speciosus, iustus, bonus, beatus, spiritus; horum omnium quod nouissimum posui, id est spiritus, quasi tantummodo uidetur significare substantiam; cetera uero qualitates substantie eius. Sed non ita est in illa ineffabili simplicique natura: quidquid enim secundum  qualitatem illic dici uidetur, secundum substantiam uel essentiam est intelligendum: absit enim ut Spiritus secundum substantiam dicatur Deus, et bonus secundum qualitatem, sed utrumque secundum substantiam, sicut secundum substantiam sapientia dicitur Deus.

Sequitur: increatus Pater, increatus Filius, increatus et Spiritus sanctus. Nihil in Trinitate creatum, quia tota Trinitas unus est creator: omnis itaque substantia, que Deus non est, creatura est; et que creatura non est, Deus est. Nulla igitur differentia est in deitate Trinitatis, quoniam quod Deo minus est, Deus non est. Sequitur: immensus Pater, immensus Filius, immensus et Spiritus sanctus. Immensus est Deus Trinitas, quia nulla ratione, nulla exstimatione metiri  ualet. Mundo non capitur, sic replet mundum, ut ipse contineat mundum, non contineatur a mundo; est enim mundo superior, inferior, exterior, et interior: regendo superior, portando inferior, circumdando exterior, replendor interior: sic est per cuncta diffusus, ut non sit qualitas mundi, sed substantia creatrix mundi. Sine labore regnans, sine onere continens mundum; non tamen per spatia locorum quasi mole diffusus; non ut in dimidia mundi parte sit dimidius, et in alia dimidia dimidius, atque ita per totum totus; non sic, sed in solo celo totus, et in sola terra totus, et in parte totus, et per cuncta totus, et nullo contentus loco, sed in seipso ubique totus: ita Pater, ita Filius, ita Spiritus sanctus, unus Deus Trinitas. Sed miro ineffabili modo cum sit  ubique totus per diuinitatis presentiam, non est ubique per habitationis gratiam; et cum quosdam peccantes deserit, eisdem tamen ipsis adest per iudicium, quibus deesse cernitur adiumentum; unde non dicimus: Pater noster qui es ubique, cum procul dubio uerum sit, sed Pater noster qui es in celis; in sanctis uidelicet angelis, et sanctis hominibus esse dicitur non solum per presentiam sue immensitatis, uerum etiam per gratiam sue inhabitationis. Et propterea cum supra dicerem ubique esse Deum, addendum putaui in se ipso; est namque ubique, quia nusquam est absens; in se ipso autem, quia non continetur eis quibus presens est, tanquam sine his esse non possit. Nam spatia locorum tolle corporibus, nusquam erunt; et  quia nusquam erunt, nec erunt. Iterum tolle ipsa corpora qualitatibus corporum, non erit ubi sint, et ideo necesse est ut non sint. Deus autem, qui corporali loco non continetur, in se ipso est, ubique scilicet per cuncta diffusus; sed non ita diffusus sicut aqua, sicut er, sicut etiam ipsa lux, que in minori loco minora sunt, et in maiori maiora. Deus autem cuius immensitas atque magnitudo non est molis sed uirtutis, sic est etiam in quolibet uno homine sicut per cunctam rerum machinam totus.

Sequitur: eternus Pater, eternus Filius eternus et Spiritus sanctus. In deitate Trinitatis quod est esse, perpetuum est, quia natura initio carens, incremento non indigens, sicut non incipiatur, ita nec fine  terminatur. Ibi quippe est, ubi nec exspectatur quod ueniat, neque percurrit quod debeat recordari, sed est unum quod semper esse est. Quod si nos et angelicum initio uidere incipimus Deum esse, tamen hunc sine initio uidemus, ubi sic semper sine fine esse, ut nunquam semet [cod. sed] animus tendat ad sequentia, in qua nulla pars sue longitudinis preterit, ut pars alia succedat, in qua omne quod est animus uidet et tardum non esse et longum esse. Et hec quidem per fidem nouimus; qualiter tamen sit hec ipsa eternitas, sine preterito ante secula, sine futuro post secula, sine mora longa, sine prestolatione perpetua, adhuc non uidemus. Sequitur: et tamen non tres eterni, sed unus eternus; sicut non tres increati, nec tres immensi, sed unus increatus,  et unus immensus. Ideo non sunt tres eterni, sed unus quia sicut unius nature est Pater et Filius et Spiritus sanctus, sic una est eorum increatio, et immensitas atque eternitas.

Sequitur: similiter omnipotens Pater, omnipotens Filius, omnipotens et Spiritus sanctus, et tamen non tres omnipotentes, sed unus omnipotens. Omnipotens dicit quia omnia potest, sicut scriptum est: Apud Deum autem omnia possibilia sunt ; uel quia omnia que sunt, ut sint, potestate illius tenentur ne concidant. Solent autem plerique, aut quasi adulando Deo superflua de omnipotentia eius loqui, aut non necessaria uera docere, cum cimicum, aut muscarum uel culicum multitudinem ad curam Dei pertinere aiunt et notitiam, et propter illud quod in  Euangelio dicitur: Unum de duobus aut quinque passeribus non cadere in terram sine Deo, aut fenum agri uestire , audent predicare quod non solum genera, sed et numerum uermium nouerit Deus [al. atqui Dei scientiam nichil fugit], quotquot ex corruptione corporum, aut uiuentium, aut mortuorum, lignorumque, aut aquarum corruptionibus uiuificantur. Aliqui dicunt, quia non omnia potest Deus quippe qui sibi mortem concedere nequit, nec mutari possit a bono. Sed qui ista dicere uel audire delectantur, intelligant attentissime Deum esse simplicis nature ita ut non sit in Deo aliud esse, aliud habere, nec est eius aliud uelle et aliud posse, sed hoc est uelle quod posse. Omnia ergo que uult potest, et quod potest uult, quoniam sic  potens est, ut dispositionem suam seruet, et nullo modo sua statuta conuellat; nec maior est uoluntas quam potentia eius, sed neque minor; sed utraque tanta est, quanta et ille; quia Deus hoc est quod habet; eternitatem quippe habet, sed ipse est eternitas sua; lucem habet, sed lux sua ipse est. Nam in creatura nulla uere simplex substantia est, cui non est hoc esse quod nosse; potest enim esse, nec nosse; at illa diuina non potest, quia id ipsum est quod habet: ac per hoc non sic habet scientiam, ut alia sit scientia qua scit, aliud essentia qua est, sed utrumque unum, quamuis non utrumque dicendum sit, quod uerissime simplex et unum est.

Sequitur: ita Deus Pater, Deus Filius, Deus et  Spiritus sanctus; Dominus Pater, Dominus Filius, Dominus et Spiritus sanctus; et tamen non tres dii, aut tres domini, sed unus Deus, et unus Dominus. De unitate deitatis et dominationis sancte Trinitatis iam sufficienter dictum est; sed tamen sciendum est quod Deus dicatur ad se, Dominus ad creaturas quibus dominatur; Deus quia solus colendus, Dominus quia solus timendus; Deus religiosorum, Dominus uero seruorum. Sequitur: quia sicut singillatim unamquamque personam Deum ac Dominum confiteri Christiana ueritate compellimur; ita tres deos aut tres dominos dicere catholica religione [ita cod.] prohibemur. Singillatim hoc est uiritim, uel singulariter, quia singulus Pater Deus et Dominus est; singulus Filius Deus et Dominus est; singulus Spiritus  sanctus Deus et Dominus est. Ita nos dicere fides Christiana cogit, quia nisi ita dixerimus, Christiani esse non possumus. Et tamen alium Deum aut Dominum dicere Patrem, alium Deum aut Dominum dicere Filium, alium Deum aut Dominum dicere Spiritum sanctum, prohibet nos catholica religio, quia si ita dixerimus, nec catholici, nec religiosi esse poterimus; sed ut Christiani simus atque catholici, dicamus uel potius credamus, et Patrem Deum, et Filium Deum, et Spiritum sanctum Deum, et simul non tres deos, sed unum Deum, qui substantia et natura sit ueraciter unus.

Sequitur: Pater a nullo est factus, nec creatus, nee genitus. Filius a Patre solo est, non factus aut creatus, sed genitus. Spiritus sanctus a Patre et Filio  non factus aut creatus, nec genitus, sed procedens. Quod factus aut creatus nec Pater sit, nec Filius, nec Spiritus sanctus, iam supra dictum est; sed et de Patre, quod non sit genitus quia non est Filius, sed genitor tantum quia Pater est, iam premissum. est. Nunc uero attendendum omnino quod dicitur: Filius a Patre solo est genitus; Spiritus autem sanctus ab utroque; id est a Patre et Filio procedens; Spiritus amborum est, Patris scilicet et Filii; Filius autem solius est Patris; et hec est causa, que distinguit quid differat inter natiuitatem Filii, et processionem Spiritus sancti. Filius sic est de Patre quomodo natus, non quomodo datus; Spiritus uero sanctus sic est de Patre simul et Filio quomodo  datus, non quomodo natus; hoc est donum amborum. Itaque Filius nascendo procedit, Spiritus uero sanctus procedendo non nascitur, ne sint duo filii.

Sequitur: unus ergo Pater, non tres patres; unus Filius non tres filii, unus Spiritus sanctus non tres spiritus sancti. Hec sunt illa relatiua nomina uel appellatiua, in quibus trinitas inuenitur; non enim sic dicitur: Unus Pater, aut unus Filius, sicut dicitur unus immensus, aut unus eternus, aut unus Deus, quia illa nomina sunt substantie, hoc est unitatis; ista uero, Pater uidelicet, Filius uerbum, et Spiritus sanctus, nomina sunt personarum, hoc est trinitatis. Et ideo relatiua sunt nomina, quia  Pater ad alium refertur, hoc est ad Filium; non enim sibi ipsi est Pater, sed alteri, hoc est Filio: similiter Filius ad Patrem refertur; sed et Spiritus sanctus, uel donum, cum dicitur, refertur ad Patrem et Filium, a quibus procedit uel datur. Nam illa nomina substantialia, hoc est Deus, Dominus, eternus, et cetera, de quibus iam satis scriptum est, in quacunque persona dicantur, non referuntur ad alium, sed ad se ipsam. Nam etsi Apostolus  dicat Christum Dei uirtutem et Dei sapientiam, tamen non ita est relatiuum in eo uirtus, et sapientia sicut est quod dicitur uerbum aut Filius; uirtus enim et sapientia in Deo substantia est; uerbum autem, aut imago, aut Filius, relatiuum: quod si Pater qui genuit sapientiam, et ex ea sit sapiens  neque hoc illi esse quod sapere, qualitas eius erit Filius non prolis eius, et non ibi erit iam summa simplicitas; sed absit ut ita sit! Ergo et Pater ipse sapientia est, et ita dicitur Filius sapientia Patris, quomodo dicitur lumen Patris; id est ut quemadmodum lumen de lumine, et utrumque unum lumen, sic intelligatur sapientia de sapientia, et utrumque una sapientia. Pater igitur, et Filius simul una essentia, et una magnitudo, et una uirtus, et una sapientia. Sed non Pater, et Filius simul ambo unum uerbum, quia non simul ambo unus filius. uerbum enim relatiue sapientia essentialiter intelligitur; sapientia ergo Filius de sapientia Patre, sicut lumen de lumine, et Deus de Deo; ut singulus Pater lumen, et singulus Filius lumen; ut singulus  Pater Deus, et singulus Filius Deus; ergo et singulus Pater sapientia, et singulus Filius sapientia: sicut utrumque simul unum lumen, et unus Deus, sic utrumque una sapientia; sed Filius factus est nobis sapientia a Deo, de qua cum aliquid in Scripturis dicitur, Filius nobis insinuatur. Spiritus quoque sanctus sapientia; et simul non tres sapientes, sed una sapientia Pater, et Filius, et Spiritus sanctus.

Sequitur: Sed in hac trinitate nichil prius aut posterius, nichil maius aut minus. Hec trinitas unus est Deus, et quia unus est, non potest esse diuersus, quia una natura non potest se ipsa esse prior aut posterior, maior aut minor. Non est Pater prior Filio, neque maior; non est Spiritus sanctus posterior  Patre aut Filio, uel minor. Sequitur: Sed tote tres persone ceterne sibi sunt et cequales; ita ut per omnia, sicut iam supra dictum est, et trinitas in unitate, et unitas in trinitate ueneranda sit. Quicunque ergo uult saluus esse, ita de Trinitate sentiat. Et hec iam dicta sunt. Sequitur: Sed necessarium est ad eternam salutem, ut incarnationem quoque Domini nostri Iesu Christi fideliter credat. Sicut fideliter credenda est diuinitas regnantis, ita fideliter credenda est humanitas saluantis, quia equalis periculi est de mysterio incarnationis praue sentire, ut de diuinitatis arcano male intelligere; nichil enim iustius quam ut saluus non sit, qui salutis mysterio derogare non timuerit. Sciendum sane quod aliam  significationem habeat iehsu, aliam Christus, cum sit unus Saluator; iehsu tamen proprium nomen est illi, sicut propria nomina sunt Elias aut Abraham; Christus autem sacramenti nomen est, quomodo si dicatur propheta, aut dicatur patriarcha. iehsu quoque nomen Hebreum interpretatur in Latino salutaris, siue saluator; Christus autem Grece dicitur, quod transfertur in Latino unctus, ab unctione, id est chrismate, et Hebraice dicitur Messias.

Sequitur: Est ergo fides recta ut credamus et confiteamur quia Dominus noster iehsu Christus, Deus pariter et homo est. Hoc enim est illud sacramentum ab initio ex uulua dispositum, ut semen Abrahe mundi conditor apprehenderet, quatenus in se ipso  nostre probaret primitias nature, ut Deus homo fieret, ut singularitate persone copulans utramque naturam, mediator Dei et hominum  hominibus appareret, et his, propter quos uenerat redimendos, ipse unus esset Deus et legifer, rex et magister, redemptor et redemptio, sacerdos et oblatio, ueritas et uia, sapientia et doctor, qualiter et sequentibus exempla uiuendi monstraret, et suo generi, id est hominibus, homo ipse factus per gratiam consuleret, quibus suffragari iustitia nullatenus ualebat; ut cum ille in homine mortem uinceret, natura in eo humani generis triumpharet; in illo enim nostra portio, quia nostra caro et sanguis; ut ubi regnat nostra portio, nos quoque glorificemur. Quamuis igitur peccator, de hac communione  gratie non desperet; quia etsi peccata nos prohibent, substantia nos requirit; si delicta propria excludunt, nature communio non repellit. Nullum enim maius donum prestare posset Deus hominibus, quam ut uerbum suum, per quod condidit omnia, faceret illis caput, et illos ei tanquam membra coaptaret ut esset Filius Dei et filius hominis, unus Deus cum Patre, unus homo cum hominibus.

Sequitur: Deus est ex substantia Patris ante secula genitus; homo est ex substantia matris in seculo natus; perfectus Deus, perfectus homo ex anima rationali et humana carne subsistens. Ingressus est igitur Filius Dei uterum uirginis, ut iterum nasceretur ante iam genitus, qui suscepit totum hominem,  quia iam habebat a Patre plenissimam deitatem, non dissimilis Patri cum nascitur ex eterno perpetuus, non dissimilis homini cum ex matre nascitur moriturus; consubstantialis Patri secundum diuinitatem, consubstantialis matri secundum cognatam nobis infirmitatem; quia essentialiter natus est de Patre, et essentialiter conceptus natusque de matre, ut esset unius nature cum Patre, et unius nature cum uirgine; et idcirco perfectus Deus, quia non est dissimilis Deo Patri, perfectus quoque homo, quia similis homini matri; que mater ita illum salua uirginitate concepit. uerus enim Deus, uerus factus est homo, quia omnia nostra suscepit, que in nobis ipse creauit, id est carnem et animam rationalem. Propterea confitemur eum Deum et perfectum hominem.

 Sequitur: Aequalis est Patri secundum diuinitatem, minor est Patre secundum humanitatem. Ideo equalis et minor, quia Deus et homo, quia sempiternus et temporalis, ut incomprehensibilis comprehendi posset, et immortalis haberet in quo moreretur. Sequitur: Quia licet Deus sit et homo, non duo tamen, sed unus est Christus. Non est alter Christus in deitate, et alter in humanitate, quia non sunt due persone, sed una; Deus enim uerbum non accepit personam hominis sed naturam; et persona diuinitatis accepit substantiam carnis, ut singularitate persone tota humanitas suscepta unus Christus sit, et unus Filius Dei atque hominis. Nam sicut tres personas sancte Trinitatis credimus in unitate nature,  ita credimus duas Christi naturas in unitate persone. In uno etiam Christo, sicut duas credimus naturas, ita duas naturales uoluntates, et duas naturales operationes indiuise, inconuertibiliter, inseparabiliter, inconfuse, et has duas uoluntates non contrarias, sed sequentem humanam eius uoluntatem, et non resistentem uel reluctantem, sed potius subiectam diuine eius atque omnipotenti uoluntati: sicut enim eius caro Dei uerbum dicitur, et est ita, et naturalis carnis eius uoluntas propria Dei uerbi dicitur, et est. Quemadmodum enim sanctissima atque immaculata animataque eius caro deificata est, non est perempta, sed proprio sui statu et ratione permansit; ita et humana eius uoluntas, Dei facta est: nam Saluator, sicut humanam naturam  propterea suscepit ut saluaret, ideo et humanam uoluntatem uel operationem suscipiendo saluauit.

Sequitur: Unus autem non conuersione diuinitatis in carnem, sed assumptione humanitatis in Deum. Conuersio mutatio dicitur; non enim conuersa, id est mutata diuinitas in carnem, sed manens quod erat, suscepit carnem. Humanitas quoque assumpta est in Deum, non consumpta; sicut enim Deus non mutatur miseratione; ita homo non consumitur dignitate; homo Deo accessit, Deus a se non recessit; acquieuit esse quod non erat, non desiit esse quod erat. Sequitur: Unus omnino non confusione substantie, sed unitate persone. Confusio dicitur permistio, sicut solent duo liquores ita misceri, ut  neutrum seruet integritatem suam. In Christo ergo non sunt permiste substantie, quia seruat utraque, cum alterius communione, proprietatem suam in singularitate persone. Sequitur: Nam, sicut anima rationalis et caro unus est homo, ita Deus et homo unus est Christus. Sicut in quolibet homine, non est una persona anime, et alia caro, sed ex anima et carne unus est homo; ita in Christo non sunt due persone, sed una diuina que incarnata est. Nam sicut hominis personam gestat anima; non enim corpus mortuum dicitur persona, sicut nec lapis aut lignum; ita Christi personam gestat diuinitas assumptrix humanitatis; propter quod in utraque substantia dicitur, et creditur unicus et unigenitus Filius Dei; unde et uerbum propter carnem  homo est, et caro propter uerbum Deus est. Sequitur: Qui pro salute nostra passus est, sed in sola assumpta substantia. Licet enim iuxta naturam suam expers passionis exstiterit, pro nobis tamen carne passus est, quia erat in crucifixo proprio corpore impassibiliter Dei uerbum ad se referens passiones. Gratia uero Dei pro omnibus gustauit mortem, tradens ei proprium corpus, quamuis naturaliter ipsa uita sit et resurrectio mortuorum.

Sequitur: Descendit ad inferna; ut morte ineffabili potentia proculcata exspoliaret infernum. Tertia die resurrexit a mortuis. Ut primogenitus ex mortuis fieret primitie dormientium, et faceret uiam humane nature ad incorruptionis recursum. Sequitur: Ascendit ad celos, sedet ad dexteram Patris.  Propterea humiliatus est Deus in homine, ut homo exaltaretur in Deo; et unus Christus, qui inclinatur in assumptis, assumpta glorificasset in propriis, dum et affici non dedignatur iniuriis, et ad equalitatem recurrit genitoris. Sedet ad dexteram Patris, id est regnat in beatitudine superna; sedere enim regnare est; dextera uero Patris beatitudo est sempiterna. Sequitur: Inde uenturus iudicare uiuos et mortuos. Inde, hoc est dextera Patris, uenturus est, quia uisionem humanitatis omnibus presentaturus, ut in iudicio sit conspicuus in ea forma qua iudicatus est Querendum autem quomodo intelligatur quod ipse Dominus ait in Euangelio: Ego non iudicabo, sed uerbum, quod locutus sum uobis, iudicabit uos , cum in alio loco dixerit:  Pater non iudicat quemquam, sed omne iudicium dedit Filio ; ita intelligendum est: Ego non iudicabo ex potestate humana, sed iudicabo ex potestate uerbi; quapropter Filius hominis iudicaturus est, nec tamen ex humana potestate, sed ex ea qua Filius Dei est. Et rursus Filius iudicaturus est, nec tamen in ea forma apparens, in qua Deus est, sed in ea qua Filius hominis est. Ita quoque dicitur: Pater non iudicat quemquam, ac si diceretur: Patrem nemo uidebit in iudicio, sed omnes Filium, quia Filius hominis est, ut sit in iudicio conspicuus bonis et malis; nam inuisibiliter tota Trinitas iudicabit uiuos et mortuos, id est eos quos dies iudicii uiuos inuenerit, et eos qui iam antea obierant.

 Sequitur: Ad cuius aduentum omnes homines resurgere habent cum corporibus suis, et reddituri sunt de factis propriis rationem. Adueniente Domino resuscitantur  mortui cum corporibus suis, ut unusquisque in eo corpore, quo bona uel mala gessit, reddat rationem gestorum suorum, et in eo corpore, per quod operatus est, recipiat retributionem factorum suorum. Sequitur: et qui bona egerunt, ibunt in uitam eternam. Tunc enim humana substantia ad Conditoris sui similitudinem sublimabitur, et omnia ei bona, que naturaliter accepta per peccata corruperat, reparabuntur in melius; id est intellectus sine errore, memoria sine obliuione, cogitatio sine peruagatione, caritas sine simulatione, sensus sine offensione, incolumitas sine debilitate, salus sine dolore, uita sine morte, facultas sine impedimento, saturitas sine fastidio, et tota sanitas sine morbo. Sequitur: Qui uero mala egerunt, ibunt  in ignem eternum. Multi egerunt mala, qui non et ibunt in ignem eternum, quia ante mortem suam ueram penitudinem de peccatis suis gesserunt; sed hoc de illis dicitur, qui mala egerunt, et in malis perseuerauerunt, et non emendauerunt. Aeternus uero est ignis, quia eternos exhibet cruciatus, quia nunquam finietur, nec eos desinet cruciari .

Sequitur: Hec est fides catholica, quam nisi quique fideliter firmiterque crediderit, saluus esse non poterit. Fideliter credamus, ut in fide non erremus; firmiter credamus ut de creditis non dubitemus, si uolumus ad eternam salutem peruenire, ubi cum angelis Deum laudantes, de illius  laude uiuamus, de illius laude et nos gloriemur, qui uiuit et regnat per infinita semper secula seculorum. Amen.





ANONYMI TRACTATUS ADuERSUS IUDAEUM.






MONITUM.

Si necesse sit esse hereses et schismata, ut qui probati sunt manifesti fiant, non sine singulari Dei prouidentia factum, ut Iudeorum perfida natio, ac propter horrendum in Christum scelus perpetratum omnibus exsecranda, non omnino deleretur; sed per totum terrarum orbem passim dispergeretur, ut uel paganis ipsis de sacrorum codicum ueritate testimonium perhibens, fidei lucem aliis preferret, quam nec ipsa uult aspicere. Hinc belle Petrus Blesensis cap. I libri Contra perfidiam Iudeorum post S. Augustinum et Bedam: Ideo etiam Iudeis hodie uita indulgetur, quia capsarii nostri sunt, dum ad assertionem nostre fidei prophetas circumferunt et legem Mosaicam, nec solum in eorum codicibus, sed in uultibus eorum Christi legimus passionem. Cum autem implacabili odio Christianam religionem prosequantur, nec eam aliquando et factis et dictis impugnare destiterint, frequentes cum ipsis concertationes non habere non potuerunt ecclesiastici doctores. Sed cum seculo presertim XII Christianis essent infensi, perplures eo tempore scriptores, eosque omnino insignes calamum aduersus eos exacuere necessarium fuit. Hinc elegantes Gilberti Westmonasteriensis, Ruperti Tuitiensis, Petri uenerabilis Cluniacensis, Guiberti de Nouigento abbatum, et Petri Blesensis archidiaconi Bathoniensis ea de re lucubrationes, quibus accensendus auctor sequentis Tractatus, plane grauis et eruditus ac in Scripturarum studio plurimum uersatus; cui cum res fuisset non semel cum  Iudeis, ut constat ex n. 10 et 70, omnia ipsorum subterfugia, uanas et inanes Scripture interpretationes, ut optime nouerat, ita solide refellit, id quod facili negotio deprehendere licet ex lectione sequentis Tractatus, in quo mysterium sancte Trinitatis, legalium rituum abrogationem, uirginis conceptum et partum, Christi diuinitatem, Iudeorum reprobationem, gentium uocationem ex certis et indubitatis ueteris Testamenti testimoniis et argumentis comprobare nititur; etatem uero suam indicat ipse auctor n. 34, ubi hec habet: Millesimus centesimus sexagesimus, meis dico temporibus, iam annus euoluitur, ex quo Filius uirginalis effulsit in mundo. Idem innuit n. 48. Porro preter hunc tractatum, quem ex ueteri codice monasterii S. Petri Conchensis in diecesi Ebroicensi annorum circiter 500 descripsimus, alium de serpentis astutia et inuidia composuit, cuius meminit n. 12.



INCIPIT TRACTATUS CONTRA IUDAEUM.



Aduersus Iudeos quomodo disputandum.


1. Scripturus contra Iudeum, queso lectorem in primis, ne in his que dicenda sunt querat iactantiam secularium litterarum, sed potius affectum nostre paruitatis. Attendat magis nos studuisse fidei rationem exponere, quam captare laudes eloquentie Tulliane. Hec quippe nostra simplex intentio, ipso inspiciente qui scrutatur renes et corda , non eo procedit, ut simus inanis glorie cupidi; sed ut de Scripturis contra perfidiam Iudeorum, qui detrahunt fidei Christiane, aliqua respondere simus instructi. Mihi scribo meisque similibus, non magnis ac sapientibus uiris, qui iuxta beatum Apostolum semper parati sunt respondere de ea que in nobis est spe, sed illis quibus  mecum sola sufficit fides et sancta simplicitas. Scimus enim quia regnum Dei non est in sermone, nec in dialectica disputatione, sed in fidei simplicitate consistit. Quapropter sicut beneuolum emendatorem requirimus, ita detractorem maleuolum detestamur. Utrosque enim nos habituros speramus, sed magis eligimus quorumdam qui insidiando circumuolant odium sustinere, quam aduersarios fidei Christiane derogantes patienter audire, et Christi uictoriam silentio preterire. Scribimus ergo non ut nostra laudentur, sed ne Iudeis risum nostre imperitie prebeamus, qui toties nobis insultant, et quodammodo cum Goliath dicunt: Eligite ex uobis unum qui ineat nobiscum singulare certamen  . De Nouo Testamento cum eis nequaquam debemus inire conflictum; sed quidquid eis opponemus de ueteri Testamento sumendum est, ut cum conuenti fuerint super his que negare non poterunt, arctius teneantur, et tanquam ualidissimis loris astricti, aut uerum fateri cogantur, aut legem nescire probentur. Ideo modum in scribendo tenemus quo nouimus eos uelle contendere, ne possint calumniari se magis sophisticis disputationibus quam ueritate uel ratione superari. Hinc est quod eis semper opponimus et respondemus ad litteram, ac multo aliter questiones et solutiones inferimus quam habet ordo disputandi; quia per diuersa huc illucque discurrunt, et cum comprehendi se senserint, ad modum uulpis in fouea de loco ad locum resiliunt; ac ubi fortius teneri putantur, nisi preueniantur insidie, citius elabuntur. His obuiare  studemus assertionibus prophetarum, quibus contraire non possunt, et illud quod maxime exosum habent, uidelicet Deum hominem factum auctoritate prophetarum uerum esse conuincimus, ut in sequentibus demonstrabitur.



Ex principio Genesis probatur mysterium Trinitatis.

2. In principio creauit Deus celum et terram . Hic primum libet interrogare Iudeum, utrum dicat Deum celi et terre fuisse principium, an celum et terram aliud habuisse principium preter Deum. Forte dicturus est illud esse principium celi et terre, quod ceperunt existere. Si ita est, iam Deus non erit celi et terre principium, quia nunquam esse cepit; sed ab eo cepit omne esse quod creatura est. Ergo ipse principium totius creature  est. Si Deus principium totius creature est, non est aliud principium in quo cuncta creauit preter ipsum; in ipso namque est illud in quo cuncta creauit, attestante Propheta qui ait: Omnia in sapientia fecisti . Sed quidquid in Deo est Deus est. Ergo et ipsum principium in quo cuncta creauit Deus est. Quis creauit celum et terram? Deus. In quo? In principio. Quid est illud principium? Deus. Ergo Deus in Deo. Duos, inquis, uis esse deos, cum Scriptura dicat: Dominus Deus tuus Deus unus est . Respondemus: Lux et lumen eius una substantia sunt. Lumen a luce est, non tamen duo, sed unum sunt. Duo uocari possunt, sed esse probari non possunt nisi unum. Itaque cum Scriptura dicat: Dominus, Deus tuus, Deus, nonne  tres designat in uocabulis? Et cum subiungit: Unus est, nonne tres unam affirmat esse substantiam? Distinguit proprietates personarum, non diuidit unitatem substantie Unum ergo Deum in substantia diligenter attende, Patrem, et Filium, et Spiritum sanctum, ex quo, et per quem et in quo uniuersa sunt condita. Alioquin, si uolueris esse principium celi et terre quod ceperunt existere, audire uolumus a te utrum in illo principio Deus cuncta creauit. Si in illo principio Deus cuncta creauit, ipsis existentibus cuncta creata sunt. Ergo prius cuncta ceperunt existere quam creari; quod, quia falsum est, querimus a te quod sit illud principium in quo Deus cuncta creauit? Respondebis iterum: Quando Deus cuncta creauit, hoc illud esse principium. Querimus adhuc utrum illud fuerit eternum  an temporale? Si temporale, alicuius temporis fuit; sed tempus esse non potuit antequam creatum existeret. Ergo nec temporale. Si eternum est, nichil est ab eterno nisi Deus, et illud principium est ab eterno. Ergo illud principium Deus est. Si Deus cuncta creauit in principio, et ipsum principium Deus est, oportet ut fatearis principium de principio in quo cuncta creata sunt, nec tamen duo principia, sed unum principium. Si non, responde, quomodo Deus cuncta creans in principio habuerit aliud principium in quo cuncta creauerit, preter id quod in ipso est. Sed dices: Nonne cuncta creata esse ceperunt? Non fuerunt ab eterno: ergo ceperunt esse ex tempore. Quid determinandum est? ceperunt esse in tempore, non tamen habuerunt  esse ex tempore. Principium existendi habuerunt, uerum est. Sed uellem nosse a quo, utrum ab ipsa sua primitiua substantia, an ab ipso qui creauit omnem creatam substantiam? Si a sua substantia, principium habuerunt a se; si ab ipso qui cuncta creauit, ipse principium est. In quo ergo principio cuncta creata sunt? Non potes respondere in alio quam in ipso quod est Deus. Confitere ergo principium ex principio, Deum ex Deo, nec tamen duo principia, sed unum principium. At ne obiicias fidei Christiane uanum esse quod in hoc opere predicat Trinitatem. Tu ipse expone quod paulo post sequitur: Et Spiritus Dei ferebatur super aquas . Habes Deum cuncta creantem, principium in quo cuncta creauit, spiritum eius cuncta fouentem et  regentem. Nunquid hoc negare poteris? Aut Scriptura mentitur, quod dicere nefas est, aut tu errore deciperis, quod utique uerum est. Nam Deus nunquam fuit sine principio quod in ipso semper est, nec sine spiritu, qui spiritus eius est. Ergo Trinitatem in Unitate cognosce: Deum unum in subtantia, trinum in personis una maiestate regnantem, et omnia continentem. Probet hoc Scriptura, et exponat nobis apertius mysterium Trinitatis.



Aliud argumentum ex principio Geneseos petitum.

3. Dixit uero Deus: Faciamus hominem ad imaginem et similitudinem nostram . Certe unus locutus est, cuius tamen operatio numero plurali facienda designatur, cum dicitur Faciamus. Quomodo  unus, et quomodo Faciamus? Nunquid alicuius indiget auxilio? Si responderis Deum hoc uerbo, quod est faciamus, uoluntatem suam angelicis spiritibus intimasse. Factores etiam et cooperatores Dei sunt ad hominem faciendum. Iam ergo non erit creator unus, sed plures, quod omnino falsum est, Isaia dicente: Quis adiuuit spiritum Domini, aut quis consiliarius eius fuit? . Nemo ad alium loquitur hoc modo, ut ei dicat Faciamus, nisi uelit ut aliquid cum eo faciat. Si hoc referatur ad angelos, quomodo stare poterit quod statim sequitur: Creauit Deus hominem ad imaginem et similitudinem suam?  Non dixit: Creauerunt Deus et angeli, sed creauit Deus; nec ad similitudinem eorum, sed ad similitudinem suam. Neque una potest esse  imago uel similitudo Dei et angelorum cum de eo scriptum est: Non est qui similis sit tibi . Ergo propter Deum et imaginem eius et Spiritum eius dictum est plurali numero Faciamus, ut monstraretur Trinitas in personis. Itemque propter unitatem substantie et indiuiduam operationem dictum est numero singulari creauit et fecit. Aut esse uerum permitte quod Dominus de se ipso testatur, aut falsum esse conuince, quod quidem non potes, quia ueritas non mentitur. Cum Deus se ipsum dicat habere imaginem et spiritum, tu quis es qui repugnas ausu temerario, et dicis: Non est Deus Trinitas?

4. Sed scio totam intentionem tuam circa hoc frustra laborare, ut dicas hoc uerbum quod est  imago, non posse referri ad aliquam personam siue substantiam. Ubi primum, queso te, responde utrum aliquid sit Deus quod non sit substantia? Certe hanc imaginem, de qua sermo est, alicuius preter solius Dei esse probare non potes. Sic enim ait Scriptura: Ad imaginem Dei creauit illum, masculum et feminam creauit eos . Igitur et hec imago de unitate substantie est, que Deus est, quia Deus non est due sed una subtantia. Si hec imago unius cum Deo substantie est, unius potestatis, unius nature, unius maiestatis atque uirtutis est; equalis ergo est, quia uideo nichil maius aut minus, nichil inequale siue diuersum. Quod itaque referatur ad substantiam que Deus est, estimo quia de cetero rationi contraire non preuales. Quomodo uero  referatur ad personam inspice mecum, et prebe ueritati quamuis inuitus assensum.

5. Quid est illud ad quod homo creatus est? Imago Dei. Estne aliquid quod in se uitam habeat? Utique est, quia unius cum Deo substantie est. uita est; substantia namque que Deus est, uita in se uiuens est. Queso te id quod in se uita uiuens est persona esse potest? Aliquid est ab aliquo, quia imago Dei est, et ab ipso Deo est. Cum itaque eiusdem substantie sit, eiusdemque nature, sicut ipse Deus in se persona est, et imago eius in se persona est. Secundam uero personam hanc esse negare non potes. Aut si contentiosus es, consequenter exponere debes de quo loquatur Deus, quem suam uocet imaginem, cui suam potestatem  et operationem in hominis creatione communicet, que sit illa persona que loquitur in Prouerbiis: Ego in altissimis habito, et thronus meus in columna nubis . Et post pauca ubi de Deo loquitur: Quando preparabat celos aderam cum eo componens omnia . Itemque: Ego ex ore Altissimi prodii primogenita ante omnem creaturam , non ab alio genita, nisi a Domino. Primogenita, inquit. Quis genuit? Dominus. Quid? Sapientiam. Ergone genita est? Utique. Huc usque diffugium habere potuisti, sed nunc quo diuertere possis non uideo. Loquitur ista que habitat in altissimis, que thronum habet in columna nubis, que sese fuisse testatur cum Deo quando celos fecit, et dicit: Ante omnem creaturam primogenita  sum, quia non est aliquid generatum sine generante. Genitorem cogeris confiteri simul et genitum. Quod est illud genitum? Ipsum quod cuncta preuidit, quod cuncta disposuit, quod cuncta creauit cum Domino. Ipsum est quod prius dictum est, principium in quo cuncta sunt creata; postea imago ad quam factus est homo: hic uero dicitur Sapientia, que de illa diuina generatione mirabili atque ineffabili nos in quantum licet docet et instruit, alibi dicitur brachium Domini, alibi os, alibi uerbum, alibi manus, alibi dextra; et cum tot appelletur nominibus, unum nomen est, quod nescio qua de causa exosum habes, in quo diuinitas eius manifeste declaratur, cum ab ipso Domino ad eumdem Prophetam dicitur: Filius meus es tu, ego hodie genui  te .



Filii generatio asseritur.

6. Quid dentibus strides, et toruo me respicis oculo? Hec testimonia que contra te profero diuina sunt, et ab ipso Domino dicta. Si potes ea refellere, Deum uerum falsa dixisse probabis, quod impossibile est. Deus uerus de se ipso uera loquitur, uera de Filio suo testatur. Filius, inquit, meus es tu, ego hodie genui te. Quid hic dicturus es? Forte quod hoc de Dauid locutus est Dominus. Expone ergo uerum esse de eo quod sequitur: Dabo tibi gentes hereditatem et possessionem tuam terminos terre . Dauid non possedit terminos terre, imo alium possessurum esse predixit, cum ait: Dominabitur a mari usque ad mare, et a flumine  usque ad terminos orbis terrarum . Sed neque Salomon filius eius unquam obtinuit Aegyptum, aut Aethiopiam, aut ceteras nationes, quod Scriptura manifestat apertius: Coniunctus est, inquit, rex Salomon affinitate regi Aegypti, et accepit filiam eius uxorem . Item possedit Salomon hec et illa, non totum orbem terrarum. Dic mihi, queso, quis sit iste Filius, quem Dominus se genuisse testatur, qui dominium totius orbis adeptus est? Languere te simula, et ideo respondere non posse. Ipse est, ipse est de quo iterum dicitur: In splendoribus sanctorum ex utero ante luciferum genui te . Quod ibi dictum hodie genui te, hoc est eternaliter, hic dicitur ante luciferum, hoc  est ante omnia temporalia. De Filio Dei hec et alia his similia de multis Scripturarum locis tu ipse contra perfidiam tuam potes assumere, tibi conscius quia male negas quod uelis, nolis, intelligis.



Spiritus sancti diuinitas probatur.

7. De Spiritu sancto quod ipse cum Patre et Filio sit unus creator et conditor, in secundo uersu docetur cum dicitur: Et Spiritus Domini ferebatur super aquas . Quid est ferebatur super aquas, nisi quod ipsa adhuc tenera mundi primordia fouebat et uiuificabat? Qui si uiuificator, consequenter et conditor et Deus. Quod propheta testatur dicens: Spiritus eius ornauit celos . Celos ornasse idem est quod fecisse. Nam quis fecit ornamenta celorum nisi Deus? Fecit, inquit, Deus duo  magna luminaria; statimque subiungit, et stellas, et posuit eas in firmamento celi, ut lucerent super terram . Ergo Spiritus Dei Deus. Utrum operatio eorum indiuidua sit Isaiam interroga. Et nunc Dominus, inquit, misit me et Spiritus eius . Non solum Isaiam, sed et omnes prophetas impleuit iste Spiritus creator et conditor, tertia persona in Trinitate, uerus Deus cum Patre et Filio in unitate substantie; unde et ab electis in Ecclesiastico dicitur: O quam bonus et suauis est, Domine, Spiritus tuus in nobis! . Quid Deo melius et suauius? Quid dulcius illa dulcedine que corda sanctorum illustrat? Ipsum tamen quod tam dulce, tam suaue est, hoc nomine subtiliter uocauerunt quod est Spiritus, cuius in hoc quod bonus  et Dei dicitur, nature unitas et persone proprietas designatur. Nam cum sint alii spiritus qui dicuntur boni, nullus tamen eorum tante bonitatis aut tante uirtutis est, qui corda sanctorum tanquam Deus inhabitet, et tali suauitate permisceat, que non est aliud nisi Deus, ut ei ab eisdem dicatur: Tu in nobis es, Domine, et nomen tuum sanctum inuocatum est super nos . Aliud quippe est officium seruitutis, aliud bonitas et suauitas Creatoris. Si alius id in eorum cordibus ageret, et ea tanta foueret dulcedine quam ipse Deus, nequaquam pari desiderio soli Domino dicerent: O quam bonus et suauis est, Domine, Spiritus tuus in nobis!  Bonus utique, qui unum solum bonum inspirat sine quo non est aliud, quod qui adeptus fuerit,  eo melius habere non potest. Bonus est quo presente recedit omne malum, dat omne bonum, quia ipse adest qui fons et origo totius boni est. Quam suauis! inquiunt. Suauis plane est illa dulcedo presentie Spiritus sancti, que corda fidelium quadam ineffabili suauitate perfundit. Sentiri potest, sed minime comprehendi. Dulcedine namque simul et suauitate se ingerens, que harum maior sit altera, que ab inspirante donatur, ab inspirato nescitur, utrumque tamen simul adesse nemo qui sit expertus ignorat. Unde quia hoc ab electis comprehendi non potest, de gratie magnitudine soli Domino gloriam ascribentes, dicunt: O quam suauis est, Domine, Spiritus tuus in nobis! Multa possent super  hoc dici capitulo, sed non est tecum agendum de suauitate quam ignoras, de gratia quam negas, de dulcedine quam tibi facis amaram, de pietate quam tibi facis offensam. Tamen, uelis nolis, hic Dei Spiritus dicitur, et operator bonitatis ac suauitatis in sanctis esse probatur.



Spiritus sancti processio a Patre et Filio.

8. Quod autem et Filii sit Spiritus sicut et Patris, audi quid idem Filius qui sapientia Patris est, dicat in prouerbiis: En, inquit, proferam uobis Spiritum meum , quandoquidem se promittit esse daturum quod suum est, et ipse sapientia Dei est, profecto utriusque Spiritus est. Pater ergo plenus Deus in se; Filius Deus plenus in se; Spiritus sanctus Deus plenus in se; non tamen tres, sed unus  Deus: quod et Isaias in uisione Domini sedentis super solium excelsum testatur se audisse Seraphim proclamantia Sanctus, sanctus, sanctus ; et ut non tres, quamuis tertio sanctum nominassent, et non unum intelligeremus, subiunctum est: Dominus Deus Sabaoth; quem tertio repetendo sanctum dixerant, unum Deum esse proclamando dixerunt, Dominus Deus. Hec ipsa agmina seraphim testata sunt, non homo, ut si non uis credere tuis litteris, credas saltem celestibus secretis et angelicis spiritibus.



Trinitatis mysterium probatur ex uisione Abrahe.

9. Idem apertius insinuatur in Abraham, qui tres uidit descendentes ad se, et unum adorauit in tribus. uisne dicere quod Abraham adorauit creaturam:  angeli quippe creatura sunt. Aut creatorem adorauit aut creaturam. Si creaturam, idololatra fuit, quia omnis qui creaturam adorat, a ueri Dei cultu recedit. Ergo Creatorem adorauit in tribus: et quid est Creator in tribus, nisi Deus in Trinitate? Tribus utique tanquam uni loquitur et dicit: Domine, si inueni gratiam in oculis tuis . Et post pauca subiungit: Ideo declinastis ad seruum uestrum . Expone tu nobis cur modo numero singulari tanquam cum uno loquatur, modo plurali cum tribus. Sed et ipsa Domini apparitio ita describitur: Apparuit Dominus Abrahe in conualle Mambre, cumque eleuasset oculos suos, apparuerunt tres uiri, quos cum uidisset, cucurrit et adorauit, et dixit: Domine, si inueni gratiam  in oculis tuis, etc. , Dic mihi quis horum trium Dommus appellatus est? Dices forte quod unus eorum fuit Dominus, et duo fuerunt angeli eius. Quid est ergo quod sequitur: Qui dixerunt: Fac ut locutus est?  Nunquid Dominus et angeli pares sunt in loquendo, pares in iubendo, aut quando Abraham obsequium Domino prestare se credidit, errore deceptus idem angelis exhibuit? Estne credibile Creatorem et creaturam a sancto uiro pari ueneratum obsequio? Nec una persona minus honoratur ab altera, nec adoratur, nec minori habetur obsequio, nec minus auscultatur alloquio. Rogo te que est hec trium personarum tanta parilitas que adorentur ut unus, his obsequatur ut  uni, idem loquantur ut unus, pari uoce iubeant, parique sermone respondeant? Aut hi tres unus Deus sunt, aut in preceptis angeli Domino pares sunt: quod absurdum est credere. Nam qui sunt illi qui dixerunt: Fac ut locutus es? Creatore presente creatura proferre presumpsit imperium? Si ita est, quomodo uerum est quod ipse per Isaiam locutus est. Ego Dominus, gloriam meam alteri non dabo . Certe imperare gloria regis est. Angeli non imperant, sed imperata consummant, nec presumunt usurpare Creatoris imperium, sed implere iubentis officium. Qui ergo sunt illi qui dixerunt? Illi tres qui apparuerunt. Et qui sunt illi tres? Dominus, attestante Scriptura que ait: Apparuit Dominus Abrahe. Et ipse Abraham  uidens tres, unum adorauit in tribus de quo sic legitur: Et ait ad illos: Domine, si inueni gratiam, etc. Illos uocauit Dominum et non dominos, adorauit ut unum Deum et non ut tres: Trinitatem in personis intellexit et credidit, et tamen Unitatem adorauit in Trinitate. sicut ipsa diuine Scripture probat auctoritas. Quomodo refellere poteris Abraham hec non credidisse? Proba illum prius nec tunc illa uidisse, neque hec audisse, uel ea dixisse; et demum facile poteris de neganda fide disputare. Hec de fide nostra que in Deum est contra tuam perfidiam ad presens dixisse sufficiat.



De obseruatione sabbati. Sabbatum Iudeorum a Deo reprobatum.

 10. ueniamus ad Sabbatum, et eo ordine quo questiones sacris litteris inserte sunt opponamus, ut audiamus quid ad singula responsurus sis. Sabbatum de cuius otio maxime gloriaris et ante omnia dicis obseruandum, audi quod in principio ab ipso Domino dissolutum sit. Nam ita scriptum est: Compleuitque die septimo opus suum quod fecerat, et requieuit ab omni opere quod patrarat . Responde quomodo Dominus non sit operatus in Sabbato, cum eo die cuncta opera sua dicitur compleuisse? Si cuncta opera sua compleuit in Sabbato, iam non erant perfecta in die sexto. Si aliquid die sexto perfecturum ac completurum remansit, die Sabbati completum atque perfectum est. Non itaque perfecta Dei requies fuit in die Sabbati, quia ex parte  legitur opera sua compleuisse, et ex parte requieuisse; non utique quod heri perfectum est, hodie completum dici debet. Nam si de hesterna die perfecto opere dicerem: Hodie completum est, nonne manifeste mentirer? Ergo Dominus creator et conditor, non, ut tu asseris, tota die Sabbati otiosus fuit; sed eo die prout ei placuit cuncta opera sua compleuit: nec ante Sabbatum cuncta completa sunt, sed in ipso die Sabbati, ut Scriptura testatur. Nunc uelim scire per te, qua hora diei Sabbati cessauit Deus ab opere? Si nona, frustra ante hanc horam in memoriam illius requiei Sabbatum celebratis. Si mane uel summo diluculo non est tota dies Sabbati celebranda, cuius initium non a requie,  sed ab opere Dominus inchoauit. Media nocte, ait mihi quondam aliquis, cessauit ab opere. At ego risum cohibere non ualens dixi: Nunquid Dominus non habuit spatium operandi per diem? Friuola sunt hec et puerorum ludo similia. Sed dicis: Nonne scriptum est, Domino iubente per Moysen: Memento ut sanctifices diem Sabbati?  Respondemus: uerum est quod Dominus precepit in lege Sabbatum obseruari et hostias immolari, uidelicet uaccam rufam, boues de armento, hircos et agnos, oues, etc. Sed his finem per prophetam imposuit, et finiri iussit. uis audire per quem? Isaias in principio sui uoluminis sic ait: Quo mihi multitudinem uictimarum uestrarum? dicit Dominus, Plenus sum. Holocausta arietum et adipem  pinguium et sanguinem uitulorum, et agnorum, et hircorum nolui . Et post pauca: Ne afferatis ultra sacrificium: incensum uestrum abominatio est mihi. Neomeniam et Sabbatum et festiuitates alias non feram. Kalendas uestras et solemnitates uestras odiuit anima mea. Facta sunt mihi molesta: laboraui sustinens . Inter alias festiuitates Sabbatum connumeratum est. Ergo et hoc inter alias reprobatum est a Domino. Ezechiel quoque sub persona Domini sic ait: Ego dedi eis precepta non bona, et iudicia in quibus non uiuent . Que precepta, uel que iudicia nisi legis? Pro nichilo gloriaris in Sabbato, aut circumcisione, aut ceteris legalibus obseruantiis, cum ea iam esse reprobata a Domino per prophetas ostenditur. Osee  primus duodecim prophetarum ea reprobata fuisse testatur, ita per eum dicente Domino: Cessare faciam omne gaudium eius, solemnitatem eius, Neomeniam eius, Sabbatum eius et omnia festa, tempora eius et populi Iudeorum . Micheas quoque sic ait: Nunquid placari potest Dominus in millibus arietum, aut in multis millibus hircorum pinguium?  Necnon et Dauid in Psalmo: Audi, populus meus, et loquar . Et paulo post: Non accipiam de domo tua uitulos, neque de gregibus tuis hircos  Et iterum: Nunquid manducabo carnem taurorum, aut sanguinem hircorum potabo?  His et aliis prophetarum assertionibus aperte monstratur legem et circumcisionem fuisse datas ad tempus, quousque uos ad meliora  proueheret. Que est igitur ista presumptio, quod, lege finita, et Domino prohibente sacrificium ulterius immolari, aut Sabbatum celebrari, tu adhuc otio uanitatis torpes in Sabbato? Reprobasse satis prohibuisse est.



Iudei superstitiose Sabbati obseruationis transgressores. Duo pedum millia Sabbato ambulabant Iudei.

11. Preterea qua fronte te asseris Sabbatum obseruare, qui legem Sabbati minime tenes? Preceptum namque legis est, ut die Sabbatorum sedeat unusquisque in domo sua, et non egrediatur, nec ambulet de loco in quo habitat. Ergo lex Sabbati est, ut in eo non ambules, neque stes, neque iaceas, sed tantummodo sedeas. Si uel unum pedem extra limen  moueris, uiolasti Sabbatum. Aut preceptum obseruabis et Sabbatum, aut maledicto subiacebis, quia scriptum est: Maledictus omnis qui non permanserit in omnibus que scripta sunt in lege . Unde maledictus es, quia hanc legem minime custodientem uideo te per omne Sabbatum uagari per uicos huc illucque discurrere. Et cum scriptum sit: Memento ut sanctifices diem Sabbati , tu in hac parte legem infringis et Sabbatum, quia utrumque  obseruare contemnis. Sed dicis Barachibas  , et Simeon et Helles  , magistri nostri tradiderunt nobis, ut duo millia pedes ambulemus in Sabbato. Queso te, qui sunt isti qui diuine sententie preferuntur? uel cuius auctoritatis, ut magis eorum definitioni credatur quam legi mandatorum Dei? Non est hoc diuinitatem colere, sed aperte Deum offendere. Nam quis, ut de his loquar qui dominantur in populo, non doleret sibi preferri uel inferiorem? Deus precepit ut sedeas, Barachibas suadet ut ambules, non quantumcunque uolueris, sed numero prefinito, uidelicet duo millia pedes. O ridiculum! Nisi tecum magistrum habueris, qui mensuras pedum diligenter annumeret, facile prescriptum numerum potes excedere et peruenire usque  ad tria millia. uel si a domo tua duo millia recesseris, nonne in eodem loco quo punctum mensure compleueris, stare uel sedere uel iacere cogeris, ne magistri scriptam sententiam transgrediaris? Nam si redire domi uolueris, non erunt duo millia, sed quatuor. Nam ulterius progredi non licebit. Quid ergo: Aderunt forte Barachibas, Simeon et Helles, ac te per cincinnum capitis apprehensum, sicut quondam Angelus Domini portauit Habacuc, domi restituent, ne falsam et imperitam protulisse uideantur sententiam. Sed crede mihi, nusquam reperitur scriptum in lege Iudeum uolitare debere per era in die Sabbati; sed in domo sua sedere, et non egredi de loco in quo habitat. Hec de uana obseruantia Sabbati et circumcisionis post Euangelium.  Transeamus ad reliqua.



uirginis partus in Genesi predictus.

12. Et ait Dominus ad mulierem: Cur hoc fecisti? Et illa: Serpens decepit me et comedi. Et ait Dominus Deus ad serpentem: Maledictus eris, etc.  Et post pauca: Inimicitias ponam inter te et mulierem, et semen tuum et semen illius. Ipsa conteret caput tuum . Quis sit iste serpens optime nosti, ille uidelicet de quo premissum est: Et serpens erat callidior cunctis animantibus que fecerat Dominus Deus . uerum est, nichil eo callidius aut uersutius in creaturis Dei; quia, etsi felicitatem perdidit, non tamen nature subtilitatem amisit, de cuius dolis et inuidia in precedenti tractatu locuti sumus. Huic post perpetratam nequitiam qua genus humanum  decepit, Deus sententiam maledictionis indixit, ac maiori pena damnandum per uictoriam mulieris comminatus est, quia caput eius conterendum per semen mulieris esse predixit. Et notandum diligenter quid secretius innuat ista sententia. De semine mulieris et non uiri processurum esse promittit, per quod de serpente triumphet genus humanum. Ergo id de muliere sine uiro predictum est. Felix et gloriosa mulier ista, cui Dominus tantam potestatem  se daturum esse promisit, uidelicet inimicitiarum aduersus eum exercere uindictam, simulque beatum et benedictum semen parere, quod bello inter humanum genus et aduersarium finem daret, per hoc quod caput eius non tantum humiliaret, aut uulneraret, sed ex toto contereret. Quenam putas est ista mulier; aut quod est istud semen, quod non est aliud quam filius mulieris? Sic enim dicitur: Ipsa conteret caput tuum. Nos Latini legimus ipsa, sed melius habetur in Hebraico ipse conteret caput tuum. Quia his uerbis datur intelligi quod mulier esset filium paritura, qui caput diaboli et serpentis antiqui, hoc est id quod in eo principale fuit, uidelicet superbia qua generi dominabatur humano, propria uirtute comminueret atque contereret; sicque  per mulierem inimicitias aduersus eam habentem et per filium matris iniuriam uindicantem proueniret homini lapso uictoria, et seductori perditio sempiterna.

13. Et notandum quod non dixit ad presens inimicitias pono, sed illud in futuro promittens, Inimicitias, inquit, ponam inter te et mulierem. Non ergo fuit Eua, quam iam subdole deceperat, que tunc erat; sed mulier longis post retro temporibus nascitura. Quomodo, inquis, id probas? Queso diligenter attende, et Scripture ueritatem ausculta; neque enim propter me a uero declinabit auctoritas, neque propter te mentiri uolet solidissima ueritas. De Eua sic legitur: Concepit et peperit Cain dicens:  Possedi hominem per Deum. Rursumque peperit Abel . Quid hi duo egerunt Scriptura manifestat apertius: Cain occidit fratrem suum. Nescio utrum hic dicere uelis quod Abel, qui primus in ordine iustorum est, diabolus et serpens fuerit; ac per hoc quod eum frater occiderit, Domini sententiam esse completam qua dicitur: Semen mulieris conteret caput tuum. Sed hoc falsum est, quia scriptum est: Respexit Dominus ad Abel, et ad Cain, et ad munera eius non respexit .



Quis serpens Euam seduxerit.

14. Si obieceris de hoc serpente reptili quod quotidie mouetur in terra id esse dictum: et hoc utique falsum est. Nam quomodo serpens loqui potuit, qui nunquam loquendi usum accepit? Non, inquis, serpens  locutus est, sed diabolus in serpente. Hic te oportet ut doceas quomodo in aliquam creaturam intrandi ante peccatum hominis diabolus potestatem acceperit, cum Scriptura testatur: uidit Deus cuncta que fecerat, et erant ualde bona . Num solum hoc reptile malum fuit inter cuncta que Deus fecit? Sed erant ualde bona. Ergo et hoc bonum inter cetera bona. Dic mihi, quomodo potuit bonum malus induere, uel per bonum effectum iniquitatis implere? Absit hoc a summo bono Deo, ut creaturam innocentem, et adhuc minime ledentem a maligno spiritu assumi permitteret, aut bonum a malo possideri concederet ad hominem decipiendum, quem bonum ipse creauerat! Quare ergo, inquis, dictus est serpens? Propter mortis aculeum,  propter malitie uenenum et nocendi desiderium. Non itaque de hoc reptili conterendo, quod uix nouit insidias declinare, quamuis in natura uenenosum sit. Dei procedit comminatio; sed de illo qui callidior est cunctis animantibus que fecit Dominus Deus. Et ut cetera breui sermone concludantur, quidquid mali esse potest, in eo est. De hoc conterendo siue damnando sermo Dei est. Et quamuis ipse spiritus subtilis nature sit, nichilque commune habeat cum carneis membrisque corporeis, ab homine tamen in carne uiuente conterendus esse predicatur a Domino, qui ait: Ipse, id est semen mulieris, conteret caput tuum . Quid est semen mulieris, quod masculus masculino genere presignatur cum dicitur ipse, nisi homo? Et quomodo  potest homo qui carne uestitur, quam Deus promisit de spiritu incorporeo uindictam assumere? Nunc tuum est mulierem et filium eius ostendere, cum non possis de Eua quod hec eadem ipsa sit, amplius disputare. Discute quinque librorum Moysi uolumina, necnon et Ruth, Iudicum et Esther, Isaie et duodecim prophetarum, Ezechielis, Danielis et Ieremie, et Baruc, etc. In his omnibus non reperies aliquam filium peperisse qui de spiritu incorporeo perfectam uictoriam obtinuerit, nisi ad illam redieris que nostra est, olim tua in tribu Iuda, modo nostra in Dei misericordia. Quod si hanc eamdem esse negaueris, scito te prophetarum assertionibus tanquam funibus ualidissimis esse ligandum. Non poteris huc illucque diuertere, quia circumdabunt  te inimici tui uallo sententiarum, circumdabunt te et coangustabunt undique prophetie ueritate superandum. Igitur nos, auxiliante Domino Deo omnipotente, proferamus aduersum te ea que negare non poteris, nec quibus ualebis uersutis disputationibus obuiare. Hic per semen mulieris uictoriam esse uenturam Deus asseruit, cui in hoc loco non potes resistere. Eodemque benedictionem cunctis gentibus profuturam esse promisit, ubi ad Abraham locutus est: In semine tuo benedicentur omnes gentes .



Christus Abrahe semen in quo benedicentur omnes gentes.

15. Non est aliud semen, sed idem. Nam si per  unum uictoria de diabolo, et per aliud cunctis gentibus proueniret benedictio, duo profecto essent, cum non sit aliud hoc loco gentes benedici, quam a potestate diaboli liberari. Quod ipse Dominus sua sententia destruit, dicens: Ipse conteret caput tuum , et non ipsa. Ergo idem est semen per quod in primis promissa est uictoria, per quod et Abrahe dicitur benedictio cunctis gentibus tribuenda. In semine, inquit, tuo. Non in multitudine Iudeorum, ut tu asseris, sed in uno qui de eius semine esset, et non in pluribus. Nam si uolueris hoc uerbum multitudini Iudeorum ascribere, dic mihi, ubi unquam per Iudeos omnes gentes benedictionem acceperint. Quod cum non poteris inuenire, nobiscum quod adoramus adorare debes, et  credere. Diuinum aliquid et ultra quam humana natura cognosceret in hoc eius semine futurum intellexit, ubi ad seruum suum loquitur: Pone manum tuam super femur meum, et iura per Deum celi . Quid sibi uult femur Abrahe ad Deum celi? uel que est ista comparatio femoris eius et Dei? nisi quia per semen, id est carnem eius benedictionem daret superna diuinitas, et non tantum per carnem, sed in carne, sicut ipse Dominus ait: In semine tuo. In Isaac, inquit, uocabitur tibi semen ; non tamen ipse Isaac illud semen. Alius ergo quam Isaac requirendus est, per quem et in quo benedictio gentibus mitti debeat. Quis est iste tantus ac talis de semine Abrahe nasciturus, per quem et in quo benedictio diuinitatis uniuerso  mundo refulgeat? Alium respondere non poteris, nisi illum quem Dauid testatur esse, dicens: Dominus dabit benignitatem . Si in carne de stirpe Abrahe danda est cunctis gentibus benedictio, et non alius sit eam daturus quam ipse Dominus, neque caro Abrahe sine Domino in ea presente eam dare poterit, neque Dominus, ut uerum sit quod promisit, dabit eam nisi presens in carne, quia homo quamuis de semine Abrahe per se benedictionem diuinam cunctis gentibus dare non posset, nisi Deus, qui est ipsa benedictio, presens in carne maneret. Sed quomodo Deus et caro, id est Deus et homo, unam benedictionem darent, nisi quodammodo unum essent? Nullus potest uniuerso mundo benedicere nisi Deus, nec iuxta promissum  Dei debet nisi homo. Ergo dabit eam Deus homo.

16. Et hoc probat apertius in precedenti psalmo, dicens: Benedictionem dabit legislator , hoc est benedictionem dabit qui legem dedit. Ibunt illi quibus eam dederit de uirtute in uirtutem, hoc est de bono per mandata legis habito in melius, quod erit ipsa benedictio quam dabit ipse Deus; et ideo de uirtute in uirtutem , id est a lege bona transibunt in gratiam meliorem, quia uidebitur ipse Deus deorum  oculis carnis et aspectu corporeo in Sion, hoc est in ipsa ciuitate Ierusalem. Hec eo sensu dicimus quo tua est refellenda perfidia, non quo auctoritas Ecclesie roboranda. Et est considerandum attentius quis sit ordo uerborum.  Post legem datam benedictionem esse dandam affirmat, per quam illi proficiant de bono in melius qui uisuri sunt ipsum Deum in Ierusalem. uirtutum alia superior, alia inferior. Num quia Deus se uidendum promittit in terra, ideo illi qui eum uisuri sunt ibunt de superiori ad inferiorem? nequaquam; sed de bono ad meliorem, hoc est de lege ad gratiam, si ille qui legem dedit uel legislator benedictionem dabit, et ideo ituri sunt electi de uirtute in uirtutem, unde, uel quo, nisi de lege prius data in benedictionem post legem dandam? Sed et causam cur fiat hec mutatio dextere Excelsi, consequenter adnectit. uidebitur, inquit, Deus deorum in Sion. Ecce quid sit illa benedictio sacrificio melior et lege fructuosior. Ipsa Dei uisio,  qua uideri possit ab homine in Sion, id est in Ierusalem, uelis nolis, qui respuis doctrinam Ecclesie et omnia uis interpretari ad litteram secundum tuam interpretationem stabit ista sententia.



Deus in carne oculo ad oculum uidendus. Angeli hominibus quomodo apparuerunt.

17. Testatur hoc Isaias apertius ubi ait: Propter hoc sciet populus meus nomen meum in die illa, quia ego ipse qui loquebar ecce adsum . Hoc est qui loquebar in lege per Moysen et prophetas, nunc ego ipse presens sum. Et post modicum: Oculo ad oculum uidebunt, cum conuerterit Dominus Sion  Quid est oculo ad oculum uidere Dominum conuertentem Sion? Num Deus potest in sua diuinitate sicut est uideri ab homine? Certe ipse ait ad Moysen:  Non uidebit me homo et uiuet , et tamen oculo ad oculum uidendus esse predicitur in Ierusalem cum conuerterit eam. Oculo ad oculum uideri non potest nisi quod corpus est; et quod corpus est, uideri, sentiri et palpari potest. Si uerum est iuxta prophetam quod Dominus oculo ad oculum uidendus sit in Sion, et ipse Dominus in sua diuinitate ab homine mortali uideri non potest, uel sic uel alio modo uidebitur; sed non in diuinitate. Ergo in corpore, et non in quolibet ereo uel phantastico, sed humano. Angelos, inquit, sepe uiderunt Patres, non tamen ipsos angelos homines effectos. Nos hoc nequaquam negamus, sed aliud est angelum ad horam corpore assumpto ex ere nutu et uoluntate Dei apparere hominibus, aliud  ipsum Dominum per prophetas presentiam propriam promittentem ad effectum promissa perducere, et sermonem opere ueritatis implere. Si angeli apparuerunt Abrahe, Lot, Moysi, Iosue, Balaam et Manue, non tamen apparuerunt in carne, sed in corpore assumpto ex ere. Dominus autem non sic. Quoniam si creatura sumatur ab alia, preceptum uel promissio Creatoris est. Non id quod semel assumitur semper sic manet, sed ad horam; quia neque angelus er, neque er angelus esse potest; quod uero a Deo assumitur, Deus est; quia nichil in Deo quod non sit Deus.



Deus uisibilis apparere non potuit nisi in carne humana.

 18. Cum itaque Deus se uisibilem inter homines uenturum esse promittat, quero a te utrum per rationalem an irrationalem creaturam uidendus sit? Non es tante dementie ut dicas illum qui summa ratio est in se aliquid irrationale assumere. Inter omnes creaturas nichil rationale nisi homo et angelus; et quoniam angelus spiritus inuisibilis est, ab omni ratione penitus est alienum, Deum inuisibilem per aliud inuisibile uisibilem affirmare. Quid ergo? uel uisibilis apparebit in homine, uel non poterit oculo ad oculum uideri, iuxta quod propheta de eo diuinitus inspiratus asseruit. Si necesse est Deum uideri per hominem ut sermo prophetarum impleatur, non erunt utique due, sed una persona Deus et homo. Sed nunquid Sion dicet homo? poteritne  credere Deum esse hominem? Et quare non credet? Homo natus est in ea. Quis? Ipse qui fundauit eam . Homo tantum? Non, imo Altissimus qui fundauit eam ut Deus antequam nasceretur in ea. Ergo una persona Deus et homo. Nam per id quod in Sion natus asseritur, homo esse probatur. Per id quod ipse in ea natus est, fundator eius et Altissimus predicatur, Deus esse manifesta ratione declaratur. Quis enim Altissimus nisi solus Deus? uel quis potest aliquid fundare uel operari antequam fiat homo, nisi ille qui est ante omnia? Non potes hic tergiuersari, nec diuerticula querere, quia nichil apertius hac ueritate que per prophetam insonuit. Nam ipse qui homo est et natus est in Sion, idem ipse, quia homo natus est et Altissimus est,  Deus est. Prius Altissimus quam homo, Deus antequam natus; fundauit Sion, et non tantum que sunt in circuitu Ierusalem, sed omnia quecunque creata uel facta sunt creauit et fecit priusquam homo nasceretur in Sion: Homo, inquit, natus est in ea, et ipse fundauit eam Altissimus. O insigne miraculum ac uehementer Iudeo stupendum! Altissimus homo natus asseritur, et ante fundator Sion quam natiuitatis eius tempus adueniat. Deus antequam sit homo, et post natiuitatis eius impleta mysteria Deus et homo.

19. Respondebis hoc in Hebreo non haberi. uisne tibi Hebraicum sermonem disseramus? In quo sic continetur: Ad Sion dicetur uir, et ipse natus est in ea, et ipse fundauit eam Excelsus. Dominus dinumerauit  scribens populos, ipse natus est in ea  Audi modo attentius: Ad Sion dicetur uir. A quo? a Zacaria propheta, qui ait: Ecce uir oriens nomen eius . Quid de uiro isto futurum est? Ipse, inquit, natus est in ea; ac ne simpliciter solummodo uirum intelligas, sequitur: Ipse fundauit eam Excelsus. In Hebraico et in Latino idem sonat solidissima ueritas. Hec ipse Dominus narrauit, quia predixit in scripturis populorum, a quibus est illud peticum:

Iam noua progenies celo demittitur alto. 
Et Sibylla uaticinando sic ait:

E celo rex adueniet per secla futurus,
Scilicet in carne presens ut iudicet orbem.



Ieremie locus de partu uirginis expenditur.


20. Hoc de scripturis populorum. Nunc principum horum qui fuerunt in ea quorum unus Ieremias sic ait: Faciet Dominus quoddam nouum super terram; femina circumdabit uirum. uere nouum et inauditum feminam absque uirili opere gestare uirum in utero. Nam eo tempore feminam de uiro concipere nouum esse non potuit, quia iam usu tali ab initio seculi hucusque processit humana conditio. Sed nouum quid a Domino faciendum nichil aliud est quam aliquid facere quod nunquam antea fecit. Alioquin nouum esse non posset, si illud idem antea fecisset. Feminam circumdare uirum nescio quid esse potest, nisi uirum totum includi a femina, non  ut solet amplexu et osculo, neque enim id nouum est; sed ita circumdari, ut sit uir totus in femina, id est masculus conceptus in utero; sed nec ita nouum quid erit, quia cunctis retro seculis usitatum. Ergo ut nouum sit quod uir concipiatur a femina, debet ordinis usus et nature consuetudo mutari, ut uidelicet uir sine uiro procedat ex femina; et post nouum conceptum appareat singularis et inusitata natiuitas. Quoddam, inquit, nouum non tantum uirginem uirum sine uiro concipere, uerum etiam uirginem parere. uirginem, inquit, uis esse, quia feminam dixit, audi: Omnis uirgo feminei sexus est femina, non omnis femina uirgo. Quare si feminam dixit, non ideo uirginitatem exclusit. Preterea sicut nouum est uirginem sine uiro concipere,  ita nouum est uirginem sine peccato parere. Hoc nouum, quia ipse Dominus fecit, fuit ultra naturam. Si femina peperit que tempore pariendi uirgo non fuit, non est hoc nouum, neque mirandum; quotidie enim uidemus quid simile fieri. Ecce non potest esse nouum siue mirabile quod facturus est Dominus super terram, uidelicet feminam circumdare uirum, nisi uirgo concipiat et uirgo pariat. Nam feminam non uirginem concipere siue parere, nouum esse non potest.



Michee prophetia de loco natiuitatis Christi

21. Micheas propheta inter cetera que Spiritus sanctus per os eius insonuit, de hoc uiro et eius natiuitate sic ait: Et tu Bethlehem Ephrata, paruulus es in millibus Iuda. Ex te enim exiet qui sit Dominator  in Isrel; et egressus eius ab initio a diebus eternitatis. Propter hoc dabit eos usque ad tempus in quo parturiens pariet . Hunc uirum nasciturum et eius natiuitatis locum propheta manifeste pronuntiat, illum uidelicet qui sit Dominator in Isrel. Ac ne putes eum non fuisse antequam homo fieret, consequenter adiungit: Et egressus eius ab initio. Num ab initio temporali? Non, sed a diebus eternitatis, hoc est ab eterno. Et tanquam aliquis uellet ab eo subtilius indagare quid fieret de populo Isrel: Dabit eos, inquit, usque ad tempus in quo parturiens pariet. Quod est apertius dicere: Dabit eos, id est Iudeos, ut sint ceremonias legis et sacrificia celebrantes, non semper, sed usque ad tempus  in quo parturiens pariet illum qui sit dominator, non tantum in Isrel, sed in toto orbe terrarum. Et egressus eius ab initio est, et a diebus eternitatis, quia eternus ab eterno est. Propter quod, quia ita futurum est, sustinebit Dominus populum Iudeorum usque ad tempus quo pariat filium illa cuius partus signum est singulare uocationis gentium et abiectionis populi Iudeorum. Pariet enim filium qui est ab initio et a diebus eternitatis. Quo tempore non omnes conuertentur, sed reliquie fratrum eius, id est mulieris uel filii sui, qui frater est Iudeorum secundum carnem, hoc enim sequitur: Reliquie fratrum eius conuertentur ad filios Isrel. Hoc est qui eo tempore credent ea que modo pronuntio, illum uidelicet qui eternus  est, et ab initio natum in Bethlehem, et Dominum dominatorem in Isrel, qui non erunt omnis populus, sed reliquie populi tantum, illi conuertentur fide et opere ad filios Isrel, qui erunt de reliquiis patris sui Iacob intelligentes illud esse completum in ipso quod ait Moyses: Benedictio illius qui apparuit in rubo ueniat super caput Ioseph, et super uerticem Nazarei inter fratres suos . Conuertentur itaque ad eum tanquam ad dominatorem et doctorem in Isrel, qui Deus erit, quia ab eterno est; et homo erit quia nascetur ex uirgine. Quo ueniente quid erit agendum, procedat Osee primus in duodecim prophetis, et dicat quid eo tempore quo parturiens pariet, nos oporteat agere.



Dominus quo tempore requirendus.

 22. Tempus, inquit, requirendi Dominum, cum uenerit qui docebit uos iustitiam . Ordo uerborum hic est: Tunc erit tempus requirendi Dominum cum uenerit, cum presens fuerit inter uos, tempus opportunum habebitis requirendi eum super his que pertinent ad salutem. Et quid facturus est? Docebit uos iustitiam. Non illam tantum que in lege est, quam hucusque didicimus, sed illam que sufficiens erit ad salutem. Tunc uere tempus erit in quo splendebit doctrina iustitie, quia ille talis ac tantus dominator et dominus, ille, inquam, per se, non per alium docebit iustitiam, que seruata prosit ad uitam, contempta demergat ad penam, et ideo tempus requirendi Dominum, cum ipse post prophetas Dominus uenerit.



Diuinitas Christi ex uariis eius nominibus asseritur.


23. Sequitur Iel et his uerbis sensum precedentis prophete affirmat. Ait namque: Filie Sion, exsultate, et letamini in Domino, quia dedit uobis doctorem iustitie . Quem Isaias Dominum uocat, Dauid Hominem et Altissimum, Ieremias uirum nouum, Micheas dominatorem, Osee Dominum, Iel iustitie doctorem nominat, filiasque Sion cohortatur ad letitiam et exsultationem, eo quod talem eis Dominus dederit, qui iustitiam doceat uerbo et opere, talisque doctor habeat discipulos exsultantes in letitia et exsultatione. In his omnibus quid aliud nisi Deus homo predicatur? Modo Dominum uocant ut Isaias, modo uirum et hominem  ut Ieremias, loquentem et docentem ut Iel, natum et conceptum ut Dauid. Unus est omnium sensus et una sententia, quia unus fuit in omnibus spiritus et una fides.



Prophetia Amos de Christi aduentu.

24. Amos propheta postquam minas Domini contra uaccas pingues que erant in monte Samarie subtili sermone descripserat, de aduentu Domini et Saluatoris hoc modo subiunxit, dicens: Postquam autem hec fecero tibi, preparare in occursum Dei tui Isrel; quia ecce formans montes, et creans uentum, annuntians homini eloquium suum, et gradiens super excelsa terre, Dominus Deus exercituum nomen eius . Est itaque sensus uerborum, o tu Isrel, postquam hec omnia sustinueris, que Dominus  comminatur, scito pro certo quod ipsemet sit uenturus in proximo; et ideo preparare quatenus talis sis qui tanto Domino possis occurrere. Preparare non in aduentum prophete uel angeli; sed in occursum Dei tui, qui te creauit et fecit. Occurret itaque tibi Deus, quia ecce formans montes et creans uentum, annuntians homini eloquium suum, ut ipse loquatur homini sicut loqui solet homo ad amicum suum. Nequaquam de celo uel in nebula sicut locutus est Moysi et Salomoni, sed ipse gradiens super excelsa terre, iuxta Dauid qui ait: Iustitia ante eum ambulabit, et ponet in uia gressus suos . Ibit ut homo, loquetur ut homo, inter homines conuersabitur, et in terra uidebitur.



De libro Baruch.


25. Tuum, inquis, est hoc, qui prophetas exponis ad libitum. Respondeo: Nec mihi, nec tibi sit, sed diuidatur in partes. Quod dixi ibit ut homo, non est meum; sed Dauid qui ait: Ponet in uia gressus suos; loquetur ut homo, est Isaie qui de Domino loquens, ait: Ego ipse qui loquebar, ecce adsum . Baruch notarius Ieremie prophete, quamuis idem liber apud uos non habeatur in canone, sic ait de Domino: Hic inuenit omnem uiam discipline, et dedit eam Iacob puero suo, post hec in terris uisus est, et cum hominibus conuersatus est . Cernis me nequaquam propria uoluntate seductum in contrarium extorquere sententias,  sed, ut a prophetis predicte sunt, in lucem exponere? Proba, si potes, hec ita non dixisse prophetas, et ego mei erroris ueniam deprecabor.



Christus ad gentes legatus.

26. Procedat Abdias propheta, et quid super his cum choro prophetarum audierit proferamus. Auditum, inquit, audiuimus a Domino, et legatum ad gentes misit . Dicit non solum se, sed omnes prophetas audisse a Domino, quod legatum ad gentes mitteret. Legatus uices illius supplere solet a quo missus est, quodcunque preceperit aut statuerit, tanquam ipse dixisset qui misit, fixum ac stabile perseuerat. Quis est iste legatus, qui missus a Domino Iudeum postponit, et ad gentes ingreditur?  quod eius propositum uel mandati exsecutio? Profecto ut reminiscantur et conuertantur ad Dominum uniuersi fines terre. Hoc est eius propositum, et hoc mandatum Dei expressum, quod unus post prophetas cunctis gentibus nuntiauit. Quis est, inquis, ille de quo loqueris? Uniuersus orbis, imo gentes ipse respondeant quis ille sit quem iamdudum missum a Domino receperunt ut Dominum. Ipse sibi testes sunt, quod prophetia rei ueritate completa est; sed et Ionas  propheta qui recessit a Iudea ut penitentiam Niniue predicaret, ostendit aperte quod ista legatio, repulsa Iudea, transmigraret ad gentes, unde et difficultates itineris ac in uentre ceti angustie tenebrose, necnon et hedera que caput eius operuit et orto sole exaruit,  in figura illius contigerunt, quem in his presignauit operibus.



Michee prophetia de Domini passione et euersione Ierusalem.

27. Micheas de quo superius dictum est, sepius de Christo ministeria [f. mysteria] manifestat. Nunc de eius natiuitate, sicut predictum est, ac passione eius commemorat, ut ibi: Nunc uastaberis, filia latronis. Obsidionem posuerunt super nos, in uirga percutient maxillam iudicis Isrel . Ad Iudeam et Ierusalem loquitur, et utrisque nomen unum imponit: Filia, inquit, latronis; non Dei, sed diaboli, nunc uastaberis: tempus erit in proximo, quo Romano ueniente exercitu depopulaberis, et fere redigeris ad nichilum. Obsidionem  posuerunt super nos, quod non est aliud quam ab ipsis obsideri Romanis; et quare causa tante uastationis adueniat, subiungit: In uirga percutient maxillas iudicis Isrel. Quomodo hoc completum sit, nullus qui passionem Domini legit ignorat. Dicit Ierusalem obsidendam, et post obsidionem penitus esse uastandam, eo quod percussit maxillam iudicis Isrel, qui est Christus.



De predicatione Euangelii.

28. Nahum propheta post descriptam eius euersionem, Euangelium Christi toto orbe predicandum manifeste prenuntiat ita dicens: Ecce super montes pedes euangelizantis et annuntiantis pacem . Unum insinuat qui euangelizet, hoc est  euangelium primus predicet, et annuntiet pacem que futura sit, non inter Babylonem et Iudeam, sed inter Deum et hominem. Et pedes eius super montes stare dicit, quod nequaquam de puro homine ualet intelligi. Possibile namque est hominem super unum montem stare; sed quod diuaricatis pedibus stet super duos non uideo, neque id intelligi uoluit ille qui scripsit. Quis ergo poterit hic esse de quo loquitur nisi Deus, qui nutu et uoluntate sua montes et colles instituit? Cuius pedes ideo super montes stare dicuntur, quia quotquot prophete siue magistri in lege fuerunt, qui propter eiusdem diuine legis scientiam et alta uirtutum insignia montes appellati sunt, illo inferiores sunt; cuius euangelium tanto excellentius eminet, quanto  perfectius pacem hominibus datam insinuat. Si non recipis hoc esse dictum de Christo, manifesta nobis quis ille sit qui supra montes ad litteram statum habeat, et per euangelium pacem annuntiet. Magis enim uolo de tuo mucrone perfodi, quam mea sagitta quasi puncto uulnerari.



Prophetia Habacuc de Christi aduentu.

29. Sequitur Habacuc et Christum in seculi fine uenturum ostendit, ita dicens: Super custodiam meam stabo, et figam gradum super munitionem, et contemplabor ut uideam quid dicatur mihi . Querimoniam fecerat in principio uoluminis sub persona populi clamantis ad Dominum, ac iuxta morem humane impatientie cum Domino disputare  cupierat, causatus cur pateretur Nabuchodonosor aggrauare iugum captiuitatis super populum suum, et non potius redderet impio iuxta impietatem suam, et iusto iuxta iustitiam suam, ita dicens: Usquequo, Domine, clamabo et non exaudies; uociferabor uim patiens, et non saluabis?  Cui Dominus tanquam ad interrogata respondit: Quia ecce ego suscitabo Chaldeos gentem amaram super latitudinem terre, etc. . Cui prime causationi respondit Dominus, et que esset causa plenius est exsecutus in partibus. Ideo, inquit, non misereor super Iudam et Ierusalem, quia ad hoc suscitaui Nabuchodonosor ut propter peccata populi ciuitatem et templum incendat, ac ultionem meam experiantur qui contempserint me. Quod  propheta cognoscens tanquam super temeraria inquisitione penitens, temperat questionem ac a proposito resilit, nequaquam de cetero Dominum ad deceptionem prouocans, cur hoc uel illud faciat, sed diuina secreta soli diuino iudicio derelinquens, quid in se reuersus sit acturus in posterum prophetica uoce subiungit: Super custodiam meam stabo . Et est sensus: In sublimitate prophetie mee constitutus a Domino, diligenter attendam quid diuina reuelatio mihi pronuntiet ac proferre precipiat. Figam gradum super munitionem , in ipso qui firmus et immutabilis est tota mentis intentione perseuerabo, et contemplabor in illo tanquam in specula, ut uideam que futura sunt longis post retro temporibus, quid dicatur mihi  super his que complebuntur in tempore suo. Et respondit mihi Dominus et dixit: Scribe uisum, et explana eum super tabulas, ut percurrat qui legerit eum; quia adhuc uisus procul, et apparebit in finem et non mentietur. Si moram fecerit, exspecta eum quia ueniens ueniet, et non tardabit . Propheta secum deliberante et ex diuturna deliberatione sententiam tandem proferente quid ageret, ad hoc totum sue contemplationis defixit intuitum, ut in sanctitate perseueraret, et merito sanctitatis audiret que Dominus post tristia leta promitteret, que futura prediceret. Et respondit mihi, inquit, non qualiscunque, sed Dominus. Respondit non ut mee disputationi quam superius sub persona populi  proposueram, sed mihi, mecum in corde meo cogitanti quid agerem, que futura predicerem. Et dixit, quia pretium futurorum instituit: Scribe uisum, non quod in corpore, sed in mente uidisti. Et quis est iste uisus? Stetit in custodia, ut omni diligentia seruaret cor suum. Fixit gradum super munitionem, ut in proposito perseueraret, ac dignus haberetur indignatione diuina noscendi celeste secretum, et loquendi futura de Christo mysteria. Et explana eum super tabulas. Non tantum more prophetali per figuras et enigmata scribes que me permittente uidisti; sed explana uisum, hoc est manifeste pronuntia, ut non sit necesse lectori propter lectionis difficultatem doctores adire; imo celeri intellectu percurrat qui legerit cum, et statim  fiat credulus, quia qui legerit et incredulus fuerit, non erit anima ania eius recta in ipso. Hic, Iudee, manifeste damnaris, quia legis et non credis: Si moram fecerit, exspecta eum. Si moram fecerit quadringentorum et nonaginta annorum , o propheta, ne desperes minime posse promissum impleri; sed exspecta eum, quem tu uides in spiritu uenturum in carne, quia ueniens non in phantasmate, sed uere ueniet; et quamuis uideatur sub prescripti temporis spatio differre presentiam, non tardabit quin tempore constituto promissus adueniat. Et hoc quidem signum. Qui incredulus  est eo tempore quo hec fierent, non erit anima eius recta cum ipso, quia legis preuaricator existet, me dicente per Moysen: Ipsum audietis tanquam me, et si quis illum non audierit, delebitur anima illa de populo suo .

30. Hec de Habacuc quantum ad litteram. Sed queris ubi iste uisus explanatus sit a propheta. Respondemus quod in consequenti scriptura que intitulatur Oratio Habacuc, non tantum uisum, hoc est quod uidit explanauit, sed manifeste tanquam bonus auditor exposuit: Domine, inquit, audiui in spiritu prophetie auditum tuum  tanquam tenuis aure sibilum. Suaue quidem admodum et lene est quod auditur a Domino; et timui cognoscens et preuidens que facturus sis. Obstupui tanto  miraculo, et timui illud scribere digno minus eloquio. At quia tuum propositum impleri necesse est, o Domine, Opus tuum sit; et hoc oro, ut sit iuxta beneplacitum uoluntatis tue, tempore prefinito, hoc est in medio annorum. Eo tempore impleatur sermo tuus, Domine, quo ueteri Testamento finito cum annis sub lege transactis, uel ante legem, succedant anni de quibus locutus es: Cogitaui dies antiquos, et annos eternos in mente habui . Et alibi: Feriam uobiscum pactum sempiternum misericordias Dauid fidelis . Et iterum: Ecce dies ueniunt, dicit Dominus, et disponam testamentum domui Iuda , non secundum testamentum quod dedi patribus eorum. Ergo in medio  duorum testamentorum, hoc est in fine precedentis et in initio subsequentis, quando hoc medium annorum inter duo tempora fiet. uiuifica, Domine, illud opus tuum, quod superius iussisti explanari in tabulis et apertius scribi. Certus itaque de futuris effectus, non orando sed predicendo prosequitur: In medio annorum notum facies . Tunc sine omni ambiguitate quod modo promittis, quando illud medium erit quod diuidet inter duo, uidelicet inter testamentum quod dedisti patribus nostris, et testamentum quod te daturum promittis multum a primo diuersum, ac tunc cum iratus fueris, quia propitiatio fiet per unum cunctis, misericordie recordaberis . Non erit amplius necesse oculum pro oculo, uel dentem pro dente restituere;  quia eius qui in te est populi misereberis, uidelicet credituri, et seueritatem legis gratie misericordia temperabis. Misericordie recordaberis, illius uidelicet quam primus homo peccando perdidit, cuius tantopere uideris oblitus, dum reddis iratus quod iuste meremur, et subtrahis iure miserantis affectum usquequo tempus ueniat miserendi, et illud opus tuum fiat quod audiui, quod quia terribile et sanctum est, timui uidens in spiritu modum quo illud impleri disponis. Quod quia iussisti scribi apertius et explanari in tabulis, libenter implebo iubentis officium, ac illud opus tuum diligenter exponam manifestis indiciis.

31. Audite, tribus et lingue, gentes et populi, que Domino iubente prenuntio. Deus ab austro ueniet,  et sanctus de monte Pharan . Hic est uisus quem mihi ostendit Dominus, et explanare iussit. Hoc opus eius quod audiui et timui, quod uiuificandum et notificandum est in medio annorum, hoc est in illo tempore quo lex finem accipiet et gratia sumet initium. Ac ne uobis ueniat in ambiguum quo tempore uisus adimpleatur, et opus Domini ueniat; nunc uobis predico, sicut predixi, quod fiet in medio, annis ueteris Instrumenti succedente gratuita misericordia, et cessante ritu sacrificiorum. Opus Dei iam uenisse ipsa rei ueritas comprobabit, quod non erit aliud quam ueniens ipse Deus. Ab austro ueniet, ut uisus explanetur ad litteram, de Bethlehem consurget, que ad austrum sita est, quia in ea nascetur iuxta Micheam qui ait: Ex te exiet quasi  dominator in Isrel . Qui idem est et non alius Sanctus de monte Pharan qui mons uicinus est monti Sinai, a quo idcirco uenire dicitur, quia non tantum ut temporalis et natus surget ex Bethlehem, sed tanquam eternus qui legem dedit in monte Sina, et Moysi locutus est facie ad faciem. uel Deus ab austro siue a meridie, qua hora lux diei clarior est, ueniet, ab illo scilicet qui lucem habitat inaccessibilem, et sanctus de monte, de sublimitate celorum, iuxta Dauid qui ait: A summo celo egressio eius , qui Os et uerbum Patris est, cuncta uidentis et regentis. Pharan quippe interpretatur os uidentis. Et recte de Pharan uenire dicitur, quia uerbum procedit ex ore Altissimi. Ab austro  ergo secundum quod temporaliter natus est, uenire dicitur, et de monte Pharan, quia eternaliter ex ore cuncta uidentis Altissimi Patris procedit eternus.

32. Fortassis nimius fuerim in unius expositione capituli, et lectori fastidium generans. Iteremus ergo que dicta sunt, et quid Iudeus audire rogatur breuiter replicemus. Dixerat superius se super custodiam suam stare, et figere gradum super munitionem, ut contemplari posset et uidere quid sibi diceretur: responsumque est illi a Domino atque preceptum ut scriberet et explanaret in tabulis; at ille prosecutus iubentis imperium, hanc explanationem dedit, quod opus Domini in medio annorum notum faceret. Quid, amice, contendis? Aut hic propheta,  ut Domini precepto pareret, uisum explanauit, insinuando tempus et locum; aut cuncta reliquit obscura, et tanquam inobediens Domini uoluntatem implere contempsit. Sed ipse sibi testis est in hoc uersu quod imperata peregit. Nam docet aperte quod in medio annorum Christus, qui et Deus, adueniet. Qua ratione, inquis, uisum ad Christum refers, et medium annorum ad eius aduentum? De Christo respondemus in primis, quod hoc propheta preter Isaiam nemo prophetarum apertius Christi nomen insonuit. Ait namque: Exsultabo in Deo Iesu meo . Sed et ea que de hoc nostro Iesu futura erant, uidelicet passionem et mortem clara uoce predixit. Premisso namque quod ueniret ab austro, mox omnipotentiam eius subiunxit, dicens:  Operuit celos gloria eius . Solius Dei est operire gloria celos, et laudis eius plena est terra . Quod hodie completum esse uidere potes ad litteram. Iesum Saluatorem totus orbis agnoscit. Tu solus excecatus es, et tui similes, parum uidens in terra, nichil in celo uisurus, apud inferos totus iturus in tenebras exteriores, nisi lucem aspicias que splendor eius est cuius laude plena est terra. Splendor, inquit, eius ut lux erit , illius uidelicet qui uenit ab austro Deus, qui celos gloria regit, et terram laude replet. Et quid de illo qui tantus ac talis uenturus est? Iuxta Isaiam in fortitudine ueniet, ipsa tamen occultaque cornua in manibus eius, et ibi abscondita erit fortitudo eius . Et que est fortitudo Dei  nisi ipse Deus? Ipse secundum quod homo est manifestus erit, secundum quod Deus occultus, ut ait idem Isaias: Exspectabo Dominum qui abscondit faciem suam a domo Iacob .

33. Quomodo cornua in manibus eius sint, exponat ipse, qui uisionem explanare uidetur. Altitudo, inquit, manus suas leuauit . Quid! pedes eius profundum abyssi penetrant, et manus in altum leuat; ut oret, an ut operetur? Aestimo ut oret, ut operetur, ut moriatur; oret in celis, operetur in infernis, moriatur in terris. Quid enim magnum esset si altitudo manus suas sine causa leuaret; sed altitudo que Deus est manus suas leuauit, ut compleret ad litteram quod predixerat per prophetam: Cornua in manibus eius . Quomodo, inquis, id in  Christo completum est. Interrogas ea que inuitus audire cogeris? Aspice Christum morientem in cruce, et in utroque cornu crucis manus eius clauis affixas, ac inclinato capite morientis leuatas in altum, et cornua uidebis in manibus, ubi abscondita est fortitudo eius, quia in cruce positus attigit a fine superiori cuncta regens ad finem inferiorem fortiter moriens, utraque manu suauiter cuncta disponens , uincens in inferno, regnans in celo, inter utrosque tanquam inter dextram et sinistram ipse moriens uno suaui somno mortis, quia uoluntarie celis reddit gloriam, terris uitam, mortem inferis, id est inferni principibus, ut cuncta ad suum ordinem redeant, hoc est humana natura propter quam temporalia cuncta facta sunt, ab  imis ascendat ad superos. Hec est abscondita fortitudo morientis in cruce, et cornua tenentis in manibus.



Medium annorum quomodo intelligendum. Aetas auctoris.

34. Diximus de uisu quomodo referatur ad Christum, restat nunc dicendum de medio annorum quomodo aduentum eius insinuet. Asseris quod in fine seculi Christus uenturus sit. Ubi primum, queso te, ut doceas quomodo finis seculi medium annorum dici possit? si finis seculi medium annorum est; tot anni seculi post finem eius futuri sunt quot precesserunt: non ergo finis dici, quod medium erit. Si non in medio annorum iuxta prophetam notum fiet promissum Dei, discerne quo tempore  fiet, aut in fine iuxta tuam sententiam, aut in medio annorum iuxta prophetam. Cui uestrum magis credendum est! Sicut finis alicuius temporis medium eius dici non potest, ita nec medium finis. Sed in medio annorum iuxta prophetam notum fiet, ergo non in finito statu temporum. Falsa est igitur assertio tua, qua dicis Christum in seculi fine uenturum. uideamus itaque de medio annorum et prophetam dixisse uerum per omnia comprobemus. Millesimus centesimus sexagesimus sextus, meis dico temporibus, iam annus euoluitur, ex quo Filius uirginalis effulsit in mundo tempore constituto, iuxta prescriptum numerum hebdomadarum Danielis, de quo in suo loco plenius Deo uolente dicturi sumus:  quantum uero adhuc temporis restet soli Deo notum est, mortalibus cunctis ignotum. Illud tamen medium annorum esse non dubitamus, quo dulcedo Christianorum de celo stillauit in terras, et una benedictio iuxta Isaac de rore celi desuper et de pinguedine terre confecta est, id est unus Christus ex diuina et humana natura proueniens, in quo notum faciens Dominus salutare suum ante conspectum gentium reuelauit iustitiam suam. Quod ideo medium annorum dicimus, quia lex una precessit, et altera, id est noua, subsequenter est; translato quippe sacerdotio, necessario facta est translatio legis, illo succedente cui dictum est: Tu es sacerdos in eternum secundum ordinem Melchisedech . Si hoc non concedis esse medium annorum  prime legis et secunde, ostende templum et sacerdotium et regnum in Iudea, ut adhuc exspectari debeat primus Saluatoris aduentus. Si uitulam spectes, nichil est quod pocula laudes. Hec de Habacuc hucusque dixisse sufficiat, ubi iterum atque iterum queso lectorem, ut hec eo sensu dicta recipiat, quo superiora dicta sunt, uidelicet quo debeat Iudeus arctari et prophetarum auctoritate conuinci. Non ignoramus quin apud maiores subtiles intellectus habeantur, sed nostrum propositum est cum Iudeo confligere, non cum Christiano de Scripturarum expositione disserere.



De Sophonia propheta.

35. ueniamus ad Sophoniam qui ob profunditatem mysteriorum que de Christo prenouerat Arcanum  Domini dictus est. Hic Spiritu sancto plenus, in quo factus est prescius futurorum, gaudium quod de Christi aduentu in corde conceperat, ineffabili mentis exsultatione pronuntians ait: Lauda et exsulta, filia Sion, iubila, Isrel, exsulta et letare in omni corde tuo, filia Ierusalem . Causamque post pauca subiungit: Dominus Deus tuus in medio tui fortis, ipse saluabit te . Lauda, inquit, Dominum de multitudine misericordie sue, maximeque exsulta iuxta Iel qui ait: Filie Sion, exsultate in Domino Deo uestro, quia dedit uobis doctorem iustitie , ut laus Dei prius ex ore procedat ex hoc quod misericordia eius tam copiose per Christum abundat, iungiturque laudibus oris exsultatio mentis, ut omnia que in te sunt letentur  et laudent corde et ore, mente et opere, quia Dominus Deus tuus in medio tui erit. Et non tantum lauda et exsulta, filia Sion, hoc est due tribus Iuda et Beniamin; sed et tu, o Isrel, iubila, tantaque in corde tuo replere letitia, ut magis mente uultuque pronunties quam uoce cantandi uel usu loquendi, quam ardenti desiderio Dominum Saluatorem exspectes, quantisque uotis uenientem suscipias, quam laudabili fide dilectionem eius in corde retineas. Exsulta et lauda, filia Ierusalem, cui ante predixi, ut laudares in fide et exsultares in spe; iterum dico, exsulta et letare in omni corde tuo, ut ex duplicata letitia ueniat geminata dilectio, et in trina laude sit una perfectio, uidelicet in fide, in spe et caritate. Indixi tibi laudem et exsultationem  qua prius dicta es filia Sion, id est specula que mecum; quia et hoc nomen meum est, per prophetas tuos futura preuides. Nunc autem uere te filiam Ierusalem nomino, quia uides eum oculo ad oculum, qui iuxta Micheam pax erit in medio tui cum uenerit.



Christus Rhinoceroti comparatus.

36. Querisne quis iste sit? Dominus Deus tuus qui est in medio tui fortis, de quo Balaam in Numeris prosecutus est, dicens: Cuius fortitudo sicut Rhinocerotis est . Rhinoceros a nullo uenantium capi potest, contra quem uenientem si uirgo sinum expanderit, statim in eam prosilit, et magis amore quam uiolentia appropinquatur. Ideo  Balaam fortitudinem eius Rhinoceroti comparauit, quia ad eius similitudinem, relictis omnibus persequentibus, in medio sinu filie Ierusalem, id est Ecclesie, caput Dominus inclinauit; et ipsa recepit in sinu quem in ulnis apprehendere Synagoga non potuit. Qui ideo libentius ad eam inclinauit, quia inuenit in ea uerecundiam pudicitie, mansuetudinem humilitatis, tranquillitatem morum, et discipline custodiam. Fortis ergo in medio filie Ierusalem factus est humilis Dominus Deus; unde ad letitiam et exsultationem prouocatur, letitiam dico temporalem de eius aduentu; ad exsultationem de perpetuo salutis obtentu, quia ita subsequitur: Ipse saluabit te, ideo gaudere et letari te moneo, filia Ierusalem, quia non ut hactenus, propheta  uel angelus uices sponsi geret circa te uel operam dabit; sed ipse qui Dominus et Deus est, ipse saluabit te. Ipse, quod non negligenter pretereundum est, ipse per suam presentiam quam exhibebit in medio tui saluabit te. Presens quippe erit quadam presentia que saluabit, quia corporalis in carne uidebitur qui ubique potentia diuinitatis presens est. Hanc presentiam de qua prophete loquuntur, exhibebit in corpore. Non enim solummodo diuinitatis eius presentiam intelligi uoluerunt, qui toties eius aduentum predixerunt; sed aliquid retro seculis inusitatum futurum esse crebra sententiarum permutatione testati sunt. Quid enim ueri contineret sententia prophetarum qua dicitur: ueniet, ueniet, apparebit, apparebit, uidebitur, non morabitur,  nisi ueritas, ut ita dicam, aliquando in ueritate ueniret? Sophonias ergo presentiam Domini corporalem insinuans ait: Dominus Deus tuus in medio tui fortis, ipse saluabit te. Dominus ad uniuersas gentes regendas, Deus ad formandas, fortis ad ereas potestates debellandas in medio tui presentia corporali, ipse non alius saluabit te, hoc est a potestate mortis eterne liberabit te. Non recipio, inquis, expositionem tuam, quia magis contrarium esse uidetur quam ueritatis series. A me breuiter hoc responsum habeto, nec ego contentioni tue assentio, quia neque ueritati innititur, nec aliquid uerisimile habere uidetur. Quapropter sicut tuam falsitatem non recipimus, ita tuas assertiones auctoritate  prophetarum facile reprobamus.



De prophetia Aggei. Patriarcharum de Christo desideria.

37. Proferatur Aggeus, qui festiuus interpretatur, in medium, et cui nostrum magis assentiat audiamus: Dominum Deum omnipotentem inducet ita loquentem ad populum Iudeorum: Adhuc unum modicum est, et ego commouebo celum et terram, mare et aridam; et mouebo omnes gentes, et ueniet desideratus cunctis gentibus . Quis est iste desideratus, uel a quo desideratus, quem Dominus promittit esse uenturum? Abraham patriarcha huius desiderio inflammatus ait ad Dominum: Domine Deus, ego uadam absque liberis, et heres meus iste Damascus Eliezer . Audierat in semine  benedictionem cunctis gentibus esse dandam; et tamen quod differri dolet, impleri postulat nimio desiderantis affectu. Isaac pari uoto benedictionem filii precatur adesse, dicens: Esto Dominus fratrum tuorum, et incuruentur ante te filii matris tue . Quod nequaquam in Iacob uel in aliquo successorum eius esse completum probare potes ad litteram. Si hoc completum esse dixeris in Ioseph uel in aliquo regum, quomodo uerum erit quod sequitur: Et adorent eum tribus , cum nequaquam aliquis eorum a cunctis gentibus adoratus sit? Soli Deo conuenit, ut adoretur ab omnibus: ergo completur in Christo, sicut hodie cernitur, qui Deus est et homo de semine eius natus. Iacob in benedictionibus filiorum exspectationem suam ad  Christum refert ita dicens: Salutare tuum exspectabo, Domine , ac si diceret: Exspectabo Saluatorem, qui mihi ueram et eternam salutem restituet. Responde ubi exspectauit iste salutare Domini, qui statim completa benedictione se collegit in lectulo, et ex luce migrauit, ad patres suos appositus ad animarum loca descendit? Et tamen ibi per saluatorem saluari se credidit. Iob nequaquam huius desiderii expers fuit, sed optauit uenturum in carne, quem preuiderat in spiritu ita dicens: Quis det ut ueniat petitio mea, et quod exspecto tribuat mihi Deus?  Quis, inquit, det, id est uere fiat ut ueniat, et non moretur petitio mea tandiu desiderata, que nichil aliud est quam Christus; et quod exspecto, uidelicet presentiam  eius, tribuat mihi Deus qui eum missurus est. Moyses quidem pari uoto sic ait: Obsecro, Domine, mitte quem missurus es . Quod est aperte dicere: Disponis, Domine, dare legem populo tuo, et me ductore ad terram promissionis inducere; attamen, obsecro, Domine, ut quod modo fit in figura, postquam tempus aduenerit, appareat in ueritate; et ad hoc mysterium tue uoluntatis implendum, mitte, Domine, quem missurus es Christum, qui aquas uere uertat in sanguinem, ueniatque simul in aqua et sanguine, ut, postquam baptismum dederit, proprio sanguine redimat, et sic populum suum per mare Rubrum ad terram repromissionis, hoc est ad pacem eterne quietis, inducat. Dauid hoc idem in psalmo precatus est, dicens: Ostende  nobis faciem tuam, et salui erimus . Isaias Saluatoris aduentum a Domino postulans: Emitte agnum, Domine, dominatorem terre, de petra deserti ad montem filie Sion . Emitte, inquit, Domine, quod adhuc in secreto tuo est, uidelicet Agnum mansuetum, innocentem et iustum; qui ideo Agnus dictus est, quia coram occidente se non aperiet os suum. Emitte eum, Domine, de petra deserti, Ruth ueniente de gentibus ad Iudeam et generante Obed, Obed Iesse, Iesse Dauid, de cuius fructu redde nobis Dominatorem terre, et ueniat usque ad montem filie Sion, hoc est ut uideatur in Ierusalem. Hic est Desideratus de quo nunc Aggeus propheta loquitur, quem Dominus  promittit esse uenturum. Adhuc, inquit, modicum est, exiguum temporis spatium restat, quia mille anni ante oculos meos tanquam dies hesterna que preteriit ; et ego commouebo celum et terram, mare et aridam. Quorum sensus hic est: Semel moui celum, quando legem dedi in monte Sinai, et descendi super eum in igne. Moui terram, quando fontes abyssi rupti sunt, et diluuium super terram induxi. Moui mare, quando in duas partes diuisum est, et populus sicco pede pertransiit. Sed et aridam moui, quando os suum aperuit et peccantes absorbuit. Ad hec unum modicum est, quia neque mille anni erunt; et ego mouebo celum, quia celi Dominum mittam. Mouebo terram, quia aperietur et germinabit saluatorem .  Mare mouebo, quia cetum, qui in eo est interficiam. Sed et arida mouebitur, de qua Isaias loquitur: Scisse sunt aque in deserto et torrentes in solitudine, et que erat arida in stagnum, et sitiens in fontem aquarum . Cumque hec omnia compleuero, ueniet Desideratus ob salutem in mundo, ob uitam eternam in futuro, non tantum Iude et Isrel, sed cunctis gentibus tribuendam. ueniet desideratus quidem a patriarchis, predictus a prophetis, desideratus cunctis gentibus, quia prouocatus quadam ineffabili dilectione feruentis illius . . . que de cunctis gentibus congregata sunt, ut pene pre eius desiderio morientis, . . . . que dicit in Canticis: Osculetur me osculo oris sui . Hec Aggeus de Christi aduentu.

 38. Si tibi uolueris hec signa expone ad litteram; celum dicimus esse motum, quando Christo moriente sol obscuratus est. Terra mota est iuxta sensum quem superius exposuimus, quia celi distillauerunt a facie Dei Sinai: ultra ad litteram, quia petre scisse sunt. Mare commouit, super quod pedibus ambulauit; et ipso in naui consistente, ad eius imperium liquidum elementum nunc procellis intumuit, nunc tempestate sedata pacatum stetit. Aridam mouit, que nichil aliud quam gentium multitudo illius predicatione rigata, ut floreret ac fructum boni operis ferret, iuxta Isaiam qui ait: Florebit quasi lilium, germinans germinabit, et exsultabit letabunda et laudans . Florebit odore bonorum operum sicut lilium, candore munditie,  in cuius medio color aureus erit Deus in Christo mundum reconcilians sibi, germinans initium boni operis germinabit fructum perfectionis; et exsultabit in gaudio letabunda de promisso, quod est: Ubi ego sum, illic et minister meus erit ; et laudans Dominum de salutis adepto beneficio. Ac post pauca subiungit: Ipsi uidebunt gloriam Domini et decorem Dei nostri . Quod nequaquam de arida uel deserta terra intelligi ualet ad litteram. Cum enim premisisset: Letabitur deserta et inuia, et exsultabit solitudo , ut gentes intelligerentur hortatus est cum subiunxit: Ipsi uidebunt gloriam Domini . uiderunt enim Christum miracula facientem, audierunt predicantem,  suscepere docentem, secute sunt precipientem, dilexere morientem, amplexate sunt fide resurgentem, et iam tenent in fide regnantem. uiderunt ergo gloriam Domini in mundo, uidebunt decorem Dei in celo. Illis itaque desideratus exstitit, illis desideratus aduenit, illis fidem dedit, et uitam eternam ob meritum fidei repromisit.



De prophetia Zacarie. Iudeorum uana spes de Messia.

39. Audiamus de cetero quid de eius aduentu Zacarias propheta locutus sit. Post multa et uaria que in textu prophetie sue locutus est, pauperem regem inducit sedentem super asinum et super pullum filium asine, ac huic pauperi et eius paupertati hortatur filiam Sion obuiam procedere, dicens:  exsulta, filia Sion; iubila, filia Ierusalem: ecce Rex tuus ueniet tibi iustus et Saluator . Ipse pauper ascendens super asinum et super pullum filium asine, iuxta prophetam; qui futurus est, pauper erit non diues, quem tamen regem Sion esse dicit. Ubi est ergo tota illa uana spes tua, qua tibi repromittis regem nescio quem regnaturum mille annis in Ierusalem, qui tanta abundet auri copia, ut uniuerse platee sternantur auro mundissimo? qui in auro et argento, iuxta tuam assertionem, tam copiosus erit, quomodo pauper futurus predicitur? Aut propheta fallitur, aut tua prophetia dolose mentitur. Sed omissa fabula uanitatis, ueniamus ad paupertatem ueri Regis. Exsulta, inquit, filia Sion; iubila filia Ierusalem; que  supra iam plenius dicta sunt, non est ea necesse repetere. Ecce rex tuus, inquit, ueniet tibi, qui modo rex tuus est, Deus uiuens in secula. Ecce, quod est demonstrandi certitudo, Ecce ueniet tibi iustus ad iudicandum, et Saluator ad sanandum, exhibendo presentiam corporalem iuxta quod alibi ait: Ego ueniam, et sanabo contritionem populi mei . Ac ne putes aduentum eius non esse uenire, sed uel indicium uoluntatis sue per angelos, uel opem auxilii per uirtutes. His enim modis huc usque et patribus et nobis apparuit. Audi quid facturus sit, ut ex eis rei ueritatem citius ualeas intueri. Ipse pauper, quantum ad humanum spectabit iudicium, pauper in ueste, pauper in uictu, pauper in habitu, pauper et potens, pauper et humilis,  pauper et mansuetus, pauper et iustus, et ut cetera breui fine concludam, simul in unum diues et pauper. Hic ut corporis ueritatem ostendat, paupertatis amator, non super currum uel equos regia potestate uehetur, sed tanquam pauper ascendens super asinum, quod animal rudibile est, ueniet tibi rex, nichil in hoc sue potestatis amittens. Quod in Saluatore completum esse constat ad litteram, qui ante sex dies passionis sedens in asino Ierosolymam passurus aduenit. Quantum ad mysticum intellectum, quod Iudeum libenter audire non credo, super asinum ascendit, quia regnum populi Iudeorum pro sua uoluntate disposuit, cui legem tanquam frenum immisit, et sacerdotium tanquam ornamenta sedilia. Ascendit  super asinum, quia potestati eius semper subiecta fuit: alioquin quomodo rex eius fuit antequam ad eam uenit? Rex tuus, inquit, ueniet tibi, qui iam preteritis temporibus seculorum Rex et Deus tuus fuit, imo adhuc est et erit; ipse tibi ueniet, non tanquam districtus et puniens, sed iustus et saluator, iustitiam, iuxta prophetam Osee, docens in presenti. Ait enim: Tempus requirendi Dominum, cum uenerit qui docebit uos iustitiam, qua saluabit eos qui requirent eum, quorum corda uiuent in secula . ueniet ergo iustus et saluator, et ne tanquam te per ignorantiam excuses eo quod certa et precedentia signa nescieris, scito hoc esse regie potestatis eius insigne, quod ipse pauper. Et ut in ore duorum stet omne uerbum , en aliud signum,  quod ipse erit ascendens super asinum et super pullum filium asine. Super asinam sedens ciuitatem intrabit, ut hoc quod predico possit compleri ad litteram, et super pullum filium asine quia utrumque sibi exhiberi iubebit. In quibus uerbis quid aliud quam per regiam paupertatem humano generi iustitiam et salutem prouenire designat? Et quidem non satis admiror, qua fronte pauperem regem, iustum et saluatorem non recipias, cum talem prophetica descriptio docuerit esse uenturum. Diuitem, inquis, et potentem exspecto, qui nos de cunctis locis captiuitatis in unum adducat, ac ciuitatem et templum nobis restituat. Debes hoc certe prophetarum auctoritate probare, non tam facile pro libitu mendacium falsitatis asserere. Sed de his hactenus.



Malachie prophetia de reprobatione Iudeorum et Christi aduentu.


40. uideamus nunc quid Malachias qui in ordine prophetarum duodecimus est, de abiectione populi Iudeorum et de aduentu Christi predixerit. Deum loquentem inducit ita dicens: Non est mihi uoluntas in uobis, dicit Dominus, et munus non suscipiam de manu uestra; ab ortu enim solis usque ad occasum magnum est nomen meum in gentibus, et in omni loco offertur oblatio munda nomini meo; quia magnum est nomen meum in gentibus . Non est, inquit, mihi uoluntas in uobis, ut de cetero populus meus sitis, uel munus, aut sacrificium, uel libamen suscipiam de manu uestra. Non est mihi uoluntas  in uobis, quia iam preuidi et elegi populum meliorem, gentes uidelicet in toto orbe diffusas, que non obseruatione Sabbati uel circumcisionis mihi complaceant, sed animo bone uoluntatis et fructu perfecte religionis: quandoquidem uoluntas mea non est in uobis, quid frustra sacrificium offertis uel hostias immolatis? Aliud mihi magis habetur acceptum et uoluntarium, uidelicet quod nomen meum magnum est in gentibus. Quod in uobis non habui, inter gentes inueni; uidelicet diuini cultus amorem, imo diuine uoluntatis effectum, quia circumcisionem cordis habent, non carnis; Sabbata celebrant, quia a seruili opere peccati cessant; hostias immolant cor humiliatum et continentiam carnis, quibus  maxime placari desidero. Magnum est nomen meum in gentibus, non tantum ab India usque ad Aethiopiam, sed ab ortu solis usque ad occasum; et hoc non in Iudeis, sed in gentibus. Ubi tota frustratur illa sententia Iudeorum qui dicunt non esse sacrificandum, neque altare construendum nisi in Iudea, cum Isaias dicat: In die illa erit altare Domini in medio Aegypti, et colent Aegyptii Dominum in hostiis et muneribus, et uota uouebunt Domino et soluent . Et in presenti, in omni, inquit, loco sacrificatur, et offertur nomini meo oblatio munda. Et ne sibi uelint ascribere quod dicitur in omni loco, eo uidelicet quod dispersi sunt, et sic ubique legis ceremonias celebrent, audiant quod premissum est: Non est mihi uoluntas in uobis sed in gentibus a quibus  offertur nomini meo oblatio munda. In quibus uerbis Domini uoluntatem et acceptiones oblationum ad gentes a Iudeis transiisse manifeste probatur. Ubi ergo erit regnum et sacerdotium, quod tibi, Iudee, futurum esse promittis? Si aliqua sint, contraria Deo erunt, quia neque uoluntas eius in uobis est, ut regnetis, neque munus suscipiet de manu uestra ut sacerdotium celebretis. Quanti enim apud illum constent uestra solemnia, consequenti uersu manifestius aperit. Dispergam, inquit, super uultum uestrum stercus solemnitatum uestrarum et assumet uos secum . Quid est hoc quod assumet aliud secum? Stercus Iudeum, ut merito cum stercore pereat qui Christum Saluatorem esse negat.

41. Hec de abiectione populi Iudeorum. De aduentu  Saluatoris subsequitur, ita dicens: Ecce ego mittam angelum meum qui preparabit uiam ante faciem meam, et statim ueniet ad templum sanctum suum Dominator quem uos queritis, et Angelus testamenti quem uos uultis . Edissere nobis parabolam hanc, ut audiamus quid ista significent secundum tuam sententiam. Angelus, inquis, quem Dominus se missurum promittit, Elias est, qui precedet annuntians que futura sunt, et preparabit uiam ante Haymenon, id est Christum nostrum, qui statim post eum uenturus est. uenietque ad templum suum tanquam Dominator, eritque nobis angelus testamenti, quia legem Moysi renouabit et sacrificia celebrari instituet, audiuimus sententiam  tuam. Nunc auxiliante Deo, respondeamus ad singula.

42. Dicis hunc angelum Eliam esse, qui precedat Haymenon. Hic primum uolumus scire per te, utrum iste Haymenon, qui uenturus est, Deus erit. Secundo que erunt leges aut sacrificia que instituet, cum in his sit uoluntas Domini, ut paulo superius testatus est. Tertio quid erit templum ad quod ueniet, cum templum usque ad fundamentum destructum sit, et cum ipse sit templum restituturus, quomodo ad illud ueniat antequam illud restituat. Exitus acta probat, et ipsa rei ueritate docetur, non futurum esse quod prophetatur, sed iam esse completum. Mitto, inquit, angelum meum et preparabit uiam ante faciem meam, non dixit ante Haymenon,  uel ante aliquem alium, sed ante faciem meam, hoc est ante meipsum, ac ut mos prophetarum est, repente persona mutata, de se tanquam de alio loquens subiungit: Et statim ueniet ad templum suum Dominator; quod in Christo completum est, qui quadragesimo natiuitatis eius die in templo est presentatus. Hic misit angelum suum ante faciem suam, non qualem tu asseris, sed qualem Isaias predixit: uox clamantis in deserto: Parate uiam Domino , quem dicimus esse Ioannem Baptistam, qui angelus dictus est propter uite munditiam et preconium Domini uenientis. Hic uiam preparauit ante faciem eius, presentem eum esse prenuntians, ita dicens: Medius uestrum stetit, quem uos non scitis . Ac si diceret, in medio  uestrum et inter uos est, quem prophete predixerunt, quem uos non scitis; quia uos non recipietis eum. Mitto, inquit, angelum meum ante faciem meam. Quibus uerbis se ipsum per se uenturum esse designat, in hoc quod ait mitto, persone sue proprietatem et operationem insinuans; quod subintulit ante faciem meam, apertius presentiam Dei ad homines uenientis ostendit. Quia cum idem sit qui loquitur et qui mittit, ipse Deus et non alius esse dignoscitur qui uenturus est, cum dicit ante faciem meam: Et statim ueniet ad templum suum Dominator. Aut Haymenon dominus et dominator est, et uideberis duos deos asserere, Scriptura repugnante, que ait: Dominus Deus tuus Deus unus est , aut pro dominatore qui Deus est alium prestolaris,  qui iam uenisse probatur, quia non est, neque erit templum quo futurus adueniat, et hoc uerum esse probemus, Daniele ita dicente: Ciuitatem et sanctuarium dissipabit populus cum duce uenturo, et finis eius uastitas . Et post pauca: Usque ad consummationem et finem perseuerabit desolatio . Si usque ad consummationem et finem desolatio templi perseueratura est, et impossibile est Deum, qui prophetis locutus est, in sua sententia falli, quis erit iste Haymenon, qui contra Dei propositum, contra prophetarum edicta, poterit edificare templum uel ciuitatem, quorum desolatio usque ad consummationem et finem perseuerabit? quod quia ridiculum est exspectare uel credere,  cum non habeas auctoritatem unde possis tuam affirmare sententiam, agnosce Dominatorem, id est Deum, iam ad templum suum uenisse, et, ut hodie cernitur, iam esse transacta que futura contendis.

43. Sed dicis: Elias, de quo in hoc propheta dicitur: Ecce ego mittam uobis Eliam , nondum aduenit; et idcirco Christianis assentire differimus, quia eius exspectamus aduentum. Sufficit huic rationi responsio breuis. Diuersa diuersis promittuntur locis et crebra mutatione personarum quid diuerso temporum statu ueniat propheticus sermo describit. Nam cum premisisset superius: Ecce ego mitto angelum meum et preparabit uiam ante faciem meam, quo tempore illud erat implendum, adiunxit  dicens: Statim ueniet ad templum suum Dominator. Ostende mihi templum quod a uespasiano et Tito destructum est, et ego Christum non uenisse fatebor. Si templum in Iudea non est, nec dominator ad illud uenturus est quod non est. Ergo iam uenit dum templum in Iudea fuit. Non est itaque futurum quod in hac prophetia texitur, sed transactum, nec aliqua ibi fit mentio de aduentu Elie, ubi primus aduentus Domini prophetatur, sed tantummodo illius de quo Isaias ait: uox clamantis in deserto . Probat hoc ita esse tempus et locus, casus et rei exitus, et quod his certius est, auditus et uisus. Quo tempore uero Elias adueniat ultimo uersu declaratur, cum dicitur: Mittam uobis Eliam antequam ueniat dies Domini magnus et horribilis  . Dies horribilis et magnus dies iudicii est, qui magnus erit iustis propter regnum sempiternum adeptum, et horribilis peccatoribus propter interitum sine fine cum tormentis illatum. Hunc diem precedet Elias, ut, appropinquante mundi termino, corda patrum conuertat in filios, et saltem in ipso temporum fine saluentur reliquie populi Isrel. Et notandum quod ait, ut conuertat, non iam conuersos, quos non erit necesse conuertere; sed aduersos, id est Iudeos, quibus dicitur, mittam uobis Eliam, ut conuertat, inquit, corda patrum in filios , Abraham uidelicet, Isaac et Iacob, quorum primum dictum est: In semine tuo benedicentur omnes gentes , qui statim credidit et fide iustificatus est. Secundus odorem futuri floris  odoratus ait: Ecce odor filii mei sicut odor agri pleni, cui benedixit Dominus . Tertius hac fide ditatus ait: Salutare tuum exspectabo, Domine . Sed omnes electi, quos nunc enumerare longum est, id corde senserunt, omnes dilexerunt, quidam dilexerunt et predixerunt, ut prophete; quidam dilexerunt, predixerunt et uiderunt, ut apostoli et apostolici uiri, quorum corda conuertit Elias in filios, ut eiusdem fidei sint quos in carne uiuentes inuenerit, cuius et patres prenominati fuerunt, ac digno remunerentur merito qui patrum instrui merebuntur exemplo.

44. Hucusque duodecim prophetarum testimoniis innitentes ad hoc, Domino Deo miserante, uenire  conati sumus, ut discussis sententiis singulorum, probaremus semen mulieris, per quod de serpente triumphus humano generi proueniret, ipsum esse Christum, qui de Spiritu sancto conceptus et de Maria uirgine natus est. uis, Iudee, adhuc contra tot athletas pro Christo pugnantes uelum tue falsitatis opponere? Si his facile te contradicturum estimas, reseruaui mihi adhuc duos tanquam duces ualidissimos, Danielem uidelicet et Isaiam, qui in nomine Domini uindicabunt sociorum suorum prophetarum iniuriam, et uindictam retribuent in hostes eorum. Daniel de statu temporum euoluto, Isaias de uaticinio simul et euangelio. Restat ergo ut Danielem opponamus, et ictu primo ac impetu ualidissimo Iudeam ad ima prosternat atque proprio  mucrone spem exspectationis sue tanquam caput abscindat e corpore. Predicet tempus quo Christus adueniat, qui est iustitia sempiterna, terminumque prefigat, ultra quem si Iudeus exspectare uoluerit, errore deceptus mendacium pro ueritate recipiat. Huic angelus Gabriel, cui magis quam Iudeo credendum est, Deo iubente atque dicente: Gabriel, fac istum intelligere uisionem . non solum que futura essent, sed quo tempore complerentur aperuit.

45. Septuaginta, inquit, hebdomades abbreuiate sunt super populum tuum . Super quo capitulo, quia multa a maioribus dicta sunt, ualde pertimesco lectorem offendere, ne si aliqua dixero, me tanquam superfluum iudicet; aut si omnino tacuero,  dextram me Iudeo dedisse tanquam uictum accuset. Sed ne superfluus aut uictus inueniar, procedam inter utrumque moderamine quodam, ut nec declinem ad dextram neque ad sinistram, sed regia uia ueritatis a Daniele ad usque Christum perueniam. Ergo auxiliante Domino Deo nostro, dicamus quod ipse donauerit.



Danielis prophetia de LXX hebdomadibus exponitur.

46. In septuaginta hebdomadibus inueniuntur anni quadringenti nonaginta, quas ideo abbreuiatas esse dicit, quia iuxta lunares menses computande sunt, qui menses singuli habent dies uiginti nouem, et horas duodecim, habetque lunaris annus undecim dies minus anno solari, qui constat ex trecentis sexaginta quinque diebus et sex horis. Ita iuxta  menses et annos minoris numeri, ut hebdomades abbreuiate sint, computande sunt, et per singulas septem anni numerandi sunt, ut unaqueque hebdomada septem annos habeat, que si iuxta lunares, ut dixi, annos numerentur, erunt quadringenti nonaginta anni; si uero iuxta solares, superabundabunt dies trecenti sexaginta quinque et sex hore, et per duodecim menses singulorum annorum undecim dies et sex hore amplius reperientur. Annus namque solaris est quo sol totum signiferum, id est duodecim Zodiaci signa, perlabitur, et in unoquoque signo moratur triginta dies decem horas et semis. Ut ergo, iuxta sententiam Gabrielis archangeli, hebdomades abbreuiate sunt, iuxta lunares menses  earum computationem oportet accipere.



Quando ille incipi debeant.

47. Diximus quomodo numerentur. uideamus nunc a quo tempore numerus earum incipi debeat. Cunctis legentibus liquet quod anno tertio regni Ioachim, regis Iude, uenit Nabuchodonosor, rex Babylonis, Ierusalem, et obsedit eam, et tradidit Dominus in manus eius Ioachim regem Iuda. Tertio itaque regni sui anno decima die captus est a ducibus Nabuchodonosor, ductusque in Babylonem, et in loco eius constitutus est Sedechias, filius Iosie, patruus eius, cuius anno undecimo Ierusalem capta atque subuersa est, in qua captiuitate cum ceteris et Daniel ductus est, qui propter somniorum interpretationem, et presentiam futurorum, magnus  effectus usque ad tempus quo Balthasar qui quartus a Nabuchodonosor Babyloniorum rexit imperium, mansit in Babylone. Hunc Cyrus, adiuncto sibi Dario auunculo suo, interfecit, ac Chaldeorum subuertit imperium. Isdem Cyrus, postquam regnum obtinuit, quinquaginta circiter millia hominum captiuorum remisit in Iudeam. uasa quoque que Nabuchodonosor abstulerat reddidit, et templum edificari iussit in Ierusalem. Principes quoque populi qui reuersus est, constituit Zorobabel filium Salathiel et Iesum filium Iosedech, sub quibus tantum iactis fundamentis templi, altare constructum est. Mansit ergo opus imperfectum, prohibentibus per circuitum nationibus, usque ad Nehemiam et uicesimum annum Artaxercis regis. Quo tempore regni Persarum centum et  quindecim anni fuerant euoluti, captiuitatis autem Ierusalem centesimus octogesimus quintus annus erat. Et tunc primum iussit Artaxerces muros exstrui in Ierusalem, cui operi prefuit Nehemias, et edificata est platea, et muris circumdata. Igitur a centesimo et quinto decimo anno regni Persarum, quando Artaxerces rex eiusdem imperii uicesimum regni sui habebat annum, et erat octogesime et tertie olympiadis annus quartus usque ad ducentesimam secundam olympiadem, et secundum eiusdem olympiadis annum. Tiberii uero Cesaris annum quintum decimum, iuxta lunarem supputationem, fiunt hebdomades septuaginta, hoc est anni quadringenti nonaginta. Sed et Euangelista testante cognouimus, quod anno quindecimo imperii Cesaris  factum est uerbum Domini super Ioannem Zacarie filium in deserto, ut predicaret et ostenderet presentiam Domini uenientis.

48. Hac itaque ratione ostensa, transeamus ad reliqua, studiose notantes quo tempore mysterium septuaginta hebdomadarum Danieli sit reuelatum. In anno, inquit, primo Darii filii Assueri, de semine Medorum, qui primus imperauit super regnum Chaldeorum . Hic est Darius qui cum Cyro Chaldeos Babyloniosque superauit. Annum etatis habens sexagesimum secundum, qui subuersa Babylone ad regnum suum in Mediam reuersus est, adducens secum Danielem in eodem honore quo a Balthasare prouectus fuerat. Cyro autem propinquo suo reliquit regni gubernacula. In huius regni anno  primo, siue Darii siue Cyri, reuelatum est Danieli mysterium septuaginta hebdomadarum. Quod si ab hoc tempore quo prima Cyri indulgentia Iudeorum est laxata captiuitas, septuaginta numerantur hebdomades, centum et eo amplius inuenientur anni qui statutum septuaginta hebdomadarum excedant numerum; et multo plus, si ex ea die qua Danieli locutus est angelus, additurque amplior numerus si captiuitatis exordium hebdomadarum uoluerimus habere principium; permansit enim regnum Persarum usque ad initium Macedonum annos ducentos triginta, et Macedonum regnarunt annis trecentis, atque inde usque ad annum quintum decimum Tiberii Cesaris, quando passus est Christus, numerantur  anni sexaginta, qui simul faciunt annos quingentos nonaginta, ita ut centum supersint anni. A quocunque horum temporum numerentur, tempora non concurrent, imo multa reperientur contraria. Teneamus ergo quod firmissimum est, et nequaquam rationi contrarium, et hoc probemus ipsius propositione capituli.

Animaduerte, inquit angelus, sermonem, et intellige uisionem: Septuaginta hebdomades abbreuiate sunt super populum tuum et super urbem sanctam tuam, ut consummetur preuaricatio et finem accipiat peccatum, ut deleatur iniquitas, et adducatur iustitia sempiterna, et impleatur uisio et prophetia, ungatur  Sanctus sanctorum. Scito ergo et animaduerte ab exitu sermonis, ut iterum edificetur Ierusalem . Animaduerte, inquit, sermonem, ut nequaquam errore deceptus falsum pro uero recipias; sed ut in consequente doceberis, corde et animo sermonem diligenter aduerte, et non tantum sermonem, sed et uisionem intellige. Magno namque debet intellectu subtilique perpendi, quando aliquid ex secretis Dei mortali homini reuelatur. uisio quidem magna est et post tempora longa futura; sed ut eam uerbo et sensu intelligas, audi principium et finem nequaquam incertum, sed certo numero et statuto termino prefinitum. Septuaginta annis pene iam populus tuus in captiuitate detentus est. Adhuc septuaginta hebdomades abbreuiate future sunt super populum tuum  et super urbem sanctam, pro quibus nunc oras. Tanto tempore erit populus tuus populus, et urbs tua ciuitas, et non amplius, ut consummetur preuaricatio primi hominis qua in Deum preuaricatus est, et peccatum eius finem accipiat, adueniente iustitia sempiterna, que est et Christus, non tantum unius hominis, sed totius mundi. Ubi est, Iudee, tota insultatio tua qua nobis insultare solebas? quomodo, inquiens, peccatum finem accepit? Ubi est illa iustitia sempiterna? Si dixeris tempora septuaginta hebdomadarum adhuc non esse transacta, cum quadringentis nonaginta annis superadditi sunt postquam incarnatus est Dominus mille centum sexaginta sex anni  , iam non erit exspectatio salutis humane uel finis peccati, siue aduentus iustitie sempiterne, iuxta  sententiam Danielis tempus per septuaginta hebdomades constitutum, sed centum uel eo amplius iuxta stultam et imperitam assertionem tuam. Sed exponat nobis apertius angelus qui locutus est Danieli, quod erit signum tanti mysterii uenientis: Et impleatur, inquit, uisio et prophetia, et ungatur Sanctus sanctorum. Cum constet quod lex et uisio et prophetia iam pridem cessauerint, manifestum est Sanctum sanctorum uenisse, te nescio qua ratione resistente ac affirmante quod in fine seculi futurus sit. Si in fine seculi futura sunt que hic per angelum Danieli dicta sunt, mentitus est angelus, qui terminum uisioni prefixit, quod audere suspicari extreme dementie est. In septuaginta, inquit, hebdomadibus  euenient ista que dico. ueniet Christus, occidetur Christus, et non erit eius, id est ut amplius per eum regnet sicut hactenus, populus Iudeorum qui eum negaturus est, Pilato dicente: Ecce rex uester, illis exclamantibus Crucifige eum, non habemus regem nisi Cesarem . Sed et Christus postquam occisus fuerit, ciuitatem dissipabit populus Romanus cum duce uenturo uespasiano, et finis eius uastitas , quia non relinquetur in ea lapis super lapidem qui non destruatur ; et post finem belli, id est ciuitate subuersa, et Iudeis per totum orbem dispersis, statuta desolatio, quia stabilis erit et refragari non poterit.  Usque enim ad consummationem mundi et finem perseuerabit desolatio .

49. Hec Gabriel angelus. Econtra Iudeus: Septuaginta, inquit, hebdomades nequaquam implete sunt. O caput insanum! nonne completum est quod in fine hebdomadarum angelus predixit esse futurum? In medio, inquit, hebdomadis deficiet hostia et sacrificium . Nonne templum usque ad fundamenta destructum est, et defecerunt immolationes hostiarum, necnon et sacrificium tam matutinum quam uespertinum? Esto, si uolueris, adhuc tempus hebdomadarum manere: numeres a die qua Danieli locutus est angelus, eruntque anni mille septingenti uiginti sex et eo amplius. Reuoluat prudens lector ea que superius dicta sunt, uidelicet annos regni  Persarum atque Macedonum, necnon et Augustorum Romanorum usque ad aduentum Christi, et post aduentum eius quot anni effluxerint, et facile animaduertere poterit quanta falsitate cecatus sis, qui ducentas quinquaginta sex hebdomades et eo amplius pro septuaginta computare conaris. Sed neque angelicus sermo consentit in hoc, ut tali termino debeas tempora diffinire. Ait namque: Scito et animaduerte ab exitu sermonis, ut iterum edificetur Ierusalem . Qui prius, inquis, uisionem intelligere hortatus sum, iterum te ad intelligentiam profundiorem prouoco, ut scias a quo tempore numerus hebdomadarum incipi debeat. Scito ergo, id est pro certo habeas, et animaduerte, hoc est animo retine, quod ab exitu sermonis quo iterum edificatur  Ierusalem, subaudis hebdomadarum debet initium sumi, non ab eo tempore quo, prima indulgentia Cyri, Iudeorum est laxata captiuitas, et pemissio data est ab eodem Cyro templum exstruendi murosque ciuitatis; sed ab illo exitu sermonis quo iterum, hoc est alio tempore, Ierusalem edificetur, manifeste designat imperii Artaxerxis regis annum uicesimum. Nehemias quippe huius pincerna, sicut in Esdre libro legimus, rogauit regem, accepitque responsum, ut edificaretur Ierusalem. Et iste est egressus sermo struende urbis, et circumdande muris data licentia; a quo tempore quia prius a Cyro prima permissio facta est, hortatur nos sermo diuinus initium hebdomadarum sumere, ab eo tempore quo iterum edificetur Ierusalem, id est secunda  uice qua ciuitatis edificande permissio concedatur



Iudei qua ratione explicent LXX hebdomadas Danielis.---Septuaginta Danielis hebdomade iam complete.---Dies in Scriptura pro uno anno sumptus.

50. Sed super his nulla contentio est, cum constet quod septuaginta hebdomades transacte sint, et Iudeorum inanis exspectatio et omnino falsa probetur. At quoniam super his respondere non possunt: neque enim ueritas eorum proteruitate mendacio potest immutari, transferunt se ad ea que omnino probare non possunt; aiunt quemdam sapientissimum Iudeorum hoc modo Danielis hebdomadas numerasse. Unamquamque diem, inquit, in hebdomada  pro septem annis computare debemus, ut septies septem anni unam hebdomadam faciant, hoc est annos quadraginta nouem; et hoc numero diligenter inspecto, continebunt septuaginta hebdomades annos tria millia quadringentos triginta, nec arctari poterimus intellectu uel numero quem computant Christiani, cum adhuc supersint anni mille nongenti et eo amplius, antequam septuaginta hebdomades impleantur. Quibus respondemus, in primis ut hoc Scripturarum auctoritate probetur, doceantque diem pro septem annis computari debere, cum ipse Dominus Ezechieli locutus sic describens pro quanto temporis spatio diem nuntiare deberet. Diem, inquit, fili hominis, diem pro anno dedi tibi . Si iuxta Dominicam descriptionem et sanctarum consuetudinem Scripturarum, diem pro anno debemus  accipere, cesset imperitia Iudeorum affirmare quod est omnino rationi contrarium, et impossibile ueritate probari; uel si de numero disceptare uoluerint, ostendant quomodo in seculi fine secunda uice fient que iam iuxta prophetie textum transacta sunt. Ciuitatem, inquit, dissipabit populus cum duce uenturo . Quod Ierusalem subuersa sit, populo ueniente Romano cum duce uespasiano, nullus qui historiam legit ignorat: unde facile probatur septuaginta hebdomades esse finitas, cum constet esse transactum quod in earum fine propheta predixit esse futurum. Si uastatio ciuitatis et euersio templi nondum facte sunt, nec populus cum duce populum Iudeorum de ciuitate deleuit, falsa sunt omnia que  sub Romanis acta sunt. Sed uniuerso mundo testante, notum est quid uespasianus et Titus egerint. Ergo uerum est illud impletum esse quod dictum est: Ciuitatem et sanctuarium dissipabit populus cum duce uenturo. Noli itaque falli de numero hebdomadarum, nec tempus usque in infinitum extendere, cum numerus quo computare conaris in nullo sanctarum Scripturarum libro reperiatur, ut dies pro septem annis intelligi debeat. Lege quid Dominus locutus sit Moysi, quando in exploratores terre Chanaan uindictam exercuit; et proba, si potes, ipsum Dominum et legislatorem docuisse diem pro septem annis computari debere. Filii, inquit, uestri erunt uagi in deserto annis quadraginta, et portabunt fornicationem uestram, donec consumantur cadauera patrum  in deserto iuxta numerum dierum quibus considerastis terram. Annus pro die imputabitur, et quadraginta annis recipietis iniquitates uestras et scietis ultionem meam . Quadraginta diebus quadraginta comparauit annos, sicut in Ezechiele ita in Moyse, uolens intelligi diem pro anno computari debere. Et miror unde huius dementie causam acceperis, cum in tota serie ueteris Instrumenti minime ratio reperiatur qua probare possis spatium septem annorum significatione uel numero unius diei articulo contineri. Si adhuc futurum est quod ciuitatem et sanctuarium dissipare debeat populus cum duce uenturo, oportet ut prius edificetur templum quod iampridem usque ad solum euersum est, ut iterum destrui possit; sed semel secundum tuam sententiam  instaurandum est, ut aurea secula fiant, et ciuitas Ierusalem in auri et argenti copiis superabundet. Ergo iterum destruendum est, ut prophetia stare possit ad litteram. Die mihi si ulterius, postquam semel reedificatum fuerit, euerti debeat, et post euersionem iterum innouari. Si hoc iterum uerum est, frustra sperantur tot et tanta que spe fallaci nescio per quem futura promittis, cum eadem sint denuo destruenda, et ad nichilum penitus redigenda. Si potes hic respondere septuaginta hebdomades nondum preteriisse, neque Christum uenisse, nec populum cum duce ciuitatem et sanctuarium dissipasse, nec hostiam et sacrificium defecisse, Phillida solus habeto.



Peccatum qua ratione finem accepisse dicatur.

 51. Sed dicis: Si iehsu, ut asseritis, est iustitia sempiterna, et in eius aduentu iuxta prophetam finiri debeat peccatum et preuaricatio, quomodo peccatum finem accepit, cum adhuc hodie omnis homo peccet? Ad hec respondemus: In illis omne peccatum siue preuaricatio terminatur, quibus Christus factus est iustitia sempiterna, quia omnes in illo unum sunt. Testatur hoc Scriptura que ait: Eius qui in te est populi misereberis . Si populus in Deo est, et ipse Deus iustitia sempiterna est, profecto omnes in illo unum sunt per gratiam et misericordiam, non per naturam, quorum ipse miseretur. Terminatur ergo in eis omnis preuaricatio, siue peccatum, quia cum in Deo sunt, in quantum unum cum ipso sunt, peccare non possunt. Est itaque in  eis finis peccati et preuaricationis, quia iustitia sempiterna regnat in eis que Christus est. Si non recipis prophetam, audi discipulum Gamalielis, Paulum dico apostolum: Seruus, inquit, et liber, omnes in Christo unum sumus . Et iterum: Omnes qui in Christo baptizati estis, Christum induistis . Itemque: Nihil damnationis est his qui sunt in Christo Iesu . Hec de hebdomadibus Danielis breuiter dixisse sufficiat. Itaque terminum lectioni ponamus, ut in his que sequuntur ab Isaia sumamus initium.



Isaie uaticinia de Iudeorum abiectione et Christi aduentu.

52. Expletis testimoniis duodecim prophetarum,  necnon et questione super hebdomadibus Danielis, ut potuimus, enodata, ueniamus ad Isaiam prophetam, qui Christi mysteria pre cunctis apertius intuens, principatum tenet in choro prophetarum, excepto Dauid, de cuius semine ipse Rex regum natus est. Is tanta complectitur, tam profunda scrutatur, tam manifesta de Christo loquitur, quod nullus est nisi deceptus amentia, neque Iudeus, neque gentilis, qui eius possit obuiare sermonibus a principio uoluminis usque ad locum ubi ait: uerbum quod uidit Isaias filius Amos, de Iuda et Ierusalem  predicat abiectionem populi Iudeorum, post cuius descriptionem transit ad natiuitatem et infantiam Saluatoris, et quod Iudeum libenter audire non credo, uirginem asserit filium parituram, qui non tantum  uno nomine quod est Emmanuel, sed et aliis sex appelletur nominibus, id est admirabilis, consiliarius, Deus, fortis, Pater futuri seculi, princeps pacis , de quibus in suo loco, Domino Deo largiente, dicturi sumus. Incipiamus ergo a capite et Iudeum compellamus respondere per singula.



Isaie prophetia non de ciuitate Ierusalem, sed de illius habitatoribus intelligenda.

53. uisio Isaie filii Amos quam uidit super Iudam et Ierusalem , a deiectione populi Iudeorum sumit exordium, ostendens ea que dicturus est non de Iuda et Ierusalem dici, sed super Iudam et Ierusalem, ut contra eos hec omnia futura predicet que propheticus sermo subiungit, non de omni Isrel loquitur, sed specialiter contra tribum Iude, id  est Iudeos qui tunc regnabant in Ierusalem. In hos inuehitur Dominus per prophetam, et omnem creaturam siue celestem siue terrenam contestatur, ut audiant quid Iudeis fecit, et quod ipsi econtra malum pro bono reddiderunt

54. Audi, celum et auribus percipe, terra  Qui quondam per Moysen, quando fedus inii cum filiis Isrel, testes uos inter me et illos constitui, ut si mandatis obedirent, ad altiora proueherem; si non, de contemptu punirem, dicens: Contestor hodie celum et terram; nunc iterum uos inter me et Iudeos ad testificandum de collectione bonorum, ad audiendum de ingratitudine beneficiorum prouoco. Audi ergo, celum, et auribus percipe, terra, quod iuste debeam de hostibus meis ultionem expetere.



Iudei cur filii primogeniti dicti.---Primogeniti sepius reprobati.


55. Filios enutriui et exaltaui, ipsi autem spreuerunt me . uobis notum est qui habitatis in celis simulque et his qui morantur in terra, que et quanta fecerim populo Iudeorum, quos adoptaui in filios, et dixi primogenitus meus Isrel, quos enutriui quadraginta annis in eremo, et exaltaui in terra Chanaan, dans eis possessionem eorum: ipsi autem pro his omnibus que eis feci, quem debuerant adorare ut Dominum, reddiderunt pro seruitute contemptum, quia spreuerunt me. Hec Dominus de Iudeis querimoniam faciendo habitatoribus celi et terre locutus est. Quod si Iudei superbierint eo quod filios ac primogenitum suum eos Dominus appellauerit,  audiant se ideo dici primogenitos, quia populum meliorem et fortiorem post eos electurus erat, iuxta quod ipse ait ad Moysen: Dimitte me ut irascatur furor meus super populum istum, et ego constituam te super gentem fortiorem quam hec est . Respondeat Iudeus quis sit ille populus, qui longe fortior et melior post eum futurus sit, noueritque in ueteri Instrumento sepius primogenitum esse reprobatum. Cain primogenitus fuit, sed Abel Deo complacuit. Ismel primogenitus fuit, sed in Isaac repromittitur benedictio cunctis gentibus tribuenda. Esau primogenitus fuit, sed benedictionem eius Iacob supplantator accepit. Ruben primogenitus exstitit, sed benedictio de Christi incarnatione  futura ad Iudam translata fuit; in quibus omnibus comprobatur priori populo successurum fore populum meliorem. Sequitur:

56. Cognouit bos possessorem suum, et asinus presepe domini sui; Isrel autem me non cognouit, populus meus non intellexit . Ostendit in quo sit contemptus ab eis, in hoc uidelicet quod brutis animalibus agnoscentibus Dominum et Creatorem, populus autem Iudeorum non cognouerit eum, neque intellexerit. Quod uelim ut dicat mihi Iudeus, si hoc de Patre et non de Filio uelit intelligi, quomodo Isrel Dominum non cognouerit, quem ipse Dominus eduxit de Aegypto, et per medium Rubri maris sicco pede transire fecit, ac manna pauit in eremo, sed et ad ultimum in terram repromissionis induxit:  quod quia probare non potest dici de Patre, de Filio confiteri cogetur, quod ipse non sit agnitus ab eis neque intellectus, de matre uirgine natus, et reclinatus in presepio, ubi eum pastores pecorum uiderunt et intellexerunt, ac sicut Deum glorificauerunt.

57. ue genti peccatrici, populo graui iniquitate, semini nequam, filiis sceleratis!  ue, inquit, genti Iudeorum in hoc peccatrici, quod non agnouit neque recepit Saluatorem, sed interfecit. Populo graui iniquitate, hoc est onerato peccatis homicidii et contemptus in Deum. Semini nequam, quia ex patre diabolo sunt. Filiis sceleratis, in quos omne scelerum genus influxit. Et causam subdit cur tanta populus Iudeorum denotetur infamia.

 58. Dereliquerunt Dominum, blasphemauerunt Sanctum Isrel, abalienati sunt retrorsum . Dereliquerunt Dominum conclamantes: Non habemus regem nisi Cesarem . Blasphemauerunt sanctum Isrel, dicentes: Demonium habes et Samaritanus es . Abalienati sunt retrorsum, qui quondam fuerant in caput, nunc uertuntur in caudam. Et qua de causa sic alienentur, ipse Dominus per Ieremiam exposuit, dicens: Reliqui domum meam, dimisi hereditatem meam, facta est mihi hereditas mea sicut leo in silua, dedit super me uocem suam . Propterea odit eam, que quondam fuit hereditas, quia dedit super eum uocem suam, clamans: Tolle, tolle, crucifige eum .

 59. Facti estis mihi in satietatem, nequaquam dimittam peccata uestra. Ad hec causam per partes exsequitur qua Iudeos abiecerit. Non dimittam, inquit, peccata uestra . Quare? quia manus uestre sanguine plene sunt . Et quid per hoc uelit intelligi, paulo post de ciuitate loquens subiungit: Quomodo facta est meretrix ciuitas fidelis plena iudiciis? iustitia requieuit in ea, nunc autem homicide . Hec omnia, inquit Iudeus, propter peccata nostra comminatus est, ut de cetero nos a malo compesceret. Et hoc Scripture repugnat; nam aperte pronuntiat quod facti estis in satietatem, quod tantumdem ualet, ac si dixisset in tedium. Contra hoc quod patrocinium uobis  assumitis, comminationem Domini penam esse peccatorum uestrorum, suam ponit sententiam, dicens: Non dimittam peccata uestra; causamque subiungit: Manus enim uestre sanguine plene sunt, quo, uel cuius sanguine? Non bouis, non arietis, uel alicuius bruti animalis, sed hominis. Sanguis unius hominis iusti quem effudistis, manus uestras infecit; et ob huius culpam commissi facinoris manus uestre sanguine plene sunt. Quod autem hoc peccatum homicidium sit, ut superius dictum est, ipse propheta testatur loquens de ciuitate: Iustitia habitauit in ea, nunc autem homicide. Ob Saluatoris itaque necem, qui ab eis occisus est, uocantur uiri sanguinum et homicide. Et quamuis superius dixisset, non dimittam uobis peccata uestra, ostendit tamen  apud eum nullum impossibile esse, si uno tantum remedio, hoc est baptismi lauacro salutaris, saluari uoluerint. Unde subinfert:



Iudeorum peccata aqua baptismatis abluenda.

60. Lauamini, mundi estote, auferte malum cogitationum uestrarum ab oculis meis . Quid est lauari nisi baptizari? Aqua nichil prodest nisi adfuerit qui remissionem peccatorum dederit. Non ergo de omni aqua iubetur, ut lauentur, sed de ea tantum in qua peccata mundantur, que non est alia nisi aqua baptismatis. Et hoc facile probari potest, nam cum superius premisisset, Manus uestre sanguine plene sunt, et Iustitia habitauit in ea, nunc autem homicide, de sanguinis effusione et homicidio peccatum eos contraxisse denuntiat, statimque  subinfert quod non dimittet eis hoc peccatum, nisi lauentur et mundentur. Ac si diceret: Non dimitto uobis peccatum homicidii perpetrati, nisi fueritis aqua baptismatis loti, qua peccata mundantur. Respondeat Iudeus ubi inuenerit scriptum in lege, quod homicidium expiationis aqua deleri debeat: quod cum reperire non poterit, nouerit aquam baptismatis esse meliorem Abana et Pharphar fluuiis Damasci, insuper et omnibus aquis Isrel, in qua sola tribuitur omnium, operante Spiritu sancto, remissio peccatorum. Auferte, inquit, malum cogitationum uestrarum ab oculis meis. Quibus uerbis manifeste noui testamenti religio commendatur, que non solum opera, sed et cogitationes a malo discerni iubet, simulque docet quod  pro uictimis et holocaustis et adipe pinguium et sanguine taurorum et hircorum, et pro thymiamate, neomeniis, Sabbato, die festo, ieiuniis, kalendis, et aliis solemnitatibus, fidei Christiane religionem magis habeat acceptabilem. Et probat in consequentibus quod si Iudei lauari uoluerint aqua baptismatis, per quod solum possunt a peccato mundari, posse nigredinem peccatorum mutari candore munditie. Si fuerint, inquit, peccata uestra sicut coccinum, quasi nix dealbabuntur . Hoc est, quamuis effuderitis sanguinem Saluatoris, in cuius passione signum Raab coccinum quondam in fenestra dependit, prefigurans quod ipsa et domus eius in eternum, que est Ecclesia congregata de gentibus,  a morte per eius mortem saluaretur. Scitote tamen quod ubi superabundauit delictum in opere, meritum superabundauit in gratia . Si fueritis aqua loti que cum sanguine Christi manauit de latere . . . ac uelut nix dealbabuntur, quia rubor rubore, id est sanguis peccati sanguine salutari, et nigredo candore delebitur. Et si fuerint rubra quasi uermiculus, in similitudinem cruoris ueneno malignitatis intincta; sciatis tamen quod ille tenerrimus ligni uermiculus qui pendebit in cruce, ut interficiat illum uno mortis sue impetu, qui iugum peccati accreuit super populum Domini; ille, inquam, pro confusione uestra duplici et rubore induet uos lana mundissima proprio uellere, eritisque oues, et ipse pastor, sicut scriptum est: Ego  ipse requiram oues meas, et uisitabo illas sicut uisitat pastor gregem suum in die, quando fuerit in medio ouium suarum dissipatarum . Audi, Iudee, consilium Isaie, et festina lauari, quia quibuscunque aquis lotus fueris, nisi baptismus subuenerit, sorde peccati semper immundus eris, Iob attestante, qui ait: Si lotus fuero quasi aquis uiuis, et fulserint uelut mundissime manus mee, tamen sordibus intinges me, et abominabuntur uestimenta mea . Quibus uerbis ostenditur neminem a peccato posse saluari, nisi per gratiam baptismi, que in precedenti uersu subtili sermone describitur. Hec super abiectione populi Iudeorum dicta sufficiant, sequentia uideamus, et ea que Iudeo  magis displicere nouerimus, proferamus in medium. Non enim nostrum propositum est ex ordine Isaiam exponere, sed ea que de Christo manifeste dicta sunt contra perfidiam Iudeorum apertius explanare.



Isaie prophetia de uocatione gentium expenditur.

61. Erit in nouissimis diebus preparatus mons domus Domini in uertice montium, et eleuabitur super colles, et fluent ad eum omnes gentes, et ibunt populi multi, et dicent: uenite, ascendamus ad montem Domini . Post descriptam abiectionem populi Iudeorum, transit ad uocationem gentium, et uno populo deleto, multitudinem populorum ad montem Domini uenturam esse constanter affirmat. Prius agit de uerbo quod postea Montem uocat, et  dicit se uidisse uerbum de Iuda et Ierusalem, statimque subiungit illud uerbum nouissimis diebus montem esse futurum in uerticem montium.

62. Erit, inquit, in nouissimis diebus preparatus mons domus Domini in uertice montium. Quod est aperte dicere: Nouissimo tempore fiet uerbum Altissimi mons in uerticem montium, hoc est sublimis supra sublimitatem sublimium. Erit preparatus, quia predestinatus est, ut homo fiat. In uertice montium, quia homo supra homines et Sanctus sanctorum erit. Nihil eo altius, sub quo omnis creatura est. Ipse tamen erit preparatus, ut eleuetur super colles, quia ideo fiet Deus humilis, ut eleuetur homo sublimis, ac super omnes celos ascendat, sedeatque ad dexteram maiestatis in excelsis.  Et quidem hoc est quod ait: uerbum quod uidit Isaias . In prima uisione uidet abiectionem populi Iudeorum, in secunda uerbum Dei sub specie montis altissimi apparendum, in tertia ipsum et eumdem, qui mons dictus est, post Incarnationis eius mysterium uidet Dominum sedentem super solium excelsum, ut exponat apertius quid sit mons domus Domini in uertice montium. Sequitur: Et fluent ad eum omnes gentes, non tantum una gens de Iudea, sed omnes gentes; ut uno populo derelicto, ueniant multi populi et dicant: Ascendamus ad montem, nequaquam Sinai uel Oliueti, sed montem Domini. Dicat nunc Iudeus quis sit iste mons qui tam sublimis est, ut eleuetur super omnes colles; tam accessibilis, ut fluant ad eum omnes  gentes. Utinam circumferat oculos suos per uniuersam Iudeam, quia inde debuit iste mons surgere, et tandiu aspiciat capita montium, quousque probauerit aggerem terre conglobatum debere dici montem istum, de quo Isaias locutus est: Templum, inquit, quod in monte situm est, tam sublime erit edificatum ueniente Messia, quod super omnes montes et colles uideri poterit. Et ideo dicit quod de Sion debeat exire lex et uerbum Domini de Ierusalem. Sed si hoc uerum est, quomodo propheta postquam predixerat omnes gentes ad hunc montem uenire, et ibi doceri de uiis Domini, populum suum hortatus est, ut cum eo ad hunc montem uenirent, et ambularent in nomine Domini? Sic enim  ait: Domus Iacob, uenite ambulemus in lumine Domini . Si Iudei templum et ciuitatem habebunt, quomodo inuitantur uenire ad id quod habetur ab eis? Destruit hoc propheta cum subdit: Proiecisti enim populum tuum domum Iacob . Quia noluerunt audire prophetam monentem ut uenirent et ambularent in lumine Domini; ubi aperte innuitur quod ipse Dominus iste mons est. Dicit enim ideo proiecisse populum suum. Et ne ueniat in ambiguum quis sit iste populus, adiungit domum Iacob. Si populus Iudeorum ideo proiectus est quia noluit ad hunc montem accedere, non est iste mons templum quod futurum est, si tamen aliquod erit, ut Iudeus affirmat. Conuincat ipse propheta Iudeum falsa de hoc monte dixisse. Et primum queratur  ab eo, cum probare non possit hec esse dicta de templo, quid dicat esse domum Domini. Si celum in quo Deus habitat domus Domini est, et Deus altior celo est, utique mons iste Deus est. Ergo totus hic locus de Domino est, quod uidelicet ipse sit preparatus in uertice montium, hoc est sanctus incarnatus in medio sanctorum. Hic eleuatus est super colles, quia altior omni homine factus est Deus homo. Ad hunc iam confluxit Ecclesia ex omni gente congregata, simulque cum ea populi multi dicentes: Ascendamus ad Dominum et docebit nos uiam salutis, ut eamus per eam. Probat hoc hodie uerum esse tam Ierosolymitana quam Romana Ecclesia, et completur quod in eodem propheta dictum est: Filii tui de longe uenient, et filie tue de latere  surgent . Ac quoniam quod propheta petierat obtinere non potuit, adhortatus enim fuerat populum, ut cum eo uenirent et ambularent in nomine Domini, tanquam ex consilio Iudeos post pauca premunit, dicens: Quiescite ab homine cuius spiritus in naribus eius est, quia excelsus reputatus est ipse . Ac si dicat apertius quoniam proiecti estis eo quod in montem domus Domini, hoc est in Christum Saluatorem credere noluistis, cauete uobis de cetero, ne iniiciatis manus in eum qui Deus homo factus est inter homines; spiritum habet et animam, et spirat ac uiuit ut ceteri. Quiescite ab eo, nolite eum persequi, nolite emulari, quia non cedet uobis in prosperum. Erit enim uobis in ruinam et in laqueum, lapis offensionis et petra scandali  , nisi cessetis ab odio quo nocere studetis. At quia per hoc minime uidet eorum cessare perfidiam, relictis eis post multa et uaria que refert in medio de huius hominis glorificatione subiungit.



Prophetia de Christi glorificatione.---Ridicula Iudeorum explicatio de germine

63. In die illa erit germen Domini in magnificentia, et gloria, et fructus terre sublimis, et exsultatio his qui saluati fuerint de Isrel; et erit omnis qui relictus fuerit in Sion, et residuus in Ierusalem, Sanctus uocabitur, omnis qui inuentus fuerit scriptus in uita in Ierusalem . Qui superius dictus fuerat mons propter altitudinem diuinitatis, postea lumen Domini, quia Filius a Patre lumen de lumine  est; postremo manifeste uocatus est homo, ubi ait: Quiescite ab homine cuius spiritus in naribus eius est ; nunc tanquam ex nouo germen Domini appellatur, ut eius sublimitas deitatis intelligatur apertius. Et recte germen Domini appellatur, quia uirtus et imago Patris est. Hoc germen Domini dixit esse in magnificentia et gloria in diebus illis, uidelicet quando germen Domini homo fieret; prius in magnificentia, propter ea que gloriose facturus erat inter homines; postea in gloria, propter glorificationem humanitatis assumpte ad thronum maiestatis. Quid uero sit germen in gloria, statim exponendo subiungit: Et fructus terre sublimis, de quo fructu Dauid ait quod Dominus daret benignitatem, Filium de celo mitteret, et terra nostra daret  fructum suum, hoc est corpus uirgineum Dei Filium generaret. Fructus ille sublimis factus est, quia natura humanitatis eius assumpte super omnem creaturam exaltata est. Iudeus affirmat quod iste fructus esse debeat ficus, aut malogranatum, aut aliquid huiusmodi. Et si ficus preter solitum in sublimitatem status altioris accresceret, que inde exsultatio saluandis de populo proueniret? Sed fructus sublimis Filius uirginis est, eleuatus ad dextram Patris, per quem letitia et exsultatio saluatis de salute prouenit; et non dixit omnem populum saluandum, sed reliquias tantum, id est apostolos et eos qui per apostolos et eorum successores crediderunt. Sic enim ait: Et erit omnis qui relictus fuerit in Sion, et residuus in Ierusalem,  Sanctus uocabitur, omnis qui inuentus fuerit scriptus in uita in Ierusalem. Relictum et residuum non solet dici aliquid totum, sed pars totius, et ipsa minima. Reliquie ergo populi tantum salue facte sunt, non omnis populi multitudo. Et, Deus bone! qua ratione tibi repromittis, Iudee, Saturnia regna, Ierusalem auream, et de cunctis partibus orbis dispersos ad Iudeam confluere? Isaias affirmat, abiecto populo Iudeorum, omnes gentes ad montem qui Christus est esse uenturas, et Iudeus adhuc noua tempora Salomonis exspectat. Salomon namque fecit ut tanta esset auri argentique copia in Ierusalem quanta lapidum. Hec ipse uel his similia futura contendit, hoc eodem propheta resistente atque dicente: Derelinquetur filia Sion sicut umbraculum  in uinea, et sicut tugurium in cucumerario, sicut ciuitas que uastatur , de cuius uastitate superius in capitulo Danielis quedam plenius dicta sunt. Sequitur: Sanctus uocabitur omnis qui inuentus fuerit scriptus in uita in Ierusalem. Cui germen Domini fructus terre sublimis, qui est Christus, fuerit gloria et exsultatio, hic plane uocabitur Sanctus et erit, quia scriptus inuenietur in uita, in illa celesti Ierusalem, ad quam alius propheta suspirans ait: Concupiscit et deficit anima mea in atria Domini . uere Sanctus erit, cui religio descripta superius placuerit, uidelicet qui lotus fuerit in baptismo, et postea mundus in baptismi sacramento permanserit, inuenietur  scriptus in uita, hoc est electus in Christo.



Deum in qua forma uiderint prophete et patriarche.

64. His propheta de Christo predictis, post quedam interposita, que nunc enumerare longum est, transit ad aliam uisionem, in qua uidet Dominum sedentem super solium excelsum et eleuatum . Sed antequam de uisione dicamus, libet interrogare Iudeum in qua forma prophete uel patriarche Dominum uiderint. Abraham uidit Dominum non in diuinitate, sed in humana forma; quod Iudeus negare non potest, quia scriptum est: Apparuit autem Dominus Abrahe in conualle Mambre sedenti in ostio tabernaculi . Cumque leuasset oculos suos, apparuerunt ei tres uiri. In humana ergo forma fuit hoc quod uidit de Domino;  sed ne aliquis amicorum meorum mihi obiiciat hoc non esse uerum, tibi, lector, in aure dico, ne Iudeus hoc audiat; Hieronymus super eodem capitulo in Isaia locutus est: »Legimus, inquit, quod ab Abraham uisus sit Dominus in hominis figura, et cum Iacob quasi homo luctatus sit qui Deus erat, unde et ipse locus appellatus est Fanuel, hoc est facies Dei: uidi enim, ait, Deum facie ad faciem, et salua facta est anima mea . Ezechiel quoque uidit Dominum in forma hominis sedentem super Cherubim, a lumbis eius et deorsum erat quasi ignis, et superiora habebant speciem electri.« Hec Hieronymus, cui non est alter similis in expositione Scripturarum. Si Deus a patriarchis et prophetis in figura hominis uisus est, permittat  nobis Iudeus ut dicamus his nouissimis diebus Deum nobis apparuisse per hominem. Restat adhuc ut nobis exponat quid Moyses de Domino, uel in qua figura Deum uiderit. Sic enim ait ad Dominum: Si inueni gratiam in oculis tuis, ostende mihi faciem tuam . Cui Dominus: Non poteris uidere faciem meam. Ecce, inquit, est locus apud me; stabis super petram, cumque transibit gloria mea, ponam te in foramine petre, et protegam dextra mea donec transeam; tollamque manum meam, et uidebis posteriora mea . Si Moyses non potuit uidere faciem Domini, quid sibi uult quod ait: Loquebatur autem Dominus ad Moysem facie ad faciem, sicut loqui solet homo ad amicum suum? . Preterea si non potuit uidere nisi posteriora Domini,  quero quid uiderit, talos, an humeros, tergum an cetera? Sed Dominus ait: Tollam manum meam et uidebis posteriora mea. Satis comperit lector prudens ad quod inconueniens duci poterit, si super hoc disputationis ordo processerit, neque meum est ad presens nugas Iudeorum exponere, sed mysteria ueritatis inquirere. Redeamus ergo ad uisionem prophete, et audiamus quid uiderit.



Alia Isaie uisio expenditur.---Quis sit Filius hominis quem uidit Daniel.---Mysterium Trinitatis.

65. Anno quo mortuus est rex Ozias, uidi Dominum sedentem super solium excelsum et eleuatum . Ipsum profecto quem superius fructum terre sublimem dixerat, nunc eamdem sublimitatem exponit apertius, et Dominum in maiestate diuina  regnantem uocat, cuius solium est altitudo celorum, cui ipse presidet, prout sue uoluntati complacuit, quia sub eo omnis altitudo est, que Deus non est. Excelsum est ergo solium eius et eleuatum, quia sub eo omnis altitudo est que Deus non est Excelsum ergo solium eius et eleuatum, quia quidquid sublimius in creaturis est, ipsi diuinitati submissum atque subiectum est. uidit itaque propheta Dominum qui super omnia est, sedentem super solium excelsum et eleuatum. Seraphim stabant super illud, hoc est illa agmina beatorum spirituum que excelsiora post Deum sunt in altioribus semper commorantia. Sex ale uni et sex ale alteri . Senas alas habere dicuntur qui in circuitu Domini sunt; quia de fabricatione tantum  mundi, que sex diebus facta est, notitiam iuxta Dei preceptum mortalibus prebent. Ministri enim Dei sunt ad eius uoluntatem implendam quotquot sunt, uel superiores uel inferiores, attestante Propheta, qui ait: Benedicite Dominum, omnes angeli eius, potentes uirtute, facientes uerbum illius, ad audiendum uocem sermonis eius. Duabus uelabant caput eius, et duabus uelabant pedes eius, et duabus uolabant . Caput Dei superioribus alis et inferioribus pedes eius operiunt, quia preterita ante mundum, et futura post mundum, dum soli Deo nota sunt, media tantum uideri possunt que in hoc mundo facta sunt. Et notandum quod seraphim dicuntur alis suis uelare Domini caput et pedes. Illa  diuina substantia Trinitatis, que tota est perfectio Deitatis, nec caput nec pedes habere recte dici potest, que in sua natura hominibus inuisibilis est, angelis incomprehensibilis, utrisque mirabilis et adoranda ac super omnia ueneranda. Quamuis ergo propheta Dominum uideat sedentem super solium excelsum ac totam Trinitatem intelligat, non tamen uidet ex toto illam perfectam atque ineffabilem substantiam Deitatis; sed id tantum quod se uisibile prebuit, ad insinuandum post tempora multa futurum Dominice Incarnationis sacramentum. Nec mirum si Deum in figura corporis uideat antequam fiat homo, cum ipse Dominus dicat: Ego uisiones multiplicaui, et in manibus prophetarum assimilatus sum , et multa in figura precesserunt, que  postea rei ueritate completa sunt, et hoc probemus exemplo. Daniel tanquam in uisione nocturna mysterium Incarnationis Filii Dei se uidisse testatur, ita dicens: Aspiciebam in uisione noctis, et ecce cum nubibus celi quasi filius hominis uenit, et usque ad Antiquum dierum peruenit, et dedit ei potestatem, et honorem, et regnum; et omnis populus, tribus et lingue seruient ei . Precesserunt hec in figura que postea rei ueritate completa sunt. Sed et Manuhe Dominum in hominis figura se uidisse testatur, uxori sue dicens: Morte moriemur, quia uidimus Dominum . Non dixit quia uidimus angelum, sed quia uidimus Dominum. Attamen respondeat Iudeus, quis sit iste Filius hominis, qui uenit cum nubibus celi, et ascendit usque ad  Antiquum dierum ac sempiternum Deum, cui ipse Deus dedit potestatem et honorem et regnum, ut omnis populus, tribus et lingue seruiant ei, ostendatque simul quomodo potestas eius potestas eterna sit, et regnum eius corrumpi non possit. Cum omnis homo sit Filius hominum, qua ratione debet intelligi Filius hominis numero singulari, qui ex duorum procreatione sit generatus? Preterea quis filiorum hominum potest usque ad nubes ascendere, penetrare celum et peruenire usque ad thronum maiestatis in excelsis, ut ibi detur ei ab Altissimo potestas et honor et seruitus omnium populorum ac regnum sempiternum quod finem non habeat? Querat donec inueniat, et tandiu querat quousque querendo deficiat. Nullus poterit alius  inueniri, nisi ille flos Marie, uirginis Filius, qui Deus de celo uenit, ut ex ea carnem assumeret; absque omni conditione uirili natus est, ac Filius hominis factus, ipsam suam humanitatem ad excelsa leuauit, sicut de eo Propheta canens in psalmo predixerat: Ascendens in altum captiuam duxit captiuitatem , et Psallite Domino, qui ascendit super celos celorum . Hinc data est summo Patre potestas secundum quod homo est et honor regni, ut sedeat ad dextram eius, donec ponat omnes inimicos eius sub scabellum pedum eius ; cuius regnum sempiternum est, quia, etsi cepit secundum id quod homo est, tamen secundum quod Deus est, nec incepit  esse, nec desinit. Potestas ergo non datur ei nisi secundum id quod homo est, quia iuxta id quod cum Patre et Spiritu sancto unus Deus est, eiusdem cum eis potentie est, que nequaquam ab eo auferri potest, quia Deus et homo una persona est. uidit itaque Isaias non totam substantiam deitatis, sed media Domini tantum, uidelicet quod in hoc mundo factus est, qui recte quoddam medium dicitur positum inter preterita ante mundum et futura post seculum. Cetera uero Domini alis seraphim uelata sunt, quia nobis occulta, nec possumus intellectu percipere priora que fuerunt antequam mundus fieret, nec ea que post finem eius futura sunt. De his tantum cognoscere possumus que in presenti seculo facta sunt; et hoc est quod duabus  alis mediis uolabant, et media Domini uisibilia esse demonstrantur, per id dantes intelligi, quod Deus mundo uisibilis appareret in homine. Et clamabant alter ad alterum . Non duo tantum, hoc est unus ad unum, sed unusquisque ad alium, resonando mysterium Trinitatis. Felix et gloriosa illa multitudo beatorum spirituum, cui data est illius summe diuinitatis uidere decorem, sentire dulcedinem, contemplari faciem, adorare maiestatem, nichil aliud agere nisi laudes Domini resonare. Quid uero clament insinuat cum subiungit: Sanctus, sanctus, sanctus, Dominus exercituum, plena est omnis terra gloria eius . Ut personarum proprietates ac sacramentum Trinitatis  insinuent, tertio Sanctum clamant, ut eiusdem Trinitatis in substantia predicent unitatem, subiungunt: Dominus exercituum, id est omnium celestium uirtutum. Plena est omnis terra gloria eius, non tantum templum uel sola Iudea, sed omnis terra. Admirantur agmina supernarum uirtutum Dominum maiestatis ad ima uelle descendere, et humiliari ut fiat homo, ostendatque gloriam suam non soli populo Iudeorum, sed uniuerso mundo; ac cum digna admiratione laudantes dicant: Plena est omnis terra gloria eius. Moyses cum pro adorato uitulo Dominum deprecaretur, dicens: Obsecro, Domine, dimitte peccata populi tui, respondit ei Dominus: Propitius ero illis, uerumtamen uiuo ego, et uiuit nomen meum, quia implebitur gloria mea omnis terra  . Ac si diceret: Quia cerno quod populus iste dure ceruicis est, et adhuc me presente, uitulum adorauit; uiuo ego, et uiuit nomen meum, quia sicut contempserunt me, et ego contemnam eos, ac pro una gente derelicta, implebitur gloria mea omnis terra, et omnis quicunque inuocauerit nomen meum saluus erit, nec tenebitur intra unius terre terminos, ut inde glorientur et dicant: Non fecit taliter omni nationi, sed per totum orbem abundabit ex gratia, ut impleatur illud quod scriptum est: Replebitur maiestate eius omnis terra. Cur ergo Iudeus exspectet nouum propitiatorium, ubi habitet gloria Domini, que iam in omni terra refulget? Friuolum est affirmare de cetero, ut omnem terram Dei gloria deserat, ac pro libitu Iudeorum  inter alas cherub tanquam in occulto resideat. Sentiant illi quod uoluerint, nos omissis fabulis otiosis quid propheta post uisionem audierit uideamus.



Trinitatis mysterium iterum explicatur.

66. Et audiui uocem Domini dicentis: Quem mittam? et quis ibit nobis?  Responde: Rabbi Querimus a te quid sibi uelit quod Dominus loquitur de se ipso primus numero singulari dicens: Quem mittam? et postea numero plurali subiungit: Et quis ibit nobis? uidesne adhuc quod in substantia Dominus se uelit unum intelligi et trinum in personis? Que est ista in uerbis Domini uariatio, imo in ipso Domino trinitatis et unitatis affirmatio? Quem mittam? id unitatis est. Quis ibit nobis? de quibus dicitur? non de agminibus seraphim, quia propheta  nullius uocem audiuit, nisi solius Domini dicentis: Quem mittam? et quis ibit nobis? Recordare quid superius seraphim clamauerint, quomodo unitatem in trinitate, et trinitatem in unitate monstrauerint ac dixerint: Sanctus, sanctus, sanctus Dominus exercituum , et solutionem huius questionis inuenies. Concedo, inquis, quod de se et de Spiritu suo locutus sit, sed quod Filium habeat non recipio. Respondeant hic uirtutes celorum, et utrum bene an male senseris apertius innuant. Sanctus, inquiunt, sanctus, sanctus. Si trinitas non est Deus, quis est ille qui tertio dicitur Sanctus in deitate? Aut tres personas et unum Deum confiteri cogeris Patrem et Filium et Spiritum sanctum,  aut aliquid nouum et inauditum more tuo reperies, quod erit falsum et exsecrabile et omnino probare non poteris. Unde quia hinc facile conuinci posse te comperis, de cetero digito compesce labellum.



Excecatio Iudeorum.

67. Sequitur: Et dixi: Ecce Ego, mitte me . Non hoc ex presumptuosa temeritate locutus est, sed ex magno desiderantis affectu, ut omnipotentis pareat iussioni et populo suo uoluntatem eius annuntiet. Simulque notandum quod Domino, iubente, Trinitas imperat, et propheta se per omnia seruum Trinitatis affirmat. Et dixit: uade et dices populo huic: Audite auditu et nolite intelligere; uidete uisu, et nolite cognoscere . Quid est hoc quod iubentur audire Iudei, et non intelligere? Certe  mysterium Saluatoris quod superius propheta cognouit et intellexit, audiuit et credidit. uiderat namque Dominum sedentem super solium excelsum ; ac quia sublimis Deus dignaretur homo fieri humilis, audierat seraphim proclamantia, quod ipso descendente de celo propter eius presentiam uenientis in carne: plena esset omnis terra gloria eius, cuius intellectum penitus a Iudeis auertens imperat, ut propheta predicet eis quid futurum sit. Audite, inquit, auditu uerba Saluatoris cum uenerit, et nolite intelligere quia permisit Dominus indurari corda uestra, et nequaquam ad penitentiam emolliuntur. Et uidete eum uisu presentem in carne, et nolite cognoscere ne Dei cassetur propositum, quod una gens ceca fiat, ut omnis mundus uideat.  At postquam propheta preceptum audierat, intelligens et ipse Domini uoluntatem, orat et precatur ut eius uoluntas per omnia fiat. Exceca, inquit, cor populi huius, et aures eius aggraua, ne forte uideat oculis suis, et auribus audiat, et corde suo intelligat, et conuertatur et sanem eum . Hic uellem per te, Iudee, cognoscere cuius sit ista oratio, Domini imperantis, an prophete deprecantis, aut illius iusto iudicio disponentis, qui neque andiendus, neque intelligendus est a populo Iudeorum? Si Domini imperantis, non est culpa populi quod cecus fiat, sed potentia precipientis: Si prophete deprecantis, quamuis ita sane possit intelligi, quomodo ad eum referri poterit quod subinfertur, et conuertatur et sanem eum, cum solius Dei sit post conuersionem  dare salutem? Sed illius non incongrue, salua fidei ratione et maiore auctoritate, dici potest, cui possibile est prius conuertere et post conuersionem prestare salutem. At cuiuscunque sit, hoc imprecatur populo Iudeorum, ut audiant et non intelligant, uideant et non cognoscant, ceci fiant et surdi, ne conuertantur et sanentur. Ubi aperte monstratur quanta miseria teneantur, qui nec audire, nec intelligere, nec uidere, nec cognoscere possint Dominum Saluatorem, nec etiam penitentia digni sunt, ut conuertantur et salutem obtineant. Sequitur:

68. Et dixi: Usquequo, Domine? Et dixit: Donec desolentur ciuitates absque habitatore, et domus sine homine, et terra relinquatur deserta . Ac  si superius dixisset: O Domine, precipis mihi loqui nunc populo Iudeorum, ut audiant et non intelligant Saluatorem, uideant eum et non cognoscant; uerumtamen usquequo, Domine, hec sententia permanebit, ut audiens non audiat, uidensque non uideat? Cui respondit Dominus: Tandiu non audiet et non uidebit, et excecatum habebit cor, donec ciuitates Iudee, uespasiano Titoque pugnantibus, penitus subuertantur, in tantum ut ne nomen quidem permaneat; et domus, si que remanserint, sine habitatore sint, et terra redigatur in solitudinem, et uel fuga uel captiuitate in totum orbem Iudaicus populus dispergatur. Dat ergo Iudeis certum captiuitatis atque uastationis signum, causamque  describit, eo uidelicet quod Saluatorem ad se uenientem non receperint, neque intellexerint, sed e contrario filium patrisfamilias interfecerint, dicentes: Hic est heres, occidamus eum, et habebimus hereditatem eius . Hec postquam de cecitate Iudaici populi et euersione Ierusalem propheta Domino reuelante cognouit, transit ad obsidionem que facta est in diebus Achaz, preliantibus contra Ierusalem Rasin rege Syrie et Phacee filio Romelie, ut sub occasione misericordie qua Dominus populum liberauit obsessum, filium suum de uirgine nasciturum annuntiet; quod quia longum est per singula uerba discutere, melius est ut Iudeo relinquamus historiam ruminandam, et ueniamus ad rem, ut prophetiam Emmanuelis tam de uirgine  nascituri, quam apud inferos animas liberaturi, ac postea super omnes celos ascensuri, intelligere cum propheta possimus. Hec enim sunt duo signa, que dominus Achaz regi proposuit querenda, ac optionem dedit, quod horum prius uellet accipere, aut de excelso celorum aut de profundo infernorum.

69. Locutus est, inquit, ad Achaz dicens: Pete tibi signum a Domino Deo tuo in profundum inferni siue in excelsum supra . Dixerat ei propheta superius, Domino iubente, ne timeas a duabus caudis titionum fumigantiam istorum . Quod est aliis uerbis dicere: uide ne paueas a facie duorum istorum qui consurrexerunt aduersum te, Rasin uidelicet regis Syrie et Phacee filii Romelie, quia  utriusque imperium infra sexaginta quinque annos finiendum est. Quos ideo dico caudas titionum, quia omnis uirtus eorum fine est proxima; et si quid restat de cetero, uelut fumus euanescet in posterum. Ergo ne paueas quia te et populum tuum de manibus eorum liberare decreui. Quod si hoc pre nimia desperatione non credis, pete tibi signum a Domino, quia ipse presto est reuelare que facturus sit post tempora multa uel apud inferos uel supra celos. Pete ergo tibi hoc signum, quod in utroque potens sit, in celo uidelicet et in inferno, quod quamuis non petieris, ipse tamen domui Dauid daturus est, ut impleat illud quod promisit dicens: De fructu uentris tui ponam, super sedem tuam. Et dixit Achaz: Non petam, et non tentabo Dominum  . Quod recte diceret, si hoc ea causa dixisset, ne fieret transgressor legis, qua dictum est: Non tentabis Dominum Deum tuum . Sed idololatra erat, et ideo noluit signum a Domino postulare, ne Dominus glorificaretur in eo, si signum quod postulauerat prestitisset. Quod propheta comperiens, rege impio derelicto, conuertit signum et sermonem Domini ad domum Dauid, hoc est ad Iudam et Ierusalem, dicens: Audite ergo, domus Dauid; et paucis interpositis, subiungit: Propterea dabit Dominus ipse uobis signum , quod sitis hac uice de manibus obsessorum liberandi. Non propheta; non angelus, sed ipse Dominus dabit uobis quod Achaz accipere renuit, uidelicet signum  quod modo non fiet, sed in futuro, et quia hoc signum dare solius Dei est. Memento quod quidquid Deus dixerit esse futurum, necesse est ut ueniat: quapropter adhibe fidem promisso Dei, ut futuri signi certitudine roboratus illius fide ab instanti periculo libereris. Non fiet statim quod loquitur, nec in continenti, sed in longinquum, ideoque maius erit meritum quod saluaberis in presenti, si speraueris quod nondum est, et credideris quod non uides, et nunc audi, domus Dauid.



Prophetia de uirginis partu expenditur.---Triplex illius a Iudeis explicatio.

70. Ecce uirgo concipiet et pariet filium . En signum quod tibi Dominus dat in presenti, uere nouum atque mirabile; quia uirgo pariet, hoc est non  modo, sed in futuro; cuius partus ideo nunc prenuntiatur, et filius datur in signum, ut agnoscas quod Deus qui tunc nascetur ex uirgine, modo tecum est, et ob preconium et gratiam subsequentis preueniet te, ac liberabit ab instanti periculo donum misericordie precedentis. uocabitur enim Emmanuel , quod est nobiscum Deus, ut ante secula Deus, de uirgine natus, Homo nobiscum conuersetur in mundo. Predixit tibi Deus filium nasciturum qui dicatur nobiscum Deus, ac te secretum suum quodammodo prescire concessit. Crede quod futurum est, et ob fidei meritum etiam in presenti beneficio gratulare, quia iam precedit effectus sacramenti futuri in hoc quod eius nomine inuocato, fugatis hostibus, eris de pace simul et  triumpho secura. Ne uelis dicere, quod promissam in presenti uictoriam debeat hoc signum, id est natiuitas Emmanuelis precedere; quia beneficium quod premittit, non adimit signi subsequentis effectum. Est ergo liberatio de presenti significatio signi, non tamen ipsum signum sacramenti futuri, quia hoc erit ipsum signum quod uirgo concipiet et pariet filium. Hic Iudeus totis uiribus ad bella procedit armatus, diuersis questionibus premunitus, ut si prima non potuerit, secunda uel tertia feriat, quousque spem Christianorum uanam esse probare sua falsitate preualeat. Et quia hec questio sepius inter nos uentilata Iudeos de respondenda ratione prudentiores effecit, triplicem nobis solutionem  obiiciunt, approbare nitentes non hec esse de Christo dicta, sed uel de Ezechia, uel de filio Isaie, uel de alio nescio quo, qui de nupta et experta maritum et non de uirgine sit generatus; quorum oppositiones facile redigemus ad nichilum, et filium uirginalem Deum et Dominum nostrum Iesum Christum esse, ipso auxiliante, probabimus.



Demonstratur hanc prophetiam non intelligendam de filio Ezechie.

71. Igitur incipiamus respondere fidei nostre aduersariis, et uera falsis opponere, ut per omnia se conuictos intelligant, qui nos conuincere sperant. Aiunt hunc esse de quo propheta loquitur Ezechiam filium Achaz, sub quo Samaria capta atque subuersa  est, in qua tunc regnabat Phacee filius Romelie, et post eum Ose filius Hela, et hos esse duas caudas titionum, quorum imperium finitum asserunt et deletum, antequam sciret Ezechias reprobare malum et eligere bonum, quod omnia falsum esse probat historia, in qua sic legitur: Regnauit Achaz, filius Ioathan, super Iudam et Ierusalem annis sexdecim, cui successit in regnum filius eius Ezechias annos natus uiginti quinque, et uiginti nouem annis regnauit in Ierusalem . Si Ezechias uiginti quinque annorum erat quando patri successit in regnum, et pater eius regnauit sexdecim annis in Ierusalem, inuenitur Ezechias primo anno regni patris sui nouem annos habuisse, et quomodo puer nouem annorum eo iam tempore  quo hec dicta sunt concipiendus erat, aut hunc aliqua mulier iterum erat paritura? Primo namque anno imperii Achaz prophetata sunt hec que scripta commemorat. Item, quomodo stare poterit quod sequitur; prius enim quam sciat puer rebrobare malum et eligere bonum, derelinquetur terra quam detestaris a facie duorum regum istorum? Siquidem anno sexto imperii Ezechie uenit Salmanasar rex Assur, et obsedit Samariam tribus annis, et nono anno regis Ose cepit eam, uinctumque Ose misit in carcerem, et transtulit Isrel in Assyrios. Si iste qui nasciturus est tam paruulus erat, ut malum a bono discernere nequeat, et antequam tempus egrediatur infantie, terra Samarie ab Assyriis uastanda est, respondeant quomodo Ezechias triginta  et uno annis infantulus predicetur, et tam rudis etatis, ut mel et butyrum comedens nesciat quid sit bonum uel malum? Quod cum probare non poterunt, agnoscant esse falsum quod super Ezechia interpretari conantur.

72. Preterea illud attendat quod is qui de uirgine nasciturus est, non sit a propheta uocatus Ezechias, sed Emmanuel. Hoc, inquiunt, referri potest ad Ezechiam, quia cunctis diebus uite eius fuit Deus nobiscum, quod intelligitur Emmanuele. Respondemus hoc uerum esse, si Ezechias eo tempore nasciturus esset, quo hec predicta sunt, sed iam nouem annorum erat. Ergo neque nomen, neque natiuitas ei aptari potest. Sed iste qui nasciturus est de  puella, ut ipsi uolunt, uel de uirgine, ut nos probamus, hoc nomen debet habere. Probent Ezechiam etate nouem annorum secunda uice non de propria matre, sed de puella natum, et unum hominem secundum carnem posse duas matres et duas natiuitates habere, et dabimus ei cum secunda natiuitate hoc nomen quod est Emmanuel. Quod si bis natus fuerit, et bis conceptus erit, quia propheta de nascituro sic ait: Ecce uirgo concipiet, et pariet filium. Sed quod nouem annorum adolescens iterum possit a patre generari, uel a matre concipi, et corpus etate solidum iterum resolui in humorem aptum ad concipiendum, sicut nefas est credere, ita stultissimum est affirmare. Desinant itaque prophetiam de Christo ad Ezechiam uertere, quia ex superioribus  liquet, ea que dicunt omnino esse non posse; et hoc quidem nos speramus satis aperte monstrasse.



Demonstratur prophetiam de Christo non intelligi de filio Isaie.

73. Transeunt ad aliud, et dicunt Isaiam duos filios habuisse, quorum unus dictus sit Iasub, alter Emmanuel: et quia in consequentibus legitur, et accessi ad prophetissam, et concepit, et peperit filium , prophetiam de filio eius Emmanuele dictam esse contendunt. Quibus respondemus: Si hec de filio Isaie dicta sunt, quomodo presumpsit pater eius filium suum hoc nomine nominare quod est Emmanuel contra Domini iubentis imperium? Nam sequitur: Et dixit Dominus ad me: uoca nomen  eius, uelociter spolia detrahe, Cito predare, quia antequam sciat puer uocare patrem suum et matrem suam, auferetur fortitudo Damasci et spolia Samarie coram rege Assyriorum . Quomodo ista de Emmanuel filio Isaie dicta sunt, cum et ipse natus sit antequam hec propheta prediceret? Nam sic legitur: Et dixit Dominus ad Isaiam: Egredere in occursum Achaz tu et Iasub filius tuus qui derelictus est . Qui Iasub ideo derelictus dicitur, quia frater eius de quo nunc sermo est, iuxta sententiam Iudeorum fugerat ad Assyrios, et prodiderat eis partem ciuitatis. Et hunc dicunt esse Rapsacen, qui locutus est Hebraice ad eos qui sedebant super murum quando exercitus Sennacherib obsederat Ierusalem. Sed fidem dictorum his a  quibus dicta sunt derelinquentes, probemus non eumdem esse filium Isaie, quem hic propheta de uirgine nasciturum affirmat. Patet cunctis qui nouerunt historiam, quod sub rege Achaz ascendit Teglaphalassar rex Assyriorum in Damascum, et uastauit eam, et transtulit habitatores eius Cyrenen, et Rasin interfecit. Hinc Iudei argumentum assumunt, et ab Emmanuele transeunt ad nescio quem filium tertium Isaie, quem prophetissa, ut ipsi asserunt, iuxta prophete sermonem concepit et peperit, et nomen imposuit Cito predare; et dicunt antequam ille, qui sub rege Achaz natus est, sciret uocare patrem et matrem, quod rex Assyriorum Damascum uastauerit. Sed queso, ut respondeant, quomodo spolia Samarie idem rex Assyriorum  abstulerit, antequam predictus puer tempus egrederetur infantie, cum manifestum sit, quod sexto anno regni Ezechie Samaria subuersa sit a Salmanasar rege Assyriorum, utrumque debere compleri antequam puer uocare sciret patrem et matrem asseruit, qui ait: Antequam sciat puer hec et illa, auferetur fortitudo Damasci et spolia Samarie coram rege Assyrioram . Aut quomodo sub uno completum esse probabunt quod sub duobus regibus actum est? Quocunque anno regni Achaz Damascus a Teglaphalassar subuersa sit, illud tamen notum est, quod sexto anno regni Ezechie Samaria a Salmanasar, rege Assyriorum, uastata est. Et si primo anno regni Achaz quando hec dicta sunt conceptus et natus est puer, hoc enim uolunt  Iudei, quod statim accessit ad prophetissam, et concepit, et peperit filium, et uocauit nomen eius uelociter spolia detrahe, cito predare, uel ut multum sit, tertio uel quarto quomodo nescitur uocare patrem et matrem qui eo tempore quo Samaria subuersa est, si diligenter annos numeremus, decem et octo annorum fuit. Achaz quippe regnauit annis sexdecim, et si puer infra quatuor annos regni eius primos natus est, duodecim annos qui remanent habuit sub Achaz, et sex sub Ezechia, qui simul fiunt decem et octo. Num per tantum tempus mutus fuit, ut non posset uocare patrem et matrem, aut nesciret? Eligant quodcunque uolueritn, et dicant nobis utrum puer iste natus fuit antequam Damascus  subuerteretur uel ante subuersionem Samarie. Dum utrumque uno tempore fuisse probare non possint, probent prius quomodo infans, quem eo tempore natum esse uolunt, a subuersione Damasci per uiginti annos et supra usque ad subuersionem Samarie semper elinguis fuerit, et discernere nescierit inter bonum et malum; simulque ostendant de quo dictum sit, quod post pauca propheta subiungit, ubi describit exercitum Assyriorum uenientem contra Ierusalem, dicens: Et erit extensio alarum eius implens latitudinem terre, o Emmanuel . Num Emmanuel quem dicunt filium Isaie fuisse, totam Iudeam obtinuit? Nullus regum Emmanuel dictus est. Quis ergo est cui propheta loquitur, quod extensio alarum regis Assyrii, hoc est  multitudo exercitus illius, totam terram Emmanuelis operiat? Terra eius, inquiunt, dicta est, eo quod in ea natus est. Si hoc de nato iam Emmanuele filio Isaie dicunt, falsissimum est; si de nascituro uirginis filio, uerissimum atque firmissimum est. Omnis enim mundus eius fuit antequam nasceretur, sed Iudea proprie eius terra dicitur, quia in ea nasciturus erat, quia futurum erat quod ait propheta: Concipiet et pariet filium , et de preterito nequaquam ualet intelligi. Simulque notandum quod terram illius uocet antequam fiat homo, ut potentiam deitatis eius insinuet, qua cuncta regit ut Deus, qui est de uirgine nasciturus ut homo. Quod si omnibus modis obtinere uoluerint, quod Isaias hunc Emmanuelem de prophetissa  genuerit, audiant quod ille qui natus fuit, si tamen aliquis fuit, sit uocatus a Domino uelociter spolia detrahere, cito predare . Respondeantque quomodo propheta non erubuit coram duobus testibus, ut conciperet, ad prophetissam accedere? Sic enim ait: Et adhibui mihi testes fideles, Uriam sacerdotem et Zacariam filium Barachie, et accessi ad prophetissam, et concepit et peperit filium . Cogamus eos, uelint nolint, ut fateantur prophetam contra legem egisse, dicente Moyse: Turpitudinem uxoris tue non reuelabis , qui duos adesse cegit ubi cum uxore coierit. Testes esse non possent nisi uidissent uel audissent que propheta fecisset. Sed absit hoc a sancto uiro, ut aliquid inhonestum uel sancte legi contrarium egerit. Desinant  ergo non minus stulte quam imperite prophetiam de Christo referre ad Ezechiam uel ad filium Isaie, cum neutrum sit probabile. Satis enim apparet ex superioribus, quod magis innituntur aperto mendacio, quam in testimonio ueritatis. His ergo omissis intueamur rei ueritatem, et quod suum esse nolunt, nostrum esse prohemus.



uerus prophetie sensus explicatur.

74. Audite ergo, domus Dauid . Quibus superius dixeram audite et nolite intelligere, ne contrarius sim sententie superiori, audite quid facturus sit Dominus, qui concedit auditum, sed subtrahit intellectum. Audite noue natiuitatis arcanum, sed abscondatur a uobis diuini sacramenti  mysterium. Ait enim mihi Dominus: Exceca cor populi huius, ut quamuis audiatis, tamen non intelligatis. uideatis Deum hominem factum, et non agnoscatis eum. Frustra ergo Iudei affirmant se hanc prophetiam intelligere, cum ab ipso Domino cor eorum obcecatum sit et induratum, id est cecari et indurari permissum, ablatusque sit ab eis intellectus prophetie huius, ne conuertantur et sanentur. Audite, inquit, domus Dauid. Estne parum uobis quod molesti estis hominibus, non credentes ea que prophete prenuntiant, qui homines sunt, nisi molesti estis et Deo meo, non credentes quod ipse uobis hoc signum daturus sit, quod promittit? Propterea non, non fiet per alium quod daturus est; sed ipse dabit uobis signum, quod est  se ipsum; quod quamuis audiatis, non intelligetis, quia cecati estis et indurati, ne uobis signum hoc ueniat in salutem, sed fiat ipse uobis lapis offensionis et petra scandali  in laqueum et in ruinam. Non fiet quod antea factum est, aut post illud futurum quid simile, sed quod usus nature nesciet et humana ratio ignorabit.



Signa multa in Scripturis contra nature ordinem.---Hominis quadruplex formatio

75. Ecce uirgo concipiet, et pariet filium . Ecce nouum, ecce mirabile seculis inusitatum, et humanis auribus inauditum. Ecce pro una costa quam tulit Dominus de Adam ut formaret eam in mulierem, reddetur pro osse uir, pro costa corpus integrum; et que uirum decepit, uiri deceptorem  decipiet, reddendo uirum pro uiro, pro perdito Saluatorem, pro seruo Dominum, pro creatura Creatorem restituet. Et hoc quomodo? uirgo concipiet, non de uiro, quia si uirum cognouerit, non poterit uirgo concipere; sed ipse Dominus dabit hoc signum, ut uirgo concipiat. Ergo quod natura est impossibile implebit potentia Deitatis. Ne miremini si uirgo concipiat, multa enim signa contra omnem usum, contra nature ordinem hactenus facta sunt. Rubus in igne non aruit, uirga Aaron florem et fructum protulit, uellus in area maduit, et miramini si uirgo concepit? Natura non potest contra nature donum, nec usus contra Deum qui omnipotens est, et nichil eius uoluntati difficile. Poterit ergo uerum  esse, quod ipse disposuit, uidelicet quod uirgo concipiat. Sed cum tantum sint creator et creatura, et uirgo non possit de uiro concipere, ut in conceptu uirgo permaneat, nec homo possit ab alia creatura concipi nisi ab homine, restat ut si uirgo concepit, non de creatura, sed de Creatore concipiat, et cum omnis conceptus ex carnis uoluptate proueniat, attestante Propheta, qui ait: In peccatis concepit me mater mea . Nemo concipitur sine peccato, sed ipse Dominus hoc signum daturus est, quod uirgo concipiat. Ergo conceptus iste sine peccato erit. Concipiet itaque cum integritate uirginitas, non de carne, sed de Spiritu; nec carnis ardorem, sed diuinum florem, super quem requiescet idem Spiritus septiformis. Concipiet de uirtute uirginitas  et lilium germinabit, nec tamen Patrem aut Spiritum sanctum, sed tantummodo concipiet et pariet Filium. Genitum ab eterno concipiet, conceptum ex tempore pariet unigenitum Altissimi Filium. Quid natura miraris? uirtus Dei est quod uirgo concipiet, subtrahe cursum, nec queras usum. Cesset consuetudo, mutetur agnitio. Sola diuina ratio preualeat, cui omnia possibilia sunt, cuius uelle potentia, cuius posse est omnia. uirgo concipiet, non ex ardore carnis, sed ex amore diuino; de uirtute, non de uitio; de Creatore, non de creatura, hoc est de Spiritu sancto. uirtus Altissimi erit quod concipiet, et uirtutem Altissimi, hoc est Dei Filium pariet. Et quia non erit uitium in conceptu, non erit difficultas in partu, quia uirgo concipiet et  uirgo pariet. Absit enim a diuinitate corruptio, que cuncta uirtute penetrat, potentia cuncta perlustrat. Qui se absque omni corporis lesione ingerit desiderio mentis humane, non poterit salua corporis integritate nasci de uirgine? Qui non diuidit terre molem et tamen intuetur abyssos, non poterit salua matris integritate prodire? Facile est omnipotenti qui cuncta creauit ex nichilo corpus formare de corpore, et nouo modo nouum hominem quarta uice formare. Primum namque formauit hominem de limo terre, secundo formauit mulierem de latere uiri, tertio de commistione maris et femine, quartum genus est quod uirgo concipiet et pariet filium. Prius fuit mulier sine muliere formata de uiro, nunc uir sine uiro de muliere formabitur, quia uirgo concipiet  et pariet filium. uere de Spiritu sancto conceptus erit in utero quadam ineffabili mutatione nature, habebitque crescendi primordia, donec perfecte nouus homo formetur in utero, ut qui Dei Filius est ab eterno, uirginis filius fiat ex tempore, quem ipsa uirgo concipiet, et absque omni lesione integritatis filium pariet. Dignum namque est, ut quod potentia Dei absque omni peccato incepit, sine omni corruptione perficiat, hoc est ut matrem conseruet illibatam incarnata Diuinitas, et illius uirginitatis honorem amplificet deitatis incarnate noua natiuitas.



Emmanuelis nomen duas insinuat naturas.

76. Concipiet ergo et pariet filium, et uocabitur uno  nomine, quod duas in ipso naturas, diuinam scilicet et humanam, insinuet. uocabitur enim Emmanuel, quod est nobiscum Deus . Hoc quippe sonat hoc nomen, quod Deus inter homines est conceptus et natus ex uirgine. Dicitur namque nobiscum Deus, quia inuisibilis in sua natura ab eterno in nostra uisibilis uenit ex tempore, una persona Deus et homo ex duabus compacta naturis, homo cum hominibus, ut uere sit hoc quod uocabitur Emmanuel. uocabitur quidem aliis nominibus que sequuntur, uelociter spolia detrahe, cito predare, natus et adhuc paruulus aliis sex nominibus Admirabilis, Consiliarius, Deus fortis, Pater futuri seculi, Princeps pacis , quibus sempiterna uirtus eius et diuinitas predicabitur. uerum hoc  nomen quod est Emmanuel, exprimet in eo utramque naturam, diuinam et humanam, hoc est Deum hominem esse factum inter homines, hunc uirgo concipiet et tanquam filium pariet, ut inimicitiarum uindictam exerceat, ac matris iniuriam uindicando de serpente triumphet. Illa sententia Domini ueritate completa, qua dictum est: Ipsa conteret caput tuum . Is contra fortem uirtute fortiori procedet, sinistra pugnabit ut dextera, pro matre filius, pro homine Deus, fietque pro primi parentis delicto redemptio uera, pro dolo decipientis uictoria gloriosa. Hunc uirgo concipiet, et pariet filium, et uocabitur nomen eius Emmanuel.



Iudeorum obiectio contra uirginitatem Christum pariture.---Alma uox Hebraica quid significet.

 77. Hic resistunt Iudei, affirmantes nequaquam haberi in Hebraico quod uirgo concipiet, sed puella. Quibus respondemus, ut dicant nobis que fuerit illa puella que concepit filium, de quo propheta nunc loquitur. Qui nisi ad opiniones superius explanatas se uerterint, minime poterunt aliquam reperire, que hanc prophetiam impleuerit, et illas omnino falsas puto sufficienter satis esse probatum. Preterea illud quod nobis obiiciunt in Hebraico non haberi bethula, quod Latine dicitur uirgo, sed pro hoc uerbo scriptum est alma quod puellam sonat, audiant apud eos alma uerbum esse ambiguum, et non tantum puellam, sed adolescentulam  uel absconditam interpretari, et non quamlibet puellam, sed infra annos puellares constitutam, ac parentum studio diligentissime custoditam, et que nunquam patuerit uirorum aspectibus resonare. Simulque respondeant ubi unquam legerint alma positum pro muliere nupta et uirum experta. Rebecca quidem dicta est alma, sed antequam perueniret ad nuptias Isaac. Itaque siue puella, siue adolescentula dicatur, pro nobis facit. Utrumque enim recipimus, quod puella fuerit minoris etatis, et adolescentula infra annos puellares. Cum id probare non possint, neque per historiam, neque per auctoritatem, quod de uiro conceperit; dicant nobis que sit ista mulier, siue puella; uel quis sit eius filius, et nos parati erimus assentiri ueritati per omnia. Hoc tamen  caueant ne dicant aliquid super hoc capitulo quod probare non possint. Adhuc enim, ut mihi uidetur, super eos sententia manet, qua dictum est: Exceca cor populi huius, et aures eius aggraua, ne forte uideant et intelligant, et conuertantur et sanem eos . Que Dei misericordia relaxabitur, quando uelamen auferetur a facie Moysi, et pallium de uultu Elie, ut residuum populi Iudeorum saltem posteriora Domini uideat, ac eum per passionem et mortem ad gloriam maiestatis peruenisse cognoscat. Hec contra Iudeos de presenti capitulo breuiter dixisse sufficiat.





LIBER DE DIuERSIS ORDINIBUS ET PROFESSIONIBUS QUAE SUNT IN ECCLESIA.
(D. MARTEN., Ampl. Collect. t. IX, col. 1027, ex ueteri codice ms. S. Iacobi Leodiensis.---Haud contemnendus hic libellus scriptus fuit circa exordium ordinis Premonstratensis, quem miris sed meriritis effert laudibus auctor anonymus. Is nobis canonicus regularis fuisse uidetur, utpote qui longe prolixius de canonicis quam de monachis tractat, et de illis tanquam membrum illius familie loquitur, num. 34: Si enim inspicias uigilantes NOS, inquit, et orantes, quomodo stupeant homines et dicant supra se esse quod AGIMUS, etc.



PROLOGUS.


Dilectissimo fratri suo R., unica dilectione sibi coniunctus frater R., uiam Dei bene ac fidenter, ut cepit, tenere, in qua alius sic, alius sic ambulat.

Cum ab initio surgentis ecclesie diuersi seruorum Dei profectus, diuersique exstiterint professionum status, et maxime nostris temporibus diuersa monachorum canonicorumue surgat institutio in habitu uel cultu, ostendendum est, Deo auxiliante, que in talibus Dei seruis differentia, que intentionis sit in diuersis professionis forma. Ad demonstrandum ergo quod iste diuersitates professionum Deo placeant  accingor. Primo loco sermonem habiturus de diuersis ordinibus et professionibus monachorum et canonicorum uel aliorum, secundo de habitu diuerso, tertio de epulis, quarto de labore manuum; neminem uere moueat, quod ordinem professionum aliquantulum mutatum inueniet. Nam pro certo scio canonicos monachosque maiorem locum in ecclesia tenere, et tamen neutrum horum primum positum reperiet. Ne enim dicatur de me, quod in hoc opere quero quod meum est, meque honorare uelim, ideo canonicos primo loco non ponam. At uero nec monachos primo loco ponendos putaui, ne quis canonicorum  conqueratur, quod qui initio primitiue Ecclesie primi ad opus Dei et testimonium Iesu esse meruerunt, primi ante monachos, qui postea esse ceperunt, positi non sint. Ideo ergo ita de ordinibus et professionibus tractare disposui, ut eremite, qui pauciores sunt, et aliquando soli habitant, primi ponerentur, sicut cum numeramus facere solemus, ut ab uno ad plures numerus surgat, et multiplicato numero, computator ad unum redeat. uerbi gratia cum ad centum uenerit, si quid numeret adhuc inuenerit, rursum ab uno numerare incipit. Ita et hic faciemus, primum eremitas ponentes, qui pauciores sunt, et soli sepe habitant deinde monachos quorum multiplicior est numerus, sicque ad canonicos ueniemus, quorum maxima in  diuersis locis et frequens habitatio diuerse uiuentium esse comprobatur. Deinde rursum incipientes ab inclusis, et ab his qui continenter uiuunt, et nec canonici, nec monachi, nec eremite, nec inclusi, sed deicole, uel licoisi, id est quasi legis custodes possunt dici, ibidem reuertemur ad mulieres, que eremiticam uitam ducunt, ascendentes ad sanctimonialium sanctitatem, necnon ad illas que cum sanctis uel sub sanctis uiris iugum Christi suaue suscipiunt. Ad ultimum uero pene ad inclusas et mulieres deicolas, quas licoisas, id est legis custodes, uel nicoisas uulgo uocamus, quasi sanctum Nicolaum imitantes, ordinem professionum terminabimus, ut postea de habitu et epulis et labore manuum liberius pertractemus. Postea autem subiungam de  diuersis ecclesiarum consuetudinibus, ostendere cupiens in Ecclesia Dei nichil agi ex consuetudine, quod ipsi conditori et capiti ecclesie non placeat. Igitur Dominum Deum nostrum, conditorem omnium rogamus et petimus, et te ut roges precamur, quatenus nos de institutione seruorum Dei locuturos adiuuet, ut eorum uitam imitando, ad sanctorum societatem pertingere quandoque ualeamus. ualeat in Christo dilectio tua, frater carissime.



I. De eremitis qui sepe soli uel cum paucis habitant.

1. De diuersis ordinibus uel professionibus sermonem habituri, que a religiosis uiris seculi pompam fugientibus in Ecclesia Deo tenenda uouentur, primum oportet ostendere, quod olim prima etas  Dei seruitium et cultum libens frequentauit. Ibi enim Abel sacrificium acceptabile obtulit, Seth nomen Dei cum sua progenie inuocauit, Ne quoque in sua generatione iustus inuentus, et ad obediendum Deo promptus, ipso iubente, arcam fabricauit. Unde quia ad eremitas principium facere disposuimus, intueamur si forte in primis hominibus aliquam horum seruorum Dei similitudinem inuenire potuerimus. Nam illos priores homines aliquando solos habitasse eo iudicio perdocemur, quod Cain, occiso fratre suo Abel, primus legitur ciuitatem edificasse, et ex nomine filii sui Enos eamdem appellasse. Testatur etiam Iosephus hoc ideo eum fecisse, quod latrocinia exerceret, et ad eadem secum exercenda familiares suos domesticosque  intra muros conuenire cogeret. Unde constat primam illam etatem, licet paruo tempore, multum innocenter uixisse, quibus nec edificandarum domorum adhuc cura erat, nec cibi potusque quanta nunc est diligentia, nec uestium uanitas, nec auri argentique tanta acquirendi solertia. Graminibus enim et aqua simplici et arborum fructibus, uti Deus dixerat, utebantur. Unde quidam facundissimus noster philosophus laudem primorum hominum carmine mirifico decantans ait:

Felix nimium prior etas.
Contenta fidelibus aruis,
Nec inerti perdita luxu,
Facili que sera solebat
Ieiunia soluere glande,
Nec Bacchica munera norat
 Liquido confundere melle,
Nec lucida uellera Serum
Tyrio miscere ueneno.
Somnos dabat herba salubres.
Potum quoque lubricus amnis
Umbras altissima pinus.
Nondum maris alta secabat,
Nec mercibus undique lectis,
Noua littora uiderat hospes.
Ad ultimum uero carminis huius idem subinfert:

Heu! primus quis fuit ille,
Auri qui pondera tecti,
Gemmasque latere uolentes
Pretiosa pericula fodit? 

2. Si igitur conceditur mihi priores homines solos sepius habitasse, quia nec in Genesi ante Cain quisquam  uel ciuitatem uel domum legitur construxisse, et Iosephus similiter ob rapinam fratricide illius hec adinuenta testatur, et philosophi illius carmen illos in umbra arborum morasse decantat, sine luxu, sine cupiditate illa et iactantia, que modo in nobis est, uiuentes, et gramina ad usum uite, ut animantibus ita et hominibus a Deo sunt tradita, constat eosdem priores homines aliquam eremitarum similitudinem habuisse, quasi aliquem forte certum locum tenebant, uel ut homines aliquando se inuisebant, tamen de edificiis uel uestibus, cibo uel potu, uel pecunia non magnopere curabant. Locum uero certum eos nequaquam tenuisse eo modo coniicio, quia non ante Cain domus uel ciuitas edificata  fuit. Et Ioseph eumdem metas terris et limites primum imposuisse asserit. Domorum ergo edificandarum cura eremitis summa non conuenit, ne dicatur de eis, quia eremum non incolunt, sed in eremo domos ciuitatum inuehere gestiunt, uestis uilis, cibus grossior, permodicus talibus congruit. Exercitatio corporalis, ieiunia et uigilia illos gloriosos reddunt. Eremite ergo nomen incassum non teneant, sed opere exornent. Habemus ergo in priori etate eremitarum similitudinem expressam, ubi inuenimus Abel iustum in arborum umbra morantem, et pascuis ouium intentum, sine dubio solitudinem quesisse, ubi et sine tumultu uixerit, et oues sue innocentie indices nutriret, ac deinde de eisdem ouibus fructus capiens Domino offerret. Iustum enim  erat, ut quia adhuc hominum paucitas erat, ille quem iustum Dominus uocare dignatus est, solus Dominus militaret, et quodam modo uitam solitariam, oues, animal procul dubio quietis amicum, psallendo institueret. Unde autem iustus a Domino appellatur? quia oues pauit? non; sed quia cum oues pasceret, studuit ut Deo placeret. Nam et illi pastores Isrel secundum Ezechiel prophetiam oues pascere uidebantur, de quorum manibus oues suas Dominus se requisiturum esse ait, quia eas non pascerent, sed se ipsos Dominus terribiliter interminatus. Non igitur inde placuit Deo.

3. Congruum profecto et aptum dico esse solitarie uite pascendarum ouium opus, ubi et quies potest esse summa, et utilitas fructuum est  maxima. Nam si bene inspicias, quid in oue ab utilitate uacuum? Si uellus attendas, ipsum uestit; si pellem consideres, ipsa multis modis prodest; si carnis inspicias, ipsa pascit; si lac cogites, paruulos alit, maiores nichilominus delectat, sed et illud quod deterius esse putatur, uide quam utillimum agriculture sit, ita ut arens terra stercoris eius fomento pinguescat. Talia ergo pecora curans theoriam amplectebatur. uidens enim quotidie gregem suum multiplicari, amplificationem ouilis ad cordis latitudinem trahebat, et sicut illi greges numero ampliabantur, sic in eo uirtutum numerositas augmentabatur. Quas putas laudes in corde suo Domino reddebat, cum nullus ei tumultus adesset, et profectus uirtutum simul et gregum nunquam illi  deesset. Credo nec ipsum balatum pecorum contemnebat, sed secundum hunc mortalitatis huius erumnam deflebat, profecto socius illius qui ait: Infelix ego homo, quis me liberabit de corpore mortis huius?  Intueor etiam quodam modo solitariam uitam eum dilexisse, qui et artem diuersam ab arte fratris pessimi quesiuit, et qui coniugii copulam non curauit. Nam, ut credo, nullus usque ad Ne in catalogo generationis humane nominatur, preter hunc sine uxore uixisse, ut profecto innotesceret, quia solitarium hominem oportet sine uxore, que Domini sunt, quomodo Domino placeat cogitare.

4. Age ergo, quisquis solitariam uitam amas, et ab illo qui primus iustus appellatus est exemplum  et boni incrementum operis accipe. Inspice etiam si alicubi noster hic iehsu huic uite simile quid egerit. Scriptum est de eo in Euangelio Ioannis: iehsu uero cum cognouisset quia uenturi erant, ut raperent eum, et facerent sibi regem, fugit in montem ipse solus . Ecce iehsu meus solus in monte secedit, ne eremita dubitaret montana uel eremum solus habitare. Si ergo Dominus iehsu, sicut et ante nos sepe dictum est, legendo in libro Isaie intra synagogam lector; et eliminando de templo nummularios, ostiarius; et eiiciendo demones, exorcista; et illuminando cecos, ceroferarius; et ministrando subdiaconus, et predicando Euangelium regni leuita, et se ipsum offerendo sacerdos;  non erit absurdum si secedendo in montem uel in desertum, quod eremitarum est proprium, uitam eorum in se ipse consecrauit. Sic debent, et illis pro bonis operibus mundus arridet facere, si sese metiendo cognouerint, sine iactantie peccato inter homines non posse bona opera facere. Habes et in Marco scriptum, quia cum mundasset leprosum, et dixisset ei: uide, nemini dixeris , ille egressus cepit predicare et diffamare sermonem; ita ut non posset manifeste in ciuitatem introire, sed foris inde certis locis esse. Num ergo timebat iehsu boni operis iactantiam? Non, sed ostendebat nobis humanam debere uitare laudem. uideo etiam Dominum Iesum pene omnium professionum ecclesiasticarum in seipso demonstrasse, quod etiam  pro posse suis locis ostendemus, cum de aliis professionibus sermonem texuerimus. Habes ergo in prima etate Abel pastorem ouium per solitudinem Deo placentem, et ob hoc eius suscepta munera, habes et in secunda etate patriarchas pascuis ouium intentos, et cum suis gregibus, id est cum sua simplicitate, hac atque illac terrenos homines fugientes. Habes et Moysen solum et gregem pascentem in desertis Sina Domini uidisse gloriam. Inspice etiam post datam legem Eliam, et multos alios per solitudinem Deo placuisse. Accipe etiam gratanter Dominum meum Iesum in montem uel in desertum fugisse, et habebis ante te quos imitari possis. Tempore uero reuelate gratie nosti quam frequentata sit solitudinum habitatio. Quod si forte  ignoras, lege Antonii et Pauli historias ut possis agnoscere.

5. Sed dicet aliquis: Quid audes dicere, quod ante te nullus ausus est asserere? Quis unquam Abel et patriarchas, Moysem et rursum Dominum eremitis assimilauit? Ad quod respondeo, me non alicui melius sapienti et intelligenti preiudicare, sed meliora dicentem paratum audire. Sed quia optima dicere ob ingenii mei tenuitatem fortasse nescio, ideo semper tacebo? Qui aurum non habeo, quod possum facio, in domo Dei uel pilos caprarum offero. Protegunt enim et ipsi ornaturam diuini tabernaculi, et utiles sunt in domo Domini. Fidenter enim dico, salua fide et pace Christiana, non multum  abhorrere a uero, si illum eremitis assimilem, qui forte eremite nomen non habuit, ideo quia forsitan adhuc inuentum non erat, et eremiticam uitam optime tenuit, non multum contendo de nomine, ubi operis uideo effectum, nam sine hoc nomine potest eiusdem uite fructus acquiri: sine uita uero solum nomen inane est. Participem ergo te constitue non tantum nominis, sed etiam uite eremitice, et perfectum sectatorem quisquis eam aggressus es, et humilis factus, cum euangelico agricola cophino stercoris terram cordis tui, ne sit tanquam ficulnea infructuosa, humectare et pinguescere per penitentiam facito. Postea uero tanquam paruulus in Christo lac humanitatis eius ut nutriaris accipe, et sic iustitiam que ex fide est,  tanquam ouium uellus indue, pellem quoque eius, id est mortalitatem, quam pro te iehsu assumpsit, ad omnia utilia tibi detrahe, ut ad extremum carnem eius et sanguinem, que uere sunt cibus et potus, digne sumens, tuum quod mortale est absorbeatur a uita, ut cum Christus apparuerit, uita nostra, appareas cum ipso in gloria.

6. Hec autem omnia obseruans, uide ne alterius ordinis hominem de suo proposito uel professione reprehendas, etiamsi uite leuioris sit, ne dilatans phylacteria tua et magnificans cum Phariseis fimbrias, Deus ad te ueniens, partem tuam cum hypocritis ponat. Ama ergo in alio quod ipse non habes, ut amet alius in te quod ipse non habet, ut utriusque sit bonum quod uterque fecerit, et coniungantur  amore, qui disiunguntur opere, et fiat unusquisque cum Apostolo omnibus omnia, ut perueniatis nobiscum ad eum qui est omnis in omnibus. Ceterum non moueat quemquam si in hoc ordine quedam diuersitas appareat, et aliter atque aliter unusquisque uitam suam instituat, ueluti est illud, ut quidam illorum soli habitent, quidam uero adiunctis sibi duobus aut tribus aut pluribus; et illud quod alter altero leuius aut durius uiuit, cum et hanc diuersitatem in antiquis eremitis inueniamus, et unusquisque arbitrii sui potestate utatur, ut quantumlibet et quantum uires suas pensat aggrediatur, nec a Domino inde damnetur.

7. Si autem aliquando contigerit, ut unusquisque  hanc institutionem aggressus, non multum sibi utilem esse perspexerit; si aliam rursus assumat, non inde debet iudicari, licet hoc leuitate nimia aliquando contingat, nisi forte priorem illam institutionem se obseruaturum uouerit, cum et arboris plantam in uno loco infructuosam et inutilem manere uideamus, que mota de loco crescit et frondescit, et fructus in altum attollit. Si autem adhuc tibi displicet quod omnes huius professionis homines non uno modo uiuant, inspice facturam mundi a bono conditore diuerse dispositam, et de diuersis concordem effecisse harmoniam, ut celum superius, terra inferius, aqua grauior, er leuior, homo bellua sapientior, unum supra, alterum infra positum sit; et non miraberis si etiam in seruis  Dei alteri preferatur, et secundum Euangelium: In domo Patris mansiones multe sunt . Secundum B. Augustinum mansionem illic pro suo quisque accepturus est merito. Placet ergo Deo ista in seruis suis uite diuersitas, nec debet dicere lutum figulo: Quare sic me uel illum fecisti? quia habet figulus potestatem facere ex eadem massa aliud uas in honorem, aliud in contumeliam, et in domo magna sunt uasa non solum aurea et argentea, sed et lignea et fictilia, et utraque ad opus domus utilia. Esto ergo uas utile et electum in domo Dei tui, ne propter incredulitatem et fratris detractionem frangaris, et tanquam testa de uase fictili habeas unde tangentem mordeas, et non habeas unde  in te missa conserues. Lauda ex opere artificem, ex creatura Creatorem, ut si forte ipsa assequi non uales que alius habet, amando tamen in alio cum eo premia uite celestis assequaris.



II. De monachis qui iuxta homines habitant, sicut Cluniacenses et eorum similes.

8. Nunc ad illos sermo dirigatur, qui monachi nomen proprie obtinent, quorum alii a turbis omnino segregati uitam Deo placabilem ieiuniis et orationibus et corporali exercitatione ducunt; alii iuxta homines in ciuitatibus et castellis et uillis positi, de eleemosynis fidelium et reditibus ecclesiarum decimisque sustentantur, soli theorie operam dantes, et primum querentes regnum Dei, sperantes  quod necessaria huius uite, licet ea non querant, adiicientur eis.

9. De ipso autem nomine monachi pauca dicamus. Nomen istud unum uel solum sonat. Quid ergo, dicet aliquis, a nomine et actu sibi tanta diuersitas? Si ergo monachus unus uel solus intelligitur, quare omnes aut pene omnes monachi congregatim habitant? Ad quod respondeo, quia ille unus et solus recte dicitur, quia unum et solum cum fratribus uiuendi habet affectum, et a uoluptate secularium omnino segregatum. Sed forte hoc concedatur de his qui longe se constituerunt a turbis. Si autem mouet aliquem, quomodo hi qui in ciuitatibus degunt, hoc nomen obtinere possint, cum pater  Hieronymus dicat: Monachum solitudo facit, non publicum; respondeo nullum monachum, nec affectu nec societate secularibus debere coniungi. Licet enim inter homines aliquando contingat eos edificia construere, tamen non perdunt prerogatiuam nominis, si frater cum fratribus, quorum bona et iucunda in unum habitantium societas est, secularia postponat, et blandientes syrenas in huius uite pelago constitutus surda aure pertransiens horrescat. Tunc enim monachus uere unus et solus est, si cum fratribus unum sentiat, unum et solum Deum colat, et secundum Salomonem, frater adiutus a fratre unam ciuitatem fortem, dilectionem Dei scilicet et proximi, in corde suo constituat. Hec de monachi nomine dicta sunt.

 10. Ceterum inspiciamus si alicubi in antiquis inuenire possimus harum institutionum exempla, et ostendere non recenter, nec solum post mortem et resurrectionem Christi, sed etiam antiquitus istam diuersitatum obseruantiam, que nostris temporibus in monachis uiget esse percelebratam. Dicamus ergo de his qui in ciuitatibus et castellis habitant, si quis horum simile in antiquis inueniamus. Scriptum in libro Malachim, quod dixit Samuel ad Saul postquam eum inunxit in regem: Post hec uenies in collem Domini, ubi est statio Philistinorum, et cum ingressus fueris ibi urbem, obuium habebis gregem prophetarum descendentium de excelso, et ante eos psalterium, et tympanum, et  tibiam, et citharam, ipsosque prophetantes, et insiliet in te Spiritus Domini, et prophetabis cum eis, et mutaberis in uirum alterum . Ecce quomodo arridet uetusta historia modernis monachorum conuersationibus. Ille enim in regnum sublimatus, ad regendum populum Dei, scilicet ut uitia exstirparet et populum uirtutum nutriret et tueretur, pro signo ei dicitur, ut in collem Dei ueniat: qui collis, sicut Hieronymus testatur, habitatio prophetarum erat; quia decet christum Domini tales imitari, qui licet corpore sint in terra, tamen super terram conuersatione se esse in celis demonstrarent; quod habitatione collis hoc loco non inconuenienter ostenditur. Quod uero statio Philistinorum ibi esse ostenditur, ubi est habitatio prophetarum,  nostro intellectui fauet, quia decet et a turbis segregatos, iuxta malignos, et qui sunt cadentes uel ruina populi, quod interpretantur Philistiim, habitationem habere, ut aliis odor uite ad uitam iuxta Apostolum  existentes, cadant et ruant ipsi maligni a malitia sua, interficientes et ruere facientes in semetipsos populum peccatorum, ut humiliati sanentur; aliis odor mortis in mortem manentes, persecutionem a filiis mortis sustineant, ut ad purum per tribulationis ignem decocti, dicant cum Psalmista: Transiuimus per ignem et aquam, et eduxisti nos in refrigerium .

11. Sequitur etiam in lectione illa, et cum ingressus fueris ibi urbem, obuium habebis gregem  prophetarum descendentium de excelso. Intuere quoniam ipsi prophete et in excelso manebant, et aliquando de excelso descendebant, et per ciuitatem transibant. Et uide si in isto etiam tempore hoc agitur, quando monachi qui in ciuitatibus habitant, aduenientes quoque suscipiunt, ut donum Dei quod ipsi habent, pro uiribus aliis impendant. Unde et descendere de excelso dicuntur, quia infirmis compatiuntur, ut infirmis facti infirmi infirmos lucrentur. Gregatim etiam ueniunt, ut ubi plures inueneris uite unius comites, quos etiam infirmos homines esse sicut te ipsum nosti, non dubites cum eis uno spiritu participare. Dicitur etiam ibi: Quia ante eos psalterium et tympanum et tibia et cithara, et ipsi prophetantes . Oportet enim  tales homines semper habere uerbum Dei, quod quasi psalterium de superioribus resonat, et quod de celo a regalibus sedibus uenit, et super omnes est, habere et tympanum, quod ex mortuis animalibus fit, pelle detracta et siccata, ut immortalitatem quam assequi cupiunt bonis operibus consolidati et indurati resonent. Conuenit etiam in his tibia que ab uno surgit et in duo extenditur, scilicet ut Deum diligant et proximum. Habent ante se et citharam que ab inferioribus resonat, quia his omnibus mortificationem Christi in corpore suo circumferre congruit, aliter enim Spiritum sanctum assequi non ualent, nisi ista obseruauerint, nec aliquem de his qui regnum mortis in se destruere cupiunt,  et regnum uite et iustitie in se constituere, imitatorem sui efficient.

12. Dicitur etiam in illa Scriptura: Et insiliet in te Spiritus Domini, et prophetabis cum eis, et mutaberis in uirum alium . uidens enim quilibet regni celestis particeps et uocatione diuina dignus, seruos Dei ita uiuentes, accipit diuinum amorem, et cum eis se in conuersatione iungens, narrat futuram electorum gloriam, mutaturque in uirum alium, ut qui ante fuit blasphemus et iniuriosus, nunc sit diuine misericordie predicator assiduus.

13. Sed, dicet aliquis, quare id quod etiam clericis et multis aliis uel omnibus fidelibus congruere potest, monachis tantum qui in ciuitatibus degunt  assignas? Respondeo quidem omnibus Christianis uirtutes animi et regnum uirtutum contra uitia et feruorem Spiritus sancti, et susceptionem tanti doni congruere; sed in his que supradixi uideo quamdam monachorum talium propriam assignationem, nam ibi uideo collem Domini iuxta stationem Philistinorum, inuenio et urbem et in ipsa seruos Dei congregatos, et Deum laudantes: unde salua fide coniicio, eos seruos Dei qui in ciuitatibus degunt et monachi sunt, nec secularium rerum, sicut clerici et sacerdotes, sed sui tantum curam habent, prefigurari. Unde talibus etiam monachis cautum esse debere confirmo, quod in pluribus locis uideo, ut officine talium ad habitationem hominum iuxta se positorum non respiciant, sed extra secularium  habitationem intuitus suos defigant, ut ducti cum Iesu in desertum a spiritu ut tententur a diabolo, si forte diabolus habitationem illam secularium ostenderit eis dicens: hec omnia uobis ad uoluptatem dabo, si procidentes a statu professionis uestre adoraueritis me; positi cum Moyse in Deum Pharaonis, id est illius dissipatoris, respondeant sibi, non tentatori: O anima, Dominum Deum tuum adorabis, non Satanam. Intuere adhuc Dominum Iesum, si forte simile aliquid fecerit. Narrat euangelista Ioannes: iehsu autem, inquit, iam non palam ambulabat apud Iudeos, sed abiit in regionem iuxta desertum in ciuitatem Ephrem, et ibi morabatur cum discipulis suis . Ecce habes Iesum proximum morti apud Iudeos occisores suos  iam non palam ambulantem, sed regionem deserto proximam querentem, et in ea cum discipulis manentem, et hoc in ciuitate que dicitur Ephrem. Ephrem interpretatur fertilis uel auctus ab augendo. uides quid in tentationibus suis in quibus et discipuli eius cum ipso manserunt, sicut ipse perhibet, quesierit iehsu. Quesiuit enim, et esuriuit et sitiuit salutem et augmentum seruorum suorum, et hoc iuxta desertum, secundum propheticam uocem: Scisse sunt in deserto aque et torrentes in solitudine, ut letetur deserta et inuia, et germinans germinet et fructificet, unum XXX, et unum LX et unum C . Tu uero qui monachus effectus es, et sub abbatis imperio quasi cum Iesu moraris, fuge,  ne ambules per uias terre tenebrosas; sed auertendo faciem tuam a uiis seculi, et ab habitatione hominum, quorum Deus nouit cogitationes quoniam uane sunt. Esto in Ephrem, querens augeri et ampliari uirtutum multiplicitate, et fratrum numerositate, ut bono exemplo tuo et conuersatione plurimi secularium conuertantur, et augeatur numerus fratrum tuorum. Taliter enim diabolum superabis, et si quis ordini tuo et proposito causa rigidioris ordinis detraxerit, cum Iesu in Ephrem habitans contemnes.

14. Iam uero si requiratur a me, quia sepe a multis queritur, cur ipsi de reditibus et decimis uiuant; quia his sacerdotes et leuite sustentari per Moysen a Domino iubentur, simpliciter, salua pace  eorum qui forte hoc quod dicturus sum contradicturi sunt, respondeo, quia qui altario seruiunt, cum altari participare debent, et qui sacerdotum et leuitarum opera in se ipsis, quantum eis a predecessoribus concessum est, refundunt, sacerdotis et leuite mercede non debent omnino priuari. uideo enim ecclesias illorum, uelint nolint, a fidelibus frequentari, assidue eos missas cantare, frequenter Euangelium predicare, ad sermonem faciendum in ecclesia cogi, peccata populi de carbone diuini altaris tangere, et annuntiare populo scelera sua. Lego etiam ut qui Euangelium annuntiant, de Euangelio uiuant, et dignus est operarius mercede sua , et timeo eos inde iudicare, si accipiant  quod ipsi merentur. Mihi autem magis timeo, si inde eos iudicauero, ne ipse iudicer. Potest enim in istis accipiendis esse simplex et mundus eorum affectus, qui non requirat superflua, sed exspectet necessaria. Si autem dicatur non esse illorum illa accipere, dicatur etiam illa sanctiora eos non debere facere. ualde etiam indecorum est, ut tot monachorum agmina, que nos in Dei seruitio precesserunt, et nobiscum adhuc in uita manent, pro una re, causa scilicet ad litteram tuende monastice Regule, in qua, ut ipse ait qui eam condidit, non omnis iustitia tradita est, condemnare uelimus, presertim cum ipsi quod secundum Regulam se obseruaturos esse uouerunt, cum interrogantur super hoc, bene se obseruare respondeant et confidant.  Faueo bene intelligentibus, credo se obseruare Regulam respondentibus, laudo secundum uniuscuiusque monasterii legem uiuentes, predico et appello dominos et patres, admiror et ueneror ipsam regulam etiam ad litteram omnino seruantes. Nulli enim derogare uolo, quem scio etiamsi diuersa ab alterius intellectu sentiat, quod diuersa a fide Christiana non teneat.

15. Quod si inter se ipsi monachi de Regula contendant, et dicat alter alteri, quia laborare in agro debet, et talia indumenta qualia in Regula prescripta sunt habere, et illis uel illis epulis secundum Regulam uti; intelligat qui hoc dicit et credat, si quid a sapientibus aliter quam ipse intelligit uisum est, non frustra, sed sapienter actum esse, ut uel  multorum infirmitas releuaretur, uel illorum qui se exemplo talium monachorum saluare cupiebant, imbecillitas non terreretur. Ita ego eorum instituta facta esse intelligo, neutrum estimans Regule sue preuaricatorem, et expeto utriuscuiusque orationes, quos scio in unitate fidei esse concordes; non enim studeo aliquem de suo ordine reprehendere, sed ostendere cupio, quia licet diuerse uiuant, tamen ab uno principio ad unum finem Christum utrique suspirant. Habent enim et ipsi Dei serui, qui inter homines uiuunt, Christum inter homines ambulantem; habent etiam eumdem propter incredulos ad tempus se diei festo subtrahentem, et cum postea ascendit, non manifeste, sed quasi in occulto hoc fecit, ut innotesceret seruos Dei qui  inter homines habitant, aliquando propter homines saluos faciendos, de alto mentis sue se oportere descendere, aliquando ne malorum liuor illis detrahat, ad festum ubi reliquie cogitationis sunt, id est peccatorum solutorum et remissorum recordatio diem festum, ubi Deus solus uidet cum Saluatore suo occulte ascendere. Pascant etiam nunc Christum in seruis suis publicani et peccatores, detrahant illi Pharisei, uere scientie ianuam claudentes, suscipiat Zaccheus, conuiuium faciat Leui, ut sanus factus a medico celesti Euangelium scribat. Monachus qui inter homines sicut iehsu uiuit, non potest timere alium monachum, qui sicut Phariseus peccatricem a se repellit. Habebit et ipse  qui Regulam suam ad litteram etiam bene seruat premium, si iehsu pro discipulis suis per sata huius uite Sabbato spicas uellentibus, id est ab hominibus uictum querentibus, non reprehenderit. In Sabbato enim discipuli spicas uellunt, quia feriati a mundanis operibus uictum a mundanis hominibus quasi spicas accipiunt.

16. Sane monachorum Regula, ut legens aduerti, sobrios intellectores requirit, moderatosque lectores expetit, nam multa sunt que sanctus ille ipsius Regule conditor non posuit, quia ea indubitanter facienda nouerat, sicut est illud, quod lectorem et mense ministros dicit antequam ad officium accedant debere mistum accipere, nec ullum excipit diem, unde quidam monachi dicunt secundum Regulam  lectorem etiam in quadragesima debere mistum accipere priusquam legat, quia hoc Regula dicit, nec ullum diem excipit, et ita cogunt ad comedendum bene ualentem ieiunare. Alii uero contra non accipiendum mistum dicunt, quia commune est et solemne ieiunium. Bene isti dicunt; sed audio quosdam abstinentes monachos etiam die Dominico secundum B. Benedicti uitam, quam in specu positus duxit, argumentantes debere uel posse ieiunare, quia omni die ieiunans, etiam diem Dominicum non pretermittebat. Utrosque uideo, de utrisque quid sentiam profero. Illi qui prandere bis etiam in Quadragesima ualentes dicit, respondeo pro pace uniuersalis Ecclesie, que ieiunium illud celebrat, omnem hominem qui potest debere ieiunare, nec esse  contra Regulam illam que licet Quadragesimam uel solemnia ieiunia non exceperit, pacem tamen ecclesie seruare uoluit. Non enim dignum est, ut propter mistum monachorum accipiant occasionem ieiunii frangendi mense potatores, nec dignum est ut dicant edaces, cum reprehensi pro soluto ieiunio fuerint: Bene hoc potest fieri, quia et monachi hoc faciunt. Sic enim pro exiguo cibo monachorum forsitan turbabitur religiosa institutio Christianorum. Illi autem, qui affirmat quotidie etiam die Dominico secundum uitam beati Benedicti, quam in specu positus seruauit, posse monachos ieiunare, respondeo, non ex me, sed ex B. Gregorii sententia, qua dicit, quia longe ab hominibus positus eo die quo presbyter ad eum ex precepto Domini uenit, quod  paschalis esset festiuitas ignorabat. Quare fidenter dico, quia si ille sanctus qui ignorabat Dominicum diem, et in ipso die ieiunabat, laudandus est; ille etiam presbyter predicandus est, qui ei dixit: Resurrectionis Dominice paschalis dies est, abstinere tibi minime conuenit, quia et ad hoc missus sum, ut dona omnipotentis Dei pariter sumamus. Ecce intuere, si post hanc uocem sacerdotis illius sanctus ille ieiunauit et se abstinuit, si uocem Domini spreuit; et si potes, Dominico die contende posse ieiunare.

17. Quod uero in Regula eorum scriptum est, et sine aliqua exceptione definitum, ut ab Idibus Septembris usque ab nonam ieiunium extendant, credo Dominicum diem ideo eum pretermisisse, quia  sciebat illo die non esse ieiunandum, nec inde aliquem dubitare, uel ob reuerentiam Dominice resurrectionis, uel quia ita Christiana consuetudo conualuit, ut eo die ieiuare non liceat, ne scandalum in Ecclesia generetur. Sunt preterea quidam precipui dies, ut est Natalis Domini, Epiphania, et similes dies, necnon et illius sancti in cuius honore cenobium dedicatum est, ubi quidam timentes Regulam offendere, putant continuandum esse ieiunium. uolo autem monachos et canonicos siue clericos plus ieiunare et abstinere quam plebeios Christianos, dignum est enim; sed uolo etiam supradictos uiros communis gaudii Christianorum in cibo et potu, quantum uniuscuiusque Regula patitur, aliquando, maxime in diebus solemnibus, esse consortes:  nec esse credo contra monachorum Regulam que illos dies non excepit, si regula ecclesiastici gaudii ab eis etiam qui seculi gaudia fugiunt, obseruetur. Audio enim sepe cum talia ieiunia in diebus ita solemnibus custodiuntur, multos inde murmurare, nec inde exemplum abstinentie sumere, sed notam austeritatis religiosis uiris impingere. Nec hoc dico quasi reprehensor eorum qui perfecte student abstinentie, sed uolo esse consultum paci et letitie uniuersalis Ecclesie.

18. Sane ne illud quidem omittam, quod in utroque ordine tam monachorum quam canonicorum sunt aliqui diuerso uitio laborantes, quorum alii ita consuetudines suas tuentur, quasi in his iustitia constituta sit, nolentes aliquid pro tempore et loco  et persona in Ecclesia mutari; alii uero ita fastidiosi sunt, ut nichil eis quod apud ecclesiam suam agatur placeat, sed semper noua sibi de alterius monasterii consuetudine que sociis imponant onera perquirant, utrisque pro pace ecclesie sue respondendum est. De illis qui consuetudines suas ultra modum custodiunt, dicit Augustinus  in epistola De diuersis consuetudinibus Ecclesie, Ianuario notario directa: Aliquis peregrinus in eo forte loco, ubi perseuerantes in obseruatione Quadragesime, nec quinta Sabbati leuant relaxantue ieiunium; non, inquit, hodie ieiunabo. Queratur causa; quia non fit, inquit, in patria mea. Quid aliud iste nisi consuetudinem suam consuetudini alterius preponere conatur? Non enim mihi de  libro Dei hoc recitaturus est, aut uniuerse quacunque dilatatur Ecclesie plena uoce certabit, aut ostendet illum contra fidem facere, se autem secundum fidem, moresque hinc optimos aut illum uiolare aut se custodire conuincet. uiolant sane quietem et pacem de superflua questione rixando. Mallem tamen in rebus huiusmodi ut ille in huius, et hic in illius patria, ab eo quod ceteri faciunt non abhorreret. Hec Augustinus de his qui ultra modum consuetudines suas custodire uolunt. De his autem qui cito mutant consuetudinem, dicit in eadem epistola: Faciat quisque quod in ea ecclesia ad quam uenit inuenit; non enim quidquam eorum contra fidem est, aut mores fiunt hinc uel inde meliores. His enim causis, id  est aut propter fidem aut propter mores, uel emendari oportet quod perperam fiebat, uel institui quod non fiebat. Ipsa quippe mutatio consuetudinis etiam que utilitate adiuuat, tamen nouitate perturbat. Quapropter que utilis non est, perturbatione infructuosa, consequenter noxia est . Hec etiam dicit de his qui nouas et alienas consuetudines sequuntur. Ceterum lectoris prudentia uideat, quia et in tenendis ultra modum suis consuetudinibus et in sequendis alienis, potest schisma et perturbatio generari. Unde oportet unamquamque Ecclesiam ita uetera custodire, ut pro loco et tempore laxentur, et ita noua condere, ut ex nouitate antiqua patrum auctoritas non uioletur.

19. uellem autem inter monachos uniuscuiusque  prouincie, similiter et canonicos esse, ut inuicem se sequerentur, ut qui in una prouincia degunt, uno modo ieiunarent, una consuetudine silentia tenerent. De his autem loquor qui in ciuitatibus et castellis habitant. Forsitan enim utrumque ita melius ac libentius teneretur; quia si quis ea que ab omnibus tenerentur infringeret, se magis errasse fateretur, et forte citius corrigeretur. Sicut enim ieiunium, quod a patribus obseruatum est, et ab omnibus ritu communi tenetur, melius ac libentius etiam inter laicos obseruatur, quam illud quod nouiter inuentum est, nec ab omnibus tenetur; faciliusque redarguitur qui infringit; ita credo fieret inter monachos et canonicos, si omnes obseruantiam unam sequerentur, essetque laudabilis supra  omne ieiunium concordia, ubi omnes unam unius ordinis tenerent uiuendi mensuram. Sed quia uidemus etiam in uno loco alios solito more uelle prandere, alios contra morem antiquum uelle ieiunare, oritur hinc sane rixa intolerabilis, quia alius ex auctoritate se credit facere quod facit, alius zelo iustitie se credit accendi. Unde aliquando inter tales superbia et inuidia nascitur, ut qui ieiunare uolunt contra non ieiunantes superbiant, et qui non ieiunant ieiunantibus inuideant. Proinde accedit grauior morbus, ut qui propter ieiunium superbiunt, non contenti secum habitantes despicere, etiam alienos a suo proposito et Ecclesia, quia similiter sicut ipsi uolunt non ieiunant, despicere reformidant. Audiui enim quemdam, et nisi puderet  dicere, plures uano tumore turgidos, detrahentes ordini alterius Ecclesie, et dicentes: Qualis ordo est, ubi sic prandetur, tam parum ieiunatur, tam parum siletur, tot fercula sepe sumuntur? Ad laudem Ecclesie sue et ordinis hoc se putant dicere; sed uide quid inde incurrant. Primum ad cumulum superbie, et ut ita dicam fastigium, inde ducuntur, et tam alta fit ipsa superbia, ut uideri non possit, et dum non aduertitur esse superbia, creditur humilitas. Deinde dum despicitur proximus, contemnitur Christus. Redeat ergo quisquis talis ad se, non efferat se super se, ne despiciendo unum de his pusillis qui in Iesum credunt, de alto superbie cadat, et dignus Christi uoce iudicetur, cui mola asinaria de collo eius suspendatur, et in mare proiiciatur.  Discat ab apostolo et abundare et penuriam pati; inuitet etiam fratrem suum, si Ecclesia eius patitur, ad id quod idem, ut bonum est, non manducare carnem et non bibere uinum, hoc est perfecte abstinere a cibis corporalibus, quantum uniuscuiusque capacitas sinit, sciens etiam nichil abiiciendum ab his qui hoc adhuc aggredi nolunt, quod cum gratiarum actione percipitur. Nouerit etiam non cibum, sed cibi appetitum in culpa esse. Nam et Esau uilis lenticule desiderio exardescens, qui sepe uenationes fastidiebat, eo desiderio primogenita perdidit; et econtrario Dauid desideria refrenans, non uini, sed aque pocula captans, ipsam Domino sacrificando, se ipsum iustificauit. Male ergo facit  qui de uilibus cibis uentrem ingurgitat. Bene facit qui etiam de uilibus modum tenet. Bene etiam facit qui bona que in macello ueneunt cum mensura et gratiarum actione sumit; deterior omnibus est, qui etiam quecunque sibi deferuntur aut fastidit, aut pretiose uel laute confici gestit. Ascendat igitur qui potest, et sequatur abstinentiores, condescendat abstinens, et caritatem minus ualido prebeat, ut infirmum fratrem exspectans, cum eo in peruentione cursus gaudeat, ut uterque in uia Dei obicem non sentiens, brauium eterne remunerationis accipiant. Discant pusillanimes confortari. Discant fortes humiliari.

20. Ad postremum uero, ne illud omittam, quod ipsi monachi qui in urbibus et uicis morantur, secularia  sepius tractare uidentur, forensia iudicia decernunt, seruos habent et ancillas capitales, iudicant, regunt, tuentur, filios seruorum nutriunt seruos futuros, terras hospitales habent, ad censum dant, reditus inde spirant et exigunt, causas singulorum ueluti iudices seculares audiunt, leges suis terris et hominibus imponunt, que omnia secularia et minus religiosa esse uidentur. De talibus tamen dicam quod sentio, non hoc credo ab eis inuentum propter cupiditatem, sed propter seruorum et hospitum utilitatem, nam uidemus multos feroces dominos fugientes, sub dominio Eeclesiarum confugere, in quibus tuendis et defensandis non cupiditas ulla, sed misericordia est maxima; quodammodo enim cum fugitiuos suscipiunt, urbes fugitiuorum  in possessione sanctorum, sicut ille antiquus populus, constituerunt. Si autem dicat aliquis non ideo debere monachos de secularibus se intromittere, illum admoneo qui hoc dicit, ut sobrius reprehensor sit, nec ante tempus quidquam iudicet, quia lego et Iacob post amplexus desiderate Rachelis, ad Lie fertilis concubitum rediisse; id est illos qui gustauerunt dulcedinem contemplatiue uite, ad agenda opera uite actiue, non propter se, sed propter alios rediisse. Aequalem enim uideo esse misericordiam in defensandis pro posse ab iniquis pauperibus, et in nutriendis uel suscipiendis hominibus. Quod si quis reprehendit eos que pauperum sunt uel hospitum suorum suscipere,  legat Dominum dixisse: Reddite ergo que sunt Cesaris Cesari, et Deo que Dei sunt , nec miretur amplius si monachis reddant que Cesaris sunt, quos fugitiui ipsi Cesares propter tutamen sui et uxorum et filiorum et possessionum constituerunt. Non enim semper propter se monachi hoc agunt, sed propter ipsos, qui licet seculares sint, tamen a sanctis uiris auxilium protectionis exposcunt.

21. Sed dicat adhuc aliquis: Si ergo bonum est, ut eos sustentent, ut protegant, ut nutriant, quid est quod aliquando ipsos in carcerem mittunt, uerberant, leges sumunt, sua auferunt? Ad hoc respondeo in his modum debere seruari, ut in carcerem missi non deficiant, ut uerberati a talibus non moriantur,  ut leges dantes pauperes ultra modum non efficiantur, nec propter uindictam ista exerceant, sed propter correctionem ceterorum seruorum et hospitum suorum, ut hec uidentes ceteri timorem habeant, et mala facere formident. Melius est enim et in ordinibus et in secularibus, ut unus uapulet et saluetur cum multis, quam ut effrenata humanitas, que uix etiam cum ei mala et plage pro criminibus inferuntur, se cohibere potest, accepta per misericordiam peccandi licentia, dispereat. In talibus etiam exercendis ipsi monachi modum debent aptum tenere, ne ipsi in his agendis mensuram excedant, ut appareat eos ad hec non ex uoluntate propria ferri, sed pauperum necessitati et utilitati consulere. Ad hec etiam agenda  non debet infirma etas laxari, nec nouiter conuersi ad hec cito remitti, quia sepe alta cedrus a statu concutitur, quanto magis nouella planta, si uento secularitatis ceperit tangi, non citius eradicabitur? Fortassis ista dicens aliquos sanctioris propositi uiros offendo, sed hoc paci Ecclesie pro posse consulens dico, credens et sperans quod omnia que in Ecclesiis Christi in una fide manentibus obseruantur, summo pontifici placeant, nec oblationem uniuscuiusque, quamlibet parua sit, pius sacerdos respuat, que de corde contrito et spiritu humiliato offeratur. Hec de monachis qui in ciuitatibus et castellis et similibus locis manent diximus, alterius intellectum qui melius senserit amplectentes et lectorem deprecantes, ut si aliquid prauum diximus,  non maleuolentie deputet; sed si quid boni scriptum est, diligat; si uero aliquid mali, fidenter corrigat, et nobis, qui melius dicere nescimus, indulgeat.



III. De monachis qui longe se ab hominibus faciunt, ut Cistercienses, et si qui sunt similes.

22. Iam ad illos stylus recurrat, qui monachi nomen a turbis omnino segregati insigniunt, de quorum uita et instituto aliquid sinistrum suspicari non licet, nec inde loquentem, ne in laude ipsorum, quantacunque dixerit, peccet, timore oportet. Sunt enim in locis suis ita uiuentes, ut in carne manentes, quia carnalia deserunt et transcendunt, supra carnem esse iure dicantur. Miratur enim quisquis eos uidet, humane infirmitatis tantam immutationem,  nec iam esse de terra, sed esse in terra asseruntur. Intueamur tamen si alicubi in antiquis tale aliquid inueniamus. Scriptum est in libro Regum III quod Abdias minister regis Achab, tempore persecutionis et famis centum prophetas in speluncis per quinquagenos diuisos aluit pane et aqua. Aiunt etiam Hebrei et B. Hieronymus assentit, quod ipse Abdias, qui inter duodecim minores annumeratur, et propterea datum ei esse Spiritum Domini, quod prophetas Spiritum Dei habentes pauerit. Interpretatur uero Abdias seruus Domini, quia uero habemus seruum Domini prophetas pascentem, et habemus tempus famis et persecutionis, et centum prophetas pro perfectione, quia talis numerus in Scripturis  diuinis pro perfectione accipitur, et quinquagenos pro remissione, quia et in lege annus quinquagesimus remissionis appellabatur, eo quod in eo a seruitute remittebantur, et possessiones recipiebant et in iubilatione relaxabantur.

23. Intueamur quantum faueat antiqua historia nostro tempori, in quo si non idem forte, tamen simile quid agitur. Nam et in nostro tempore tales Dei seruos illi qui terrena negotia habent, in abditis et remotis terrarum suarum locis mittunt, ut precum suarum effusione illorum peccata redimant et ut ipsi Spiritum Dei, sicut et illi, accipiant. Fit uero et hoc tempore persecutionis, quando regina impiissima Iezabel, id est superbia et luxus seculi, seruos Dei uehementer infestos habet, et quoscunque  potest seducendo necat. Contingunt etiam hec tempore famis, quando queritur qui iustitiam teneat, qui ueritatem seruet, qui aliena non rapiat, qui uerbum Dei puro corde predicet et uix inuenitur, ut impleatur etiam in uobis illud Isaie: Immittam famem in terra, etc. . Et illud: Pretiosior erit uir auro et homo simul obrizo . Additur etiam quod centum pauerit, ut perfecta caritas foras mittens seruilem timorem, accipiat timorem castum permanentem in seculum seculi; et ita Abdias, qui interpretatur seruus Domini, fiat, et sicut ille prophetico dono participauit, sic iste seruorum nutritor et institutor, eorum uitam diligens et imitari cupiens, ad hoc quandoque perducatur, ut quod illi agunt et ipse agat, et sic  ipsorum spiritu inflammatus inardescat. uidemus sepe tales homines, qui cum essent seculares, et rerum affluentia et uoluptatum copia abundarent, nec ab hominibus in eis esse aliqua uirtus animi deprehenderetur, nisi hoc solum quod seruos Dei instituebant et nutriebant, ad hoc uenisse, ut pauperes effecti, pauperem Christum sequerentur, et tollentes crucem suam arctam et arduam uitam monachorum aggrederentur, et redderent homines humana tantum sapientes admiratos et stupidos in subitatione insperate salutis; ita ut diceretur de eis: Hec est immutatio dextere Excelsi . Nouit enim Dominus qui sunt eius. Nam et ipse Abdias persecutor esse S. Elie credebatur, eo quod minister regis persecutoris esset, et tamen quod  amator esset etiam minorum seruorum Dei, quam Elias, prorsus latebat. Diuisi etiam sunt ipsi ab eo per quinquagenos in speluncis, quia caritatem Dei et proximi tales serui Dei in corde perfecte retinentes, quod significatur per speluncas, remissionem plenariam postmodum cum seruis Dei ipsi Deo militantes assequuntur, quod per quinquaginta indicatur. Quomodo autem assequuntur? Nunquid non assequuntur plenam remissionem, qui liberati a seculari tumultu, soli Deo militant, et si quid molle, si quid dissolutum in domibus regum uel principum huius seculi in usu habuerunt. Agnum paschalem Christum succinctis renibus, id est restrictis huius corruptionis illecebris comedentes, ab ubertate  domus Dei inebriantur? Sic enim diuiduntur per quinquagenos, quia caritatem erga Deum habentes, prius ab eo remissionem accipiunt, et caritatis officia erga fratres tenentes, si quid aliqui tulerant, si quid mali fecerant, si quid dixerant, uiso tanto professionis eorum decore, libentissime eis preterita peccata, que in se fuerant commissa, relaxant.

24. Diximus de eo et eius similibus, qui prophetas abscondit, quantum profecerit, quid assecutus sit, quid de eis dicturi sumus qui absconsi sunt? Intueamur ergo eorum uitam, qualis eo tempore fuerit, cum et caritate principis eis necessaria uir fortissimus subministrabat, et separatio a mundana conuersatione tumultum omnem refrenabat. De abstinentia uero eorum si loqui uoluero, superfluus  iudicabor, cum ipsi pane et aqua, quod est commune et forte ieiunium, uterentur, ut abstinenter uiuentes. in laudem Dei extenuarentur, nec cibis corpulentioribus grauati, pondere carnis impedirentur, sed graciles facti, corpore tenues, mente subtiles, spiritu qui in libro Sapientie subtilis et mobilis dicitur leues facti, ipsi replerentur. Sed et ipsi prophete, qui coram Eliseo propheta manebant, in quorum olla puer inscius mortiferum quid immisit, quam sobrie uiuerent, qui esuriem corporis herbis agrestibus depellebant? Non hoc dico quasi credam in his sumendis uel non sumendis iustitiam esse statutam, cum hec agentem premia non sequantur, nisi ista pax et iustitia et misericordia precesserint; sed quia post illa et hec agentem multipliciora Dei  dona comitentur.

25. Inspice ergo homines illos nostri etiam temporis monachos similiter uiuentes, quam concors simul spiritus coadunauerit, ut unum spiritum habentes, simul uiuerent, unum sentirent, in nullo discrepare in alterutrum uolentes similiter comederent, uno cultu et modo induerentur, ut animi concordia per exteriorem habitus consonantiam panderetur. Neque enim credo eosdem antiquos prophetas communi hominum habitu usos fuisse, ubi prout cuilibet, quisque uestem suam immutat; sed fuisse in eis existimo quod in monachis diuersi ordinis inspicitur, qui multoties solummodo uisi, nec interrogati, ex habitus indicio recognoscuntur,  unde sint, uel cuius professionis, uel monasterii. Inde est illud quod inuenio, regem Isrel signa uiri Dei Elie seruos suos interrogasse, et quia uir pilosus et zona pellicea accinctus renibus pronuntiatus est, Elias Thesbytes esse a rege proclamatus est. Unde credo et inter illos qui in urbibus morabantur, et inter eos qui eremum incolebant sicut Elias, qui pilosus erat, aliquam etiam in habitu habuisse distantiam; ut in his qui iuxta homines morabantur, quedam morigera et moderatior uestis esset: hi uero qui eremum incolebant, in testimonium rigidioris instituti, hispidas et duras uestes haberent. Neque enim credo Isaiam et Eliam uno habitu prophetasse, cum ille esset nobilis et urbanus, et ut legitur, regis Ezechie socer, hic uero populorum  cateruas frequenter fugiens, rigidius uixerit; sed de habitu siue istorum siue aliorum, ut in prefatione promisimus, alias Deo donante dicemus.

26. Sed qui de abstinentia prophetarum et monachorum uel de habitu loquimur, quid de caritate, de misericordia, de eleemosyna et hospitalitate et ceteris uirtutibus dicemus? Superfluum credo inde multum loqui, nisi ut inde alii accendantur, cum ad tales aduentantes magis in seruis Dei ista experiri contigerit, quam nos aliquid uerum loqui. Susceptus est a prophetantibus benigne Saul, etiam cum sanctum Dauid persequeretur, et facto ipso Spiritu Dei prophetauit, et inuitus pronuntiauit, quod Apostolus dicit, quia uere Deus in uobis est. Suscipiuntur etiam a monachis similiter  ut prophete uiuentibus, qui eis sua auferre moliuntur; ita ut audierimus a quibusdam, quod illi qui rapere uenerant, uel rapaces exstiterant, uiso humilitatis eorum proposito, uel monachi facti remanserint, uel accusantes se ipsos quod talia assequi dona digni fuerint, pacifici ad propria recesserint. Operantur etiam ipsi quecunque sibi a prelatis iniunguntur, cum tanta beneuolentia, ut iure de eis dici possit, quod nullum eos transeat uirtutis uestigium.

27. Intuere mecum etiam Dominum meum Iesum, si forte alicubi tale aliquid uel huic simile fecerit. Dicit Euangelium, quia facta die egressus ibat in desertum locum, et turbe requirebant eum. Dicit et alibi: Factum est autem in diebus illis exiuit  in montem orare, et erat pernoctans in oratione Dei . Primo intuendum locum, »et turbe requirebant eum, et uenerunt usque ad ipsum,« et si forte monachorum a turbis segregatorum uite hoc factum Domini Iesu possimus inflectere. Ante enim ab euangelista describuntur morborum et febrium in socru Petri et aliorum curationes necnon demonum dicentium quia tu es Filius Dei  expulsiones, et hoc cum sol occidisset, et post mane facto, iter eius in desertum describitur, quot ergo sunt febres quibus meus iehsu imperauit? qui morbi quos curauit? qui demones quos eiecit, nisi incentiua uitiorum, que respectu suo et iussu exstinguit, curando medetur, ne non bene sanata  iterum putrefiant, et spiritus maligni in corde peccatoris per incuriam nidificentur? Hoc maxime conuenit monacho, ut purificetur ab his, cum Iesu facto sibi die, id est illuminato corde, in desertum exeat, turbam uitiorum penitus et illius mundi qui in maligno positus est consortium simul et dominium relinquat, ut postea proficiens, et non iam sui curam solum, sed etiam aliorum habere sufficiens, a turbis pro iniquitate sua turbatis, et quid faciemus inquirentibus, requiratur, et retentus dicat, quia et aliis ciuitatibus oportet me euangelizare regnum Dei , id est aliis turbis uel aliis ouibus, que adhuc non sunt de monachorum ouili et future sunt, conuenit dicere, ut se suosque sequaces imitentur. Sicut enim cum Antonio interiorem  eremi partem penetrabit, ibi et angelorum contra demones auxilia, et hominum se propter Deum sequentium consortia habere merebitur.

28. Intuere adhuc si non illud etiam implebit, quod superius de Euangelio a Iesu factum posuimus. Factum est autem in diebus illis exiuit in montem orare, et erat pernoctans in oratione Dei . Hic etiam inspiciendum est, quo ordine id fecerit. Nam ante hoc factum, in Sabbato iehsu hominem qui habebat manum aridam curauit, et ante inutilem ad bene operandum laxauit, ut profecto ostenderet, et a malis operibus feriandum tanquam in Sabbato, et rursus ad bene operandum manus omnes, id est operationes debere extendi. Unde et illi homini qui sanatus est dicitur: Extende manum  tuam , id est ad bona opera a quibus sabbatizabas te exerce. Cum uero bene operatus fueris, tunc cum Iesu in montem exeundum est ad orationem, et ibi pernoctandum in oratione Dei in excelso mentis, quasi in monte positus excelsum Deum sequatur, et exiens a corporalibus, ad summa et celestia rapiatur, et ibi pernoctans, id est in tota uita sua manens, que bonis omnibus respectu superne lucis non dies, sed nox est, semper ut exuatur a corpore exspectet et oret. Sic enim cum patre suo Benedicto totum mundum ante se positum quasi paruam spheram intuebitur, et in uisione Conditoris cum ipso dilatabitur.

29. Sit autem in huiusmodi seruis Christi, sicut esse confidimus, fundamentum uere humilitatis  firmum et solidum, ut quantum Christo qui est fundamentum totius Ecclesie propinquiores esse creduntur, tanto magis humilientur, ne forte super arenam collocati, facili impulsu inundantium tentationum ruant, sed Christo inherentes, et cum Christo lapides fortes celestis edificii facti, alios inualidiores et infirmiores portare sufficiant. Obseruabunt autem, ut credimus, quia serui Dei sunt, ne alterius ordinis ecclesiastici uiros, licet minus ualidi sint, despiciant, nec alta de se sapient, sed humilibus consentient.



Iu. De monachis qui seculares dicuntur, quorum professio nulla est.

30. De monachis autem qui dicuntur seculares  quid dicam non inuenio, quia nec professionem monachi sequuntur, nec eorum uita usquam describitur. Ex magistrorum enim negligentia, et ex rerum copia et aliquando etiam inopia magis hec uita incrementum accepit. Contingit enim aliquando ut rerum affluentia dissolutione pariat, et dum nichil temporale deest, sollicitudo et animi fortitudo protinus abest. Euenit etiam sepe, ut cum in abbatis manu necessaria desint, que monachis dentur, non audeat eos pro dissolutione aliqua uel delicto redarguere, et ita fit, ut cum terrena a monachis inordinate queruntur, ordinis districtio et eternorum premiorum cura relinquatur. Bene igitur facient utrique si se corrigant, si nomen monachi quod portant honorent.



u. De canonicis qui se ab hominibus constituunt, ut sunt Premonstratenses et Sanctiiudocenses.


31. His igitur de monachis paucis pro uiribus premissis, ad canonicos ueniendum est. Quorum ordo, refrigescente multorum caritate, quondam tepuerat; sed nostra etate gratia Dei aliquantulum iam refloruit. Cuius autem auctoritatis sit eorum ordo et professio, Domino donante, pro posse ostendere tentabimus. Primum igitur intuendum est, quod iste ordo iam tripartitus habeatur, ita ut alii a turbis omnino conuersatione et habitu et habitatione quantum possunt segregentur; alii iuxta homines positi sint, alii inter homines habitent, unde et seculares appellantur. uidendum est etiam quid canonici nomen insinuet. Canon enim intelligitur  regula, et canonicus dicitur regularis. Unde autem hic ordo initium sumpsit? an forte ab apostolis? Et hoc ex parte uerum est, quia sic illi debent communiter uiuere, et nichil proprium possidere. Sed est quod altius perscrutari posset. Ipsorum est enim populos docere, decimas accipere, oblata in domo Domini suscipere, delinquentes redarguere, correctos et penitentes ecclesie reconciliare, et alia que in lege antiquitus obseruabantur, etiam nunc in Ecclesia nostri temporis obseruare. Legamus in libro Numerorum, si forte inuenire poterimus in eo canonicorum pretensam speciem. Describuntur enim in illo libro officia leuitarum, quos Deus assumpsisse se dicit medio filiorum Isrel pro primogenitis eorum, ut in tabernaculo  eius ministrarent, de quibus erat et summus pontifex. Describitur etiam quid Gersonite agere debeant, quid Caathite, quid filii Merari, et quidam eorum in tabernaculo federis intrare dicuntur coram summo pontifice, et inuoluta portare, et alii cortinas et operimentum et tentorium et omnia que pertinent ad altare, funiculos et uasa ministerii, et alii tabulas tabernaculi et uestes eius, columnas et bases earum, columnas atrii cum basibus et paxillis et funibus, et omnia uasa et supellectilem. Si de omnibus his uel aliis que ibi scribuntur rationem reddere uoluerimus, tenuitas ingenioli deficiet. Unde ad sanctos doctores lectorem remittimus. Unum tantum est ut intelligatur,  quia sicut in ueteri lege leuitarum erat officium sanctificata custodire, et ferre, et mundare; sic et in hoc tempore canonicorum esse credo similia agere, nec quemquam ad ministerium ecclesie debere admitti, nisi qui regulariter et honeste uixerit, quod nomine ipsius canonici indicatur. Sicut enim in ueteri lege Leuitis uiuendi est regula prescripta, quis quid agere debeat, nec ad aliud uacare licebat, nisi ad quod erat ordinatus, nec aliis licebat eorum officia tractare: ita credo et in hoc tempore faciendum esse. uideamus ergo si forte in his tribus familiis Leuitici ordinis tripartitum ordinem canonicorum inuenire ualeamus, seposita summi pontificis familia, que huius temporis summum pontificem, et episcopos sine  dubio prefigurabat, et potestatem et dignitatem eorum pretendebat.

32. Primum igitur de illis canonicis loquamur secundum lectionis numeri significationem, qui longius ab hominibus secedunt, et actu et uita et conuersatione quantum possunt ab eis longe se faciunt, ut liberius Deo ministrent. Inspiciamus igitur officia Caathitarum, qui a summo pontifice et filiis eius arcam testamenti et altare aureum et candelabrum et mensam et digniora uasa inuoluta portare iubentur, et sanctuario interiori post familiam summi pontificis propinquius, quam Gersonite et Merarite deseruiunt: ita ut intrent in interiori sanctuario, et inuoluta a summo pontifice uel filiis eius portanda suscipiant. Isti ergo filii  Caath, quanto propinquiores erant interiori sanctuario, tanto longe fiebant a populo. Unde non immerito his comparantur canonici illi, qui sicut leuite illi officia ecclesiastica suscipiunt, et longe ab bominibus secedentes, propinquius sanctuarii interioris uasa, id est contemplatiue uite gaudia secum uehunt, quibus etiam Caathitarum nomen conuenit. Caath enim interpretatur penitens siue dolens. Tales enim prius compunguntur timore, postea amore, et de factis suis malis primum penitentes et ueraciter flentes, postmodum a triginta annis et supra, id est a perfectione uirtutis et credulitate sancte Trinitatis in Ecclesia sacros ordines suscipiunt, ut bene meritos quinquagesimus annus suscipiat, et liberati a uoluptatibus carnis, uasa  Dominica non onerati humeris deferant, sed iustificati et probati custodiant.

33. Est etiam in his secundum lectionis Numeri tenorem ordo dispertitus, ut a summo pontifice diuidatur unicuique onus quod portare quis debeat. Unde coniicere possumus, quod quidam eorum sanctiora pro sanctitate uite portanda suscipiebant, et alii qui minus ualidi in uirtutibus habebantur, minoribus officiis deputabantur. Eadem enim familia que altare aureum, et candelabrum et mensam, et ipsam etiam arcam portabat, in sequentibus hyacinthinas pelles, et uectes, et lucernas, et forcipes, et emunctoria, portare perhibetur, necnon fuscinulas, et tridentes, uncinos et batilla. Intuere ergo quod similis forma in ordinibus canonicorum, qui longe  ab hominibus secedunt, iam custodiatur, quando et ipsi de populo Dei tanquam Leuite assumpti, non equaliter sacros ordines suscipiunt. Sed aliqui eorum ad ministerium sacerdotale attolluntur, aliqui ad diaconatus officium promouentur, nonnulli ad subdiaconatus gradum asciscuntur, aliqui etiam in acolythorum, exorcistarum, ostiariorum, lectorum ordine deputantur, uel ad extremum alii minus ad hec agenda idonei, in Ecclesia tantum ad clericatum suscipiuntur, unde etiam inter suos conuersi appellantur. Qui uero in suo ordine profecerit, seniorum iudicio, qui ante in minori ordine locatus fuerat, ab episcopo tanquam ab Eleazaro maiorem ordinem suscipit.

 34. Preter hec etiam officia, que ab uniuersali Ecclesia exposcuntur, sicut in ordinibus dicitur, quod non illa aut illa Ecclesia exposcat, sed postulat sancta mater Ecclesia; sunt alia officia que pro uite merito unicuique distribuuntur, ut inde seruiant non uniuerse Ecclesie, sed fratribus suis, et hospitibus, et peregrinis, ueluti est quod unus eligitur in abbatem, alter subrogatur in priorem, alter in eleemosynarium, uel coquinarium, uel cellerarium, et ut ad uiliora descendam, alter alendis pecoribus deputatur, ut impleatur in eis etiam illud quod scribitur de Caathitis: Filiis autem Caath non dedit plaustra et boues, quia in sanctuario seruiunt, et cara propriis portant humeris ; sic et canonici qui longe ab hominibus secedunt, propriis  humeris onera portant, cum et spiritualia quibusque seruis Dei ministrant, et in carnalibus sibi ipsos ministrantes, uictum sibi de manibus acquirunt, onera propriis portant humeris, cum et Deo militant in eius sanctuario, id est in sancta Ecclesia seruientes, et quasi in utroque fortes et iugum Christi portant, nec a fidelibus decimas uel redditus, quod sacerdotum uel canonicorum, clericorumue est extorquent, licet aliquando date suscipiant, illos profecto imitantes, qui accepta potestate uiuendi de Euangelio quod predicabant, laborabant tamen manibus suis, ne quem grauarent.

35. Intuere etiam Dominum Iesum si aliquid egerit simile, et si forte quidquam quod canonicorum talium factis assimiletur, aliquo actu perpetrauerit.  Et quia tales canonicos filiis Caath comparauimus, qui tamen in ordine minorum sacerdotum erant, preter summi pontificis familiam, non indignum uideatur si utrisque iehsu noster comparetur, qui minoratus est etiam paulo minus ab angelis, et didicit ex eis que passus est, obedientiam, ut esset sicut Caathite, non in se, sed in membris suis ab Eleazaro filio summi sacerdotis, qui interpretatur Deus adiutor meus. Pergens igitur ad passionem, susceptus est a Iudeis, et eductus, et baiulans sibi crucem, exiuit in eum qui dicitur Caluarie locum, Hebraice Golgotha, ubi eum crucifixerunt. Primum uide ordinem, quem etiam hic obseruauit iehsu. Nam et familia Caath, ut supradictum est,  in maiores et minores sacerdotes diuisa erat, et pontifex summus ex eadem erat familia. Sic et iehsu fecit, obediens existens Patri usque ad mortem, mortem autem crucis . Prius portauit crucem, sibi quasi filii Caath altare aureum, ut ipse dignus existens summo sacerdotio, postea aram illam crucis, que omni auro et omni mundo pretiosior est, ascenderet, ut dolens pro nobis, et uulneratus propter scelera nostra, taliter gradu summi sacerdotii iuste potiretur, et acciperet nomen quod es super omne nomen .

36. Tu ergo qui canonicus es, et ob uite et professionis tue decorem longe te ab hominibus faciens, et propter hoc forsitan in sanctuario propinquis ministrans, uis gradatim uel uirtutes Iesu uel  ecclesiastica sacramenta suscipere, ut ordo familie canonicalis exposcit, imitare et intuere Iesum meum non subito summa petentem, sed gradatim ad summa tendentem. Porta tibi cum illo crucem et ipsum sequere, et carnem tuam, si Christi es, cum uitiis et concupiscentiis crucifige, et exiens cum illo extra castra, totum te in Caluarie loco cruci affige, et quasi caluus totum caput, id est principale illud mentis tue a terrenis habens denudatum improperium eius portare gaudeto. Taliter etiam conueniat tibi nomen Caath, qui alia interpretatione dicitur molares dentes, uel patientia. Ruminans enim dentibus interioris hominis tui uerbum Dei, et confringens subtiliter, ut possis illud glutire, et memorie commendare, patientiam habens erga detractores et  persecutores, et findens ungulam benignus in Deum, benignus in proximum, et ruminans Dei uerbum, non sicut qui deglutit illud, ita mundum animal fies, et Iesu Christi comedens carnem et sanguinem bibens mutaberis in ipso, et membrum corporis eius efficieris.

37. Quod si quis obiiciat Caathitas etiam aliis canonicis, uel sacerdotibus, uel ministris posse comparari, et rursum Dominum Iesum crucem sibi baiulantem omnibus fidelibus suis, qui crucem eius in se portant, posse conferri; et ego consentio, et hec dicentem approbo. Sed non cuiquam graue debet uideri, si illum propinquiorem sanctuario interiori iudico, qui maiorem laborem pro Christo assumpsit, uel si illum paulo amplius Christo consimilem,  quam me in eius cruce portanda dixerim, qui maiorem quam ego oneris illius piissimi partem arripuit. Cum enim me amplius uigilant, ieiunant, laborant, algent, et ut ad digniora ueniam, cum humiliores et pauperiores pro Christo sunt, sub sarcina illa piissima quasi altiores et fortiores in medio curuatos intueor; me autem cum ipsis sub ipsa sarcina quasi humiliore humeros submisisse, et manus posuisse, et brachia tetendisse, ut infirmior quod possem facere aspicio. Sunt enim ipsi tales, qui humilitatem integre et pure custodiant, ita ut que uiliora pro fratribus agant, stabula, ut audiuimus, mundantes, et cetera contemptibilium seruorum officia perficientes. Non enim dedignantur stabula, uel boum, asinorumque presepia mundare, cum legant  in Euangelio Dominum suum propter nos in presepio dignatum iacere. Sectantur etiam et ipsi tantum circa aduentantes hospitalitatem et humanitatem, ut Abrahe et Lot consimiles iure dicantur, qui aliquando angelos susceperunt, quia hospites dilexerunt. Habent etiam in uictu et uestitu tantam austeritatem, ut Ioannem Baptistam imitari uideantur, qui natus de sacerdotali stirpe, consortia secularium fugiebat, et pilis cameli zonaque pellicea uestiebatur, et mel siluestre comedebat. Ne uero per multiloquium peccatum incurrant, iuge silentium tenere, uel pauca loqui dicuntur, ut cultum iustitie omnino sequantur. Laudo professionis huius magnanimitatem, predico erga corporis austeritatem,  amo tantam eorum humilitatem, sed modum in omnibus tenendum esse pronuntio. Cum enim audio sacerdotes et ipsum etiam abbatem in hoc ordine canonicorum, qui longe uita et conuersatione a secularibus se faciunt, in illo etiam ordine monachorum qui similiter secedunt, de quo superius tractauimus, lac de ouibus suis mulgere, stabula mundare, uix possum credere, sed tamen cum hoc uel tandem credo, humilitatem eorum ueneror et admiror. uideo enim illos hec ideo agere, ut superbia in eis omnino confundatur, et humilitas erigatur.

38. uellem tamen eos qui circa altare quotidie ministrant, et maxime illos qui quotidie pro officio sacerdotii corpus Christi tractant, ob reuerentiam ipsius corporis, quia nichil mundius esse potest, ita  non agere; sed aliis qui ad illa officia suscipienda in Ecclesia adhuc idonei non sunt, hec agendo relinquere. Nam et in libro Numerorum, de quo superius aliqua memorauimus, cum secundum Dei preceptum tribus Leuitica numeraretur, et ab uno mense et superius numerus ipse inciperet, et usque ad XXII millia surgeret, tamen non sunt inuenti a XXX annis et supra usque ad L annum, nisi octo millia quingenti octoginta, qui ad ministerium tabernaculi uel altaris possent assumi, quod igitur de his qui minores natu erant dicemus? Nihilne illi qui annorum erant Xu et XX egisse dicendi sunt? Credo et illos, et credendum est uirtutum habuisse exercitia, ut in minoribus probati et exercitati, decimas frustra non comederent, sed patribus suis  obedientes et humiliter obsequentes, illis laxatis ab officio, unusquisque pro uite merito patri succederet. Ita et hic potest fieri, ut si sunt aliqui fratres in Ecclesia, qui ad illa sancta tractanda adhuc minus idonei sint, in istis que humilitatem exerceant, et superbiam frangant, exerceantur, ut postea emeritis senibus quiescentibus, et uasa, id est ministros ipsos uel fideles quosque custodientibus iure succedant. Illi uero sua officia que munditiam maxime expetunt, in omnibus honorent.

39. Quod si mihi dicat aliquis, quia omnia munda mundis. Et ego faueo, sed requiro utrum indumenta illa quibus ad altare accedunt, munda etiam exterius esse debeant, uel qua cura corporalia et mantilia  seu manutergia tractanda sint. Si uero munda ea esse oportet, sicut etiam in accipiendis ordinibus subdiaconis iniungitur, ut ea munda faciant, quanto magis manus que corpus Christi conficiunt, tangunt, eleuant, portant, amplectuntur, aliis tribuunt, munde exterius seruande sunt? Quod si mundare eis domos placet, habent etiam ipsi in hoc officium suum, ut mundare debeant ecclesie pauimentum, non equorum stabula. Lege in libro Machabeorum, ubi elegit Iudas sacerdotes sine macula, uoluntatem habentes in lege, et mundauerunt sancta. Sanctus etiam Hieronymus in Commentario Matthei sacerdotibus exprobrat, quod cum debuissent parietes leuigare, pauimenta uerrere, uasa mundare, tunc faciebant consilium quo modo occiderent  Dominum. Ecce habes in mundandis ecclesie parietibus uel pauimentis antiquorum exemplum, quos imitari humilitati non erit inimicum, et munditie reuerentieque, que corpori Christi etiam in exterioribus debentur, non erit aduersum.

40. Quod si dicat aliquis ablutione aque illas sordes supra memoratas cito mundari, quid erit si talia inheserint, que non cito recedant? Et quid de uestimentis quotidianis, cum quibus necessario ad altare acceditur, si talibus sordibus inficiantur? Non enim quotidie possunt ipsa mutari. Si uero dicat adhuc aliquis in interioribus, non exterioribus debere esse munditiam, et quia iehsu in regione nostra sordes exteriores, sicut famem et sitim pro  nobis pati non repudiauit, amplector quidem humilitatem; sed dico sputa Iudeorum iam non esse in facie Iesu que pependit in ligno, nec me tale corpus Christi sumere, quale fuit cum esset passibilis, sed tale quale nunc est cum sedet ad dextram Patris. Tale corpus Christi credo, teneo, amplector, sumo, in uisceribus interioris mei traiicio, et corpus illud intus et exterius, sicut animam eius mundum pre omni munditia esse pronuntio, et amo circa corpus eius uenerationem, cuius caro non uidit corruptionem. Si autem placet eis tanta humilitas et sui deiectio, placeat eis et meus circa corpus Christi cultus et deuotio; sed si pretendant nobis ex regula sua laborem manuum sibi iniunctum; sunt multa que cum reuerentia illa Dominici  corporis possunt exerceri, ut est fodere, ligna et segetes cedere, plantare, seminare et his similia.

41. Non hoc dico quasi reprehendam eorum humilitatem, que custos est ceterarum uirtutum, queque talibus indiciis propaletur; sed ostendo meam circa corpus Christi deuotionem. Ipsi uero si aliud aliter sapiunt, hoc quoque illis Deus reuelauit. Sane de Regula illa, quam plurimi canonicorum, quia sic intulatur, B. Augustini esse affirmant, audeo certum aliquid definire. Si enim dixero illius non esse, titulus ipse, qui ubique nomen Augustini tenet, contradicet mihi. Rursus si affirmare uoluero illius esse, duo sunt que obiici possunt, et a pluribus dicuntur, quia nec in libro Retractationum,  ut eius plures libri, posita est, nec modus uerborum et styli grauitas illius Aurelii fuisse comprobat, que in illa Regula plurimum desunt. Certius est illud quod de uita sua in libro Confessionum ipse ponit, quod factus presbyter monasterium clericorum mox instituit, et cepit uiuere secundum Regulam sub sanctis apostolis constitutam; et illud quod de uita illius Possidius discipulus eius scripsit. Nemo ergo pro Regula illa socium uie Dei esse preuaricatorem credat, quam illius auctoris fuisse multi dubitant. Sit uero omnibus canonicis unus affectus obseruandi quid quisque uouerit, uel quod unusquisque in sua ecclesia, quod religioni non obuiat, inuenit.



uI. De canonicis qui iuxta hominum conuersationem habitationem habent, ut sunt Sancti-Quintinenses, de Prato, Sancti-uictorienses.


42. Quoniam in superioribus post monachos diuersi habitus et ordinis, de canonicis, qui longe se ab hominibus faciunt, pauca pro uiribus diximus, nunc ad illos canonicorum mores et ordinem ueniendum est, quos quasi in medio positos inspicere possumus, ut nec sicut illi qui longius secedunt consortia hominum mundanorum omnino fugiant, nec sicut illi qui seculares dicuntur, cum hominibus habitationem suam communicent. Proponuntur enim et isti ad morum humanorum correctionem, ut mali uidentes eorum uitam a malitia conuertantur, et conuersi uel talem uitam aggrediantur;  uel si aggredi non possunt, diligendo et pro posse imitando, et eleemosynas impertiendo, pro susceptione iusti, et pro calice aque frigide saltem dato in nomine discipuli mercedem utriusque accipiant. Et quoniam illud quod in libro Numerorum de tribu filii Leui scriptum est, per figuram canonicorum uite seruire posse superius memorauimus, et remotos canonicos filiis Caath assimilauimus, nunc intueamur si Gerson uel filios eius, qui quasi in medio positi uidentur, tali canonicorum ordini per similitudinem equiparare ualeamus.

43. Ac primum quid nomen Gerson innuat attendamus. Interpretatur autem Gerson aduena ibi. Intende diligentius, et tali nomine perspecto, si quid congruum uel officiosum inueneris, studiose notato.  Intuere illum qui ait: ut incola ego sum apud te et peregrinus, sicut omnes patres mei , et intelligere poteris seruos Dei ubicunque sint, dum in corpore sunt, peregrinari a Domino, et ueraciter dici posse apud Deum esse peregrinos, qui sequuntur, ut comprehendant, et in uia Dei cum Deo et apud Deum ambulant, ut ad ipsum peruenire ualeant; patres uero suos in hoc imitantur cum illorum uitam inspiciendo, quam longe a mundi uoluptatibus sese fecerint, similia operando filios eorum se esse operibus ostendunt. Aduene igitur sunt ibi, cum et Deum sibi locum faciunt, et longe se adhuc a celesti patria esse cognoscunt. Si uero melius tibi placet, ut quod dicitur Gerson  interpretari aduena ibi referatur ad illud quod sancti uiri habitant sepius iuxta homines mundanos, et ibi tanquam aduene non tanquam indigene morantur; quia eorum conuersatio non hic, sed in celo est. Habes et in hoc uersum propheticum consonantem, ubi orat et dicit: Incola ego sum in terra; non abscondas a me mandata tua . Si uero aduena ibi referatur de seruo Dei ad ipsum Deum, siue de seruo Dei ad mundum, utrumque illi seruo Dei congruit, quia et in hac uita Deum sequitur, nec ut capit plene consequitur, et ideo apud Deum peregrinatur, et inter homines tanquam aduena habitans, incolatum suum prolongatum esse, et habitationem in Cedar, heu! clamando congeminat. Si autem hanc interpretationem aduene  ad unumquemque fidelem inflectere possumus, quanto magis ad illos, qui hoc non solum uita et moribus tenent, sed etiam ipso habitu et conuersatione, necnon etiam loco, ut nichil ab eo quod dicitur Gerson, id est aduena, ibi discrepare uideantur? Habet ergo hec interpretatio cum canonicis qui in ciuitatibus uel castellis uel uillis habitant, nec tamen habitationi hominum sese immiscent, aliquam consonantiam, que et proprie de illis dicatur, et a ceteris fidelibus non remoueatur. Et quia de loco et modo habitationis fecimus mentionem, sicut superius de monachis qui in ciuitatibus uel castellis degunt diximus, ut officine eorum habitationem hominum non respiciant, ita hic canonicis similiter faciendum esse decerno, et istis,  id est canonicis rationem illam que de monachorum habitatione reddita est, custodiendam esse pronuntio.

44. Considerato igitur nomine Gerson, et interpretatione discussa, intelligi, ut credo, iam potest, quod Gersonitarum nomen a canonicis talibus, qui incolatum mundi actu et loco profitentur, non multum discrepare uideatur. Iam uero officia Gersonitarum quibus in tabernaculo ministrant consideremus, si forte canonicis talibus eorum onera uel opera aptare ualuerimus. Primum ergo inspiciamus quod a triginta annis et supra usque ad annum L, id est a perfectione uirtutis usque ad mortificationem carnis et membrorum que sunt super terram, ministrare precipiuntur, et quid postea  sequatur intendamus. Considerandum etiam est, quod sicut Gersonite pro dignitate uite a summo sacerdote uel filio eius Ithamar onera suscipiebant: ita et isti ab episcopo, prout quisque profecerit, uel in acolytorum sorte, uel subdiaconorum gradu, uel diaconorum dignitate, uel sacerdotum uigilantia promouentur. Et ne te turbet quod dicimus, inspice diligentius lectionem Numeri et inuenies alium quasi digniorem ea que ad altare pertinent et uasa ministerii deferre, uelamen hyacinthinum, aliumque cortinas tabernaculi, et tectum federis, et similia portare, et ut ad minora descendam, alios cortinarum atrii et uelaminis quod in introitu est tabernaculi, funiculorumque portitores. Et ne putes indifferenter eos ista uel alia portare, subinfertur: Et  scient singuli cui debeant oneri mancipari . Unde conuenienter coniici potest, quod pro uite merito onerum erat distributio. Similis forma custoditur etiam nunc cum ab episcopo tales canonici ordines sacros, prout dignum uidetur, quisque sortitur, et gradatim ad sacramenta ecclesiastica promouentur. Si uero te mouet quod istos canonicos Gersonitis assimilamus, uigilanter attende, et illorum in lege ritum et istorum similiter propositum, et intelliges multam esse in utrisque conuenientiam, quam etiam me non piget aliquatenus disserere, et quia illi sacrorum uasorum et omnium que ad altare pertinent portitores fuisse memorantur, intueantur quam congruum sit canonicis, qui  in ciuitatibus et castellis et uillis habitant, ut iuxta homines manentes ad interiora que significantur, et per ea que ad altare pertinent, et per uasa ministerii propter se ipsos resideant, et rursus propter alios ad exteriora respiciant. Intuere etiam sagaciter onera Gersonitarum, licet in illo libro indifferenter, ut credo, ponantur, quia aliqui eorum, ut dixi, interiorum, ut sunt illa que ad altare pertinent, curam habent; aliqui autem cortinas tabernaculi portantes et tectum federis, operimentum aliud non ita in interioribus, ut priores, morantur, illi scilicet qui uasa ministerii et ea que ad altare pertinent ferunt. Nec illi ergo Gersonite relinquantur, qui pene expositi et interiora pene relinquentes, tentorium quod pendet in introitu federis  tabernaculi, cortinas atrii et uelamen in introitu, quod est ante tabernaculum, portare memorantur.

45. In hac trina diuisione Gersonite partiti, possunt significare canonicos qui in Ecclesiis que iuxta homines sunt professionem seruiendi Deo faciunt, quorum quidam ab episcopis ordinati ad communes ordines Ecclesie, sub manu abbatis sui, quasi sub manu Ithamar filii summi sacerdotis, uiuunt, et prouida dispensatione, prout ipse abbas unumquemque ualere nouit, unum introrsum, quasi circa altare et circa uasa ministerii manere precipit; alium uero nec totum interius, nec totum exterius, quasi ad cortinas et ad tectum federis, que quidem, ut credo, in loco interiorum erant, sed de longe uideri  poterant pro merito uite deputat. Alium autem quem in exterioribus ualere conspicit, quasi ad tentorium quod pendet in introitu federis tabernaculi et ad cortinas atrii fidenter relaxat, et ut manifestius fiat quod dicimus, unus in claustro retinetur, ut in interioribus Deo seruiat, alius in eodem loco curas fratrum suorum et hospitum uel peregrinorum suscipit, alius equidem ad obedientiam longe et ad parochiam dirigitur.

46. Et quia de parochiis quas ipsi suscipiunt susceptasque regunt fecimus mentionem, dignum est ut de hoc pauca dicamus. Nam audiui plerosque sacerdotes uel clericos laudantes quidem ordinem talium canonicorum, sed murmurantes, quod qui seculum reliquerunt, rursus ad seculi homines  curandos remittantur, quasi dignum non sit eos secularia negotia uel propter se uel propter alios tractare. Quapropter illud primum intuendum est, quod eadem familia Gersonitarum cortinas atrii in ministerium suscipit. Atrium itaque extra tabernaculum erat et prope tabernaculum. Nam et atria domus extra domum sunt et iuxta domum, domuique inherent, ut nullus de domo egredi possit uel ingredi, nisi per atrium quod domui iungitur. Et attende quod illi qui cortinas atrii ferebant, illorum uitam, qui subtiliter ad ecclesiam uenientes inuestigant, significare possunt. Illud etiam inspice, quod hec familia cum uasis altaris, cum funiculis et uasis ministerii, nonnisi cortinas et tectum, siue  uelamina, uel tentoria et cortinas ibidem atrii portare memorantur, que omnia subtilia fuisse, si Exodum legeris, inuenies; et quia similitudinem de hac familia ad canonicos qui iuxta homines sunt trahere uoluimus, primum intueamur officium familie illius quam mundum fuerit, et quam subtile. Quid mundius poterat inueniri cortinis tabernaculi cum facte sunt, quid subtilius? Forsitan omnium seruorum Dei munditiam prefigurabant, et subtilitatem siue in Scripturis intelligendis indicant, siue in moribus cercendis uel suis uel aliorum, ne ab irruente iniquitate tanquam interiora tabernaculi a tempestate ledantur. Si igitur omnia hec munditiam et subtilitatem seruorum Dei indicant, quanto magis illorum, qui hoc et opere exercent et habitu  uel habitatione testantur? Si enim tales canonicos prudenter inspicias, et eorum professionem consideres, inuenies eos qui ex his intus in claustro resident, actus suos sociorumque subtiliter inuestigare, ne quid sit quod oculos diuine maiestatis offendat, eos etiam qui exterius, uel propter obedientiam uel parochiam mittuntur, subtiliter uel suos actus uel sibi commissorum pensare, et super omnia circa ministerium altaris munditiam tenere. Si igitur, ut premissum est, illi Leuite qui cortinas atrii ferebant, eos canonicos prefigurare possunt, qui exteriorum hominum facta subtiliter pensant, iam non erit absurdum, si canonici ipsi populum regant, qui eorum facta discutere, et sui officii respectu munda facere nouerunt.

47. Si autem requiratur quare et ipsi seruos habeant  et ancillas, et cur sicut iudices seculares eos regant et protegant, superius de monachis hec eadem agentibus ratio reddita sequi debet. De decimis uero quas suscipiunt, nulla questio esse debet, quia ut Leuite et sacerdotes quod suum est requirunt. Addimus etiam predicte rationi, quod Leuitis, precipiente Domino, urbes ad habitandum date sunt, et oppida sex in fugitiuorum auxilia, et alia oppida XLuIII, cum suburbiis suis. Ex quibus omnibus liquet quod quidam Leuitarum in tabernaculo et circa tabernaculum uersabantur, quidam uero longe positi populos remotos docebant que Dei sunt, obedientes summo pontifici et filiis eius. Similem ergo formam canonici iuxta homines positi  custodiunt, quosdam in matrice ecclesia tanquam in tabernaculo retinentes, quosdam uero longe ad docendos et regendos populos dirigentes, ut de reditibus et decimis fidelium et ipsi uiuant, et quod superfuerit fratribus suis ad ecclesiam tanquam ad tabernaculum sacerdotibus et ministris referant. Si uero requiras quare ipsi Gersonite, id est aduene, ibi sub manu Ithamar filii summi sacerdotis, qui interpretatur amaritudo, constituantur, facilis patet responsio, quia qui aduenas se in hoc seculo nouerunt, dum sunt in corpore a Domino peregrinantes, salutifera et a Deo data amaritudine patriam semper requirunt, et sic sub filio summi sacerdotis Ithamar, id est sub dilato desiderio patrie celestis adipiscende, sub quadam amaritudine uiuunt, Deoque  ministrant.

48. Ecce dum in umbra futurorum bonorum, id est in ueteri lege canonicos uel Leuitas, sacerdotesque istius temporis adumbratos fuisse querimus, et post illam umbram ueritatem sequimur, ille noster iehsu nobis ad memoriam reuocatur, qui non umbratice, sed ueraciter de humana infirmitate natus, et iuste uel regulariter inter homines uiuens, et ideo merito quasi Leuites assumptus, sacerdos uel pontifex factus est in eternum secundum ordinem Melchisedech. Inquiramus ergo de illo, si forte aliquid egerit, unde tales canonicos representauerit. Lege illum diligenter in Euangelium secundum Lucam proximum passioni euntem secundum  consuetudinem in montem Oliuarum: secuti sunt autem eum et discipuli, et cum peruenisset ad locum, dixit illis: Orate ut non intretis in tentationem. At ipse auulsus est ab eis quantum iactus est lapidis, et positis genibus orabat dicens: Pater, si uis, transfer calicem istum a me. uerumtamen non mea uoluntas, sed tua fiat. Apparuit autem illi angelus de celo confortans eum, et factus in agonia prolixius orabat. Et factus est sudor eius sicut gutte sanguinis decurrentis in terram, et cum surrexisset ab oratione, et uenisset ad discipulos, inuenit eos dormientes pre tristitia, et ait illis: Surgite, orate, ne intretis in tentationem . Intueamur pontificem nostrum Dominum Iesum qui penetrauit celos, egressum secundum consuetudinem in montem Oliuarum, ut omnibus se sequentibus suam misericordiam insinuaret.  Egrediatur et canonicus de turbine huius uite cum Domino, ut omnium misereatur, et sit omnibus omnia, ut omnes lucrifaciat. Et nota quod secundum consuetudinem in montem Oliuarum egredi dicitur. Quis enim melius secundum consuetudinem in montem Oliuarum egredi iure dicatur, quam ille Pater misericordiarum, qui est etiam mons montium, in quo placet Deo habitare usque in finem? Sic et canonicus debet facere, imitando illum qui tulit omnium uulnera, ut omnibus misereatur.

49. Secuti sunt autem illum et discipuli uolentes ire quo ille ibat, et non ualentes, sicut Petro predixerat. Infirmi enim adhuc erant. Hoc nobis sepe  contingit, cum bona coram hominibus facimus, ut imitatores nostri sint, sicut et nos Christi. Sequuntur autem nos sicut illi discipuli adhuc infirmi sequebantur Dominum, sed in omnibus nos sequi non possunt. Cum enim peruenerint nobiscum ad locum orationis, sicut illi discipuli cum Domino, et inuitantur a nobis ad orationem, ne intrent in tentationem, non possunt diu orare, non possunt diu nobiscum stare. Quid igitur nobis faciendum est? auellamur ab eis cum Domino quantum iactus est lapidis, id est ad perfectionem feramur quantum homo lapidem Christum imitari potest, relinquentes ad tempus populorum imbecillitatem, et pro eis orantes, ne Christi passionibus nobiscum ualeant communicare. Positisque genibus orabat, dicens: Pater, si uis,  transfer calicem istum a me. uerumtamen non mea uoluntas, sed tua fiat. Manifestum est omnibus hec dicere Dominum, non propter se qui potestatem habuit ponendi animam suam et iterum sumendi eam, sed propter illos qui in hoc tabernaculo ingemiscentes, nollent exspoliari, sed superuestiri, ut absorbeatur mortale a uita. Quid igitur? Istam orationem quam Filius obtulit Patri, nullus iam fidelium et precipue canonicorum uel quorumlibet Dei seruorum dicere potest? Potest, ut credo. Licet enim in Dei seruitio magis exercitato infirmioris personam in se suscipere, sicut et Dominus clamat, caput pro membris; nec est absurdum, si maius membrum clamet pro minore, sicut non est absurdum  maiorem digitum minorem tegere et defendere. Dicat ergo perfectus quilibet, dicat et canonicus, qui cum infirmo infirmatur, cum scandalizato uritur, et oret suscipiens in se personam alterius: Pater, si fieri potest, transeat a me calix iste. uideo enim fratres meos, uiscera mea, multum trepidantes relinquere usum pristinum, et precor ut a uisceribus meis transeat calix iste inueterate consuetudinis, relinquantque mundum qui transit cum concupiscentiis suis, et relinquat et transeat ab eis calix qui mistus est mero in calice ire Dei, recedatque ab eis, moriaturque in eis calix Babylonis, id est cupiditatis secularis, ut possint et ipsi suscipere calicem salutarem, et nomen Domini perfecte inuocare. Quod si fieri non potest, quod uolumus omnes  homines esse sicut nos ipsos, non nostra uoluntas, sed tua fiat, qui cuius uis misereris, et quem uis obduras, et perfectos id ipsum sapere facis, et imperfectum nostrum uiderunt oculi tui. Non enim qui adhuc perfecti non sunt omnino peribunt, sed credentes salui fient. Hec dicens canonicus qui forte ex precepto abbatis sui regit plebem Dei, uel qui interius manens pro plebe Dei orationem fundit, perfecte potest dicere, ut credo, illam Dominicam uocem, fratris sui infirmitatem suam esse deputans. Si autem et hoc communiter dicat, et pro se et pro aliis uidebitur orare, ut passiones peccatorum que operantur in membris nostris, ut fructum ferant mortis, transeant a nobis, ut liberati a peccato tanquam a calice mortis, uota nostra reddamus in  atriis domus Domini in medio Ierusalem. Quid autem dicemus de tali canonico uel Leuita? Nunquid ipse quem inuocat et cui obtemperat Pater spirituum, relinquit eum inconsolatum? Non. uide ergo quis effectus illam Dominicam orationem sequatur. Apparuit autem illi angelus de celo confortans eum . Apparet etiam nobis nunc magni consilii Angelus, Panis ille qui de celo descendit , ut cor hominis confortaret, cum pro nobis et pro eius populo supplicamus, effectum orationibus nostris prebendo, et ut sine intermissione oremus confortando, et ne quid in oratione deesset, quod in capite Christo Iesu non procederet.

50. uide ipsum in oratione laborantem: unde  etiam sequitur: Et factus in agonia, prolixius orabat. Quid igitur est quod Dominus meus iehsu orans Patrem in agonia fit, nisi hoc quod nos cum oramus, et ipso cum effectu nostre orationi prestito apparente nos confortante, aura illa secularis cogitationis, uel carnalis infirmitatis, seu fauor humane laudis exagitare cupit, et ab oratione diuellere? Quapropter agon ille quem assumpsit iehsu, arripiendus est, licet alio modo, ut refugiamus illa secularia et carnalia, et prolixius orantes, turbines cogitationum fluitantium superemus.

51. Sequitur: Et factus est sudor eius sicut gutte sanguinis decurrentis in terram. Primum inspice Dominum Iesum in agonia prolixius orantem, sudore suo laborem orationis commendantem.  Deinde intuere ipsum sudorem ad instar sanguinis fluentem in terra, ut labor orationis eius laboris nostri essct initium, et sudor eius testimonii nostri quod pro Iesu testificamur, et ad terram, hoc est ad terrenos homines uelut passu quodam decurrit, fieret incitamentum. Si enim inspicias uigilantes nos et orantes, quomodo stupeant homines, et dicant supra se esse quod agimus, intelliges laborem nostrum pro testimonio Iesu uelut sanguinem, id est passionem fluxisse et peruenisse ad terram, cum homines orationes et uigilias nostras magnam esse iudicent passionem.

52. Et uide quid sequatur sudorem illum sanguineum: Et cum surrexisset ab oratione, et uenisset ad discipulos, inuenit eos dormientes pre  tristitia. Quid autem est quod cum iehsu orat, discipuli contristati dormiunt nisi quod nobis orantibus et in orando, laborantibus, homines illi adhuc infirmi, et ad imitationem nostri assurgere adhuc non ualentes, sopiuntur tamen iam a uoluntate carnali. Tristitia autem que eos sequitur et dormire facit, quid est aliud quam penitentia peccatorum, que mentem terret et a peccato dormire facit? Que cum superno respectu contingit, tunc ueniendum est cum Iesu ad discipulos, hoc est ad homines adhuc infirmos. Tunc increpandi, tunc admonendi, tunc excitandi, tunc dicendum est eis quod in sequentibus dicit iehsu: Quid dormitis?  Plus uos oportet facere quam mala et cupiditates  mundi relinquere. Salubris est quidem sonus iste, quiescere scilicet secundum Isaiam agere peruerse; sed uidete quod dictum est: Declina a malo et fac bonum ; et illud quod sequitur in eodem propheta: Discite benefacere . Surgite ergo, et orate ne intretis in tentationem. Si enim tepidi fueritis, Dominus iehsu euomens uos ex ore suo, patietur uos induci in tentationem, quam ferre non poteritis, sicque a uia Dei deuiabitis. Ecce illa que fecit iehsu uerus Leuita uerusque sacerdos propinquus passioni et orans diutius, canonicis qui iuxta homines sunt, bene, ut credo, aptari possunt; que canonicus obseruans recte regularis poterit appellari: et si regimen super homines seculares habuerit, et ad bona eos prouocauerit, non poterit  ab aliquo proinde iudicari. Sed dum meum Iesum qui fons est et origo totius boni, istorum etiam canonicorum opera suscepisse coniicio, mens reminiscitur illorum qui in primitiua Ecclesia Ierosolymis morabantur, quos sancti apostoli corporaliter propter predicationem euangelii relinquentes, mente quidem cum eis morabantur, et tempore famis que facta est sub Claudio, de eleemosynis credentium, ut in Actibus eorum legitur, sustentare satagebant. Que si recte inspicias, uidebis canonicos qui iuxta homines sunt similia agere, cum et illi qui interius quasi qui in Ierosolymis morantur, illos qui exterius uel propter predicationem et regimen, uel propter obedientiam sunt, orationibus suis comitantur. Illi uero qui exterius, quasi apostoli per mundum sunt,  interius Deo seruientes magnificant; et ne causam progrediendi et minus orandi habeant, de eleemosynis fidelium reficere non desinunt.

53. Sed et illud attende quod Gersonitis, de quibus paulo antea loquebamur, plaustra et boues dati sunt, ut illorum infirmitas releuaretur, nec sub onere suo deficerent. Quid enim sunt uehicula, nisi infirmitatis nostre remedia? Habemus ergo plaustra, habemus et boues, quibus onera que in domo Domini suscepimus, feruntur, cum perfecte orationi studentes, plaustrum nostrum, id est uolubilitatem et mortalitatem nostram per boues, id est per predicatores uel operarios exteriores cum oneribus nostris, id est cum laboribus seruiendo Deo circumducimus. Per illos enim, qui nobis in exterioribus  rebus ministrant, oratio nostra multum iuuatur, quia uix fieri potest, ut perfecte quis orationi studeat, qui mentem uel exterioribus rebus uel corporalibus occupat. Quod si quis etiam hoc agere preualet, quia in Ecclesia tam perfecti uiri non desunt, cum Apostolo laudet Deum, qui manibus laborabat, ne quem grauaret, et fratrum memoriam semper in orationibus habebat, sicut ipse de Romanis se agere perhibet. Utuntur autem isti potestate sibi concessa, habentes licentiam, ut qui Euangelium annuntiant, de Euangelio uiuant, scientes non esse magnum, quandoquidem ipsi spiritualia seminant, si populorum carnalia metant.

55. Si autem quis mihi obiiciat quod multi in his sunt qui Euangelium annuntiare nesciunt, sicut  sunt simplices quique, uel conuersi. De hoc respondeo, quia qui bene uiuit et propositum bene uiuendi habet, professionemque suam quantum potest sequitur, de hoc recte dicitur quod euangelizat, id est bona annuntiat. Melius enim mihi annuntiare uidetur, qui bene uiuit, quam qui bene loquitur. Ille enim pro bono opere uel bono odore accipiet remunerationem; hic autem qui sciuit uoluntatem Domini sui et fecit digna plagis, uapulans multis accipiet damnationem.

56. Quod si aliquem mouet quod plerique canonici, ex his dico qui iuxta homines mundanos habitant, non laborant manibus, primum possumus breuiter respondere, quod dicit Apostolus: Corporalis  exercitatio ad modicum utilis est, pietas autem ad omnia . Quod enim dicit ad modicum esse utilem corporalem exercitationem, ostendit quidem illam aliquantulum ualere, sed non adeo, ut super hoc preceptum alicui imponat, uel si non laboret corporaliter, deteriorem iudicet. Pietas autem, quam ad omnia utilem esse denuntiat, in canonicis qui iuxta homines morantur, a magistris tunc maxima exhibetur, cum in claustris retinentur, ne progredientes mundana iuxta se posita uideant, quibus uisis in illis hereant, et infirmas mentes molliant, et tali uisu dispereant. Nam laus claustralium esse solet, si diu in claustro fuerint, si mundana uidere contempserint. Si autem et hi qui in claustro sedent aliquid manibus operari uolunt, bonum  hoc esse pronuntio, et otiositatem ab eis sicut a ceteris amputandam esse iudico, dicens cum Apostolo: Qui non uult operari, nec manducet . Hoc enim ita intelligo, quod hoc non solum de laboribus manuum dicatur, sed etiam de omni opere quod ecclesiasticis uiris congruit; quod qui non fecerit, non manducet. Beata ergo iudicanda est illa uita, que in claustro sedens, et a mundanis semetipsam quodammodo incarcerat, et in celestibus se ipsam dilatat. Nec ille qui laborat manibus, iactet se super eum qui sedendo laborat, quia in utroque laborem inesse constat; desidiosi iudices sunt, qui laborando manibus deficiunt, et sedendo in claustro torpescunt: testis est etiam nostra infirmitas, que laborando lassatur, et contemplando  diuina quam citius ad humana redigitur. Si uero his talibus qui in claustro resident, et prope homines sunt, aliquid operari placuerit, non longius huiusmodi fratribus est procedendum, sed circa habitationes suas operandum. Hec de canonicis qui iuxta homines habitant pro posse dicta sufficiant.



uII. De canonicis qui inter homines seculares habitant, et seculares dicuntur.

57. De canonicis qui remotius uiuunt, siue de illis qui iuxta homines morantur, superius reddita ratio, ad loquendum de his qui inter homines habitant nos inuitat, quorum professionem et actus describere et uolumus et formidamus. Si enim eos laudare uoluerimus, sanctioris propositi uiros timemus  offendere, qui eos multoties reprehendunt; si uero uituperare, uerendum est, ne fratres nostros in eadem fide et Christiana deuotione uiuentes, populumque Dei regentes contristemus. Nolumus autem, nec nobis conceditur ante tempus quidquam iudicare. uidimus enim et adhuc uidemus multos tales canonicos, qui inter homines uiuunt, propter quod et seculares uocantur, suscepta bona ab ecclesia fideliter pertractasse, et simplici uictu et uestitu contentos, reliqua pauperibus erogasse, multaque bona uel ecclesiis uel indigentibus fecisse. Quapropter relinquentes quidem que faciunt, et minus Deo placere uidentur, ut sunt uestes pretiose, quibus plerique eorum utuntur, et domus superfluo ornatu  depicte, necnon negotia que plerique eorum plus iusto seculariter exercent, ostendere tentemus, Deo auxiliante, quid professio eorum contineat, quod in ecclesia habeant officium, unde Deo placeant, quem locum in eius tabernaculo teneant, si tamen quod suum est impleant. Non enim hoc opere statui aliorum facta mordaci stylo carpere, sed uniuscuiusque professio quid boni habeat, et quid simile cum antiquis sanctis, uel cum ipso Domino demonstrare.

58. Ac primum ipsum nomen quo seculares uocantur, quod multis uidetur non in prosperum eis cedere, si possumus, uertamus eis in bonum. Intueamur ergo apostolum Paulum in Epistola ad Hebreos, ubi de priori testamento loquitur: Quod  habuit, inquit, iustificationes culture et sanctum seculare . Ut enim in quodam libro inueni, sanctum seculare locum uocat atriorum, ubi gentiles ad Iudaismum transeuntes stabant ad adorandum post Iudeos, quem sine dubio sacerdotes et Leuite custodiebant. Inspice ergo et istos quos uocamus seculares canonicos, si non atria ecclesie forensia custodiunt, si non impuros quosque et uero Iudaismo, hoc est uere fidei confessioni repugnantes, a sanctificatis locis arceant, et excommunicando pro auctoritate sibi tradita expellant. Quibus diligenter perspectis, intelligere poteris non ex hoc eis competere seculare nomen, quod plerique ex his seculariter uiuant; sed congruenter ideo uocari seculares, quod seculi homines inter quos uiuant  regere et informare debeant. Bene igitur facient, si de communi uiuant, si superflua a se resecent, et ita canonici, id est regulares recte uocabuntur. Optime etiam facient, si commissas sibi oues, id est seculares homines, fideliter gubernare studuerint. Ita enim nomen seculare eis parum oberit.

59. Dico etiam in nullo debere discrepare eos ab his qui iuxta homines morantur, nisi forte quis dicat eos plus debere laxari, et plurima loca frequentare, ut pluribus prodesse possint, qui super plures primatum accipiunt. Ceterum in aliis rebus, id est in uestitu et habitu et moribus, decerno consimiles esse debere; sed tamen ita temperate de eis loqui debemus, ut quod in eis corrigendum est, et continuo corrigi non potest, quia ita inoleuit  consuetudo, toleretur, quod uero in eis bonum est, et acceptum Deo, laudetur. Relicta igitur mordaci reprehensione, que auditoribus forsitan scandalum generaret, et illis canonicis nichil forte prodesset, consideremus eorum in ecclesia officium; intueamur et locum, et ex libro Numeri, ut proposuimus, similitudinem horum trahamus. Et quia filios Caath, qui remotius et secretius Deo in tabernaculo eius seruiebant, remotioribus canonicis assimilauimus; et Gersonitas, qui aliquid interius in officio habebant, canonicis qui iuxta homines sunt, et plus interius et minus exterius habent, comparauimus; nunc de filiis Merari, qui et ipsi interius et exterius in tabernaculo Dei ministrabant, ad canonicos,  quos secundum rationem superius dictam seculares appellari uolumus, similitudinem trahamus.

60. Primum autem uideamus quid Merari nomen indicet, et postea quomodo canonicis talibus conueniat agnoscamus. Merari enim interpretatur amaricans, siue amaritudo, et isti canonici similiter qui populos regunt, qui immundos de ecclesia expellunt, qui redeuntibus ad ecclesiam penitentiam indicunt, qui omnia transitoria despicienda predicant, qui iniquis penas inferni, nisi resipuerint, proponunt; quid aliud quam amaricantes dici possunt? Amaricant enim se ipsos cum mala et peccata sua uel populorum in se commissa uel aliis illata deplorant, amaricant et sibi commissos, cum eos pro culpis de cetu fidelium expellunt,  uel cum satisfacientes penitentie laboribus onerant; et quia ex operibus eorum officia cognoscimus; uideamus a quo tempore onera ferre incipiant, ut postea que sint eorum onera perpendamus; nam et ipsi a triginta annis et supra usque ad annum quinquagesimum ministrare sicut ceteri precipiuntur, ut in eis et perfectio uirtutis et mortificatio carnis inesse debere monstretur.

61. Portant autem tabulas tabernaculi et uectes, columnas et bases earum, columnas quoque atrii cum basibus et paxillis et funibus suis. Omnia uasa et supellectilem ad numerum accipiunt, precipiente Domino, et sic portant. Si consideremus diligenter Meraritarum onera, inueniemus ea fuisse grauia. Quamobrem et illos in ueteri lege fortes in  preceptis Domini custodiendis fuisse oportet, quibus tam grauia et tam digna onera commissa sunt. Si autem illi in preceptis Domini fortes dicendi sunt, qui in umbra futuri Deo seruiebant, quanto magis illi qui in ueritate Ecclesiam eius supportare in officio susceperunt? Et si quem mouet quod filios Merari canonicis qui inter homines uiuunt assimilamus, et illorum onera officiis istorum comparamus, intendat diligenter si aliquid congruum hec dicentes inuenimus, et quia superius diximus Meraritas interius et exterius ministrasse, uide si non etiam canonici qui inter homines sunt hoc faciunt. Ministrant enim interius cum in ecclesia officia ecelesiastica gradatim accipiunt, ut in domo Dei quotidie illi seruiant, ministrant et exterius,  cum plebes Dei ad Ecclesiam aduocant, instruunt, precepta iniungunt, quid unoquoque die in ecclesia facere, quid in domo, quid in agro debeant, utrum uacare, an operari, ieiunare an manducare possint indicant. Preterea contemptores Dominicorum preceptorum suorumue de ecclesia expellunt, correctos reuocant, incorrectos condemnant, ut ne ad mortem quidem communionem accipiant, ne sepulturam in sacratis locis habeant. Talia autem officia que enumerauimus, intus et foris, ut perspicuum est, canonici qui dicuntur seculares exercent. Unde merito tales, si officium suum bene impleuerint, portitoribus tabularum tabernaculi et uectium, columnarum et basium, columnarum  quoque atrii, basiumque et paxillorum et funium adequari possunt. Tabulatum etenim tabernaculi portant cum sanctorum Patrum opera et scripta, quibus Ecclesiam Dei portauerunt et decorauerunt, populis sibi commissis ad exemplum proponunt et docent, quia sicut tabernaculum super tabulas innitebatur affixum, sic Ecclesia stat innixa uerbis et operibus apostolorum et prophetarum. Portant uectes quibus tabule firmabantur, ut structura superimposita non moueretur, cum testimonia et precepta, que data sunt nobis custodienda ut in eis firmiter hereamus, populis proponunt. Ferunt et columnas cum doctores qui prophetas et apostolos secuti sunt, qui etiam ipsi Ecclesiam Dei portauerunt, populis imitandos esse edocent. Bases  quoque columnarum deferunt, cum regimen quod Ecclesia semper habuit plebibus ostendunt. Basis enim dicitur rex. Et attende diligenter quod postea de Meraritis sequitur, quia columnas atrii per circuitum cum basibus et paxillis et funibus suis portant. Cum enim superius tabulas tabernaculi et uectes et columnas et bases portare dicebantur, demonstrabatur eos in interioribus tabernaculi aliquid habuisse officii. Cum uero columnas atrii cum basibus et paxillis et funibus portare memorantur, potestatem super plebes que ad tabernaculum conueniebant et extra tabernaculum erant, tenuisse indicantur. Neque enim structuram atriorum ferre, et inordinate in atriis se habentes non cohibere poterant.

 62. Unde quia istos Merari filios canonicis qui seculares dicuntur assimilauimus, uidendum est, quia sicut illi in tabernaculo Dei deseruiebant, et rursum extra tabernaculum atria custodiebant, sic et isti interius Deo seruire et contemplationi studere debent, et exterius propter alios sibi commissos militare, et onera aliorum deferre oportet. Debent etiam sibi subiectis plebibus herere et sibi commissos non deserere. Hoc enim per paxillos tabernaculo affixos designatur. Funes etiam tabernaculi portare precipiuntur, ut se sibique commissos caritate mutua astringant. His igitur omnibus perspectis, inspicere potes canonicos quos dicimus seculares, si officium suum quod habent  in Ecclesia bene custodierint, et professionem suam quam Ecclesie Dei faciunt obseruauerint, non dici debere seculares, quod seculariter uiuant, sed quod seculi homines regere debeant. Si enim primum consideremus parentum ipsorum deuotionem, qui filios suos erudiendos in ecclesia offerunt, et si intueamur quales sancta Ecclesia post suam doctrinam eosdem postulet ad gradus ordinum promouendos, intelligere poterimus eos non seculariter debere uiuere, qui ideo docentur, ut speculatores domus Isrel postmodum ponantur. Sed nec illud omittendum est, quod filii Merari, sicut in Numeris legitur, omnia uasa et supellectilem ad numerum accipiebant cum ceteris oneribus, sicque portabant. Hic intelligi potest etiam illud quod superius ne aliis familiis Leuitici ordinis  diximus, licet hic non aperte referatur, quod unusquisque pro uite merito officium in tabernaculo Dei sortiretur. Neque enim estimo sibi conferri debere eos qui tabulas tabernaculi et bases et columnas et uasa ferebant, et eos qui supellectilem in ministerio suscipiebant; sed etiam illud uidendum est, quod hec familia cum dignioribus officiis etiam supellectilem accipiebant, ut intelligant hi quibus hanc Leuitarum familiam comparamus, sui officii esse, ut nichil quod minimum sit in ecclesia, quod ad se uel ad populos sibi commissos pertineat, debere contemni; sed summo studio agere ut omnia ordinate et secundum Deum fiant. Quo enim super plures potestatem accipiunt, eo  magis plura et maiora et minora curare debent, reminiscentes quia cui multum commissum est, multum requiretur ab eo.

63. Sed ne illos quidem sacerdotes relinquere debemus, qui a pontificibus ordinati, tanquam ab Aaron et filiis eius, ad parochias gubernandas ab episcopis uel eorum ministris mittuntur, et illis obedientes existunt. Non enim debet eorum uita a canonicorum, id est regularium conuersatione discrepare, sed ordinate et regulariter, ut rectores populorum decet, inter seculares homines uiuere. Conuenit etiam his, ut ubicunque inter homines habitant, et ipsi et familie eorum se religiosius habeant, quam ceteri plebeii homines, ut in omnibus actibus suis officium suum et ordinem honorent,  et eleemosynas fidelium non frustra comedant; sed in omnibus Deum laudabilem faciant.

64. Si autem requiratur a me et horum in antiquis similitudo, habes superius eos per illos Leuitas qui columnas et bases atrii ferebant significatos. Nam et atrium in quo mundi homines ad orandum conueniebant iuxta tabernaculum, potest uniuersalis Ecclesie latitudinem significare, que ubique per mundum diffusa tanquam atrium amplum se ipsam prebet, et portitores suos, id est rectores quasi columnas et bases ferentes habet. Habes etiam illud exemplum superius memoratum, ubi dictum est quod cum sex ciuitatibus fugitiuorum XLuIII oppida Leuitis sunt distributa, quod posse significare eos qui ad regendos populos et tuendos  ab impiis, longe a principibus sacerdotum mittuntur, superius demonstrauimus. Quid etiam nunc de his congrue potest intelligi? a matrice enim ecclesia quasi a tabernaculo et a pontificibus quasi a filiis Aaron accipiunt potestatem regendi populos.

65. Si autem requiras a me de illis qui solummodo clerici uocantur et canonici non sunt, quomodo uiuere debeant, legere potes Hieronymi librum ad Nepotianum, et alium eiusdem ad Oceanum. Lege etiam Isidori libellum De ecclesiasticis officiis, et uidere poteris qualiter se agere debeant. Sed ut ad canonicos de quibus nobis sermo est redeamus, ne illud quidem omittendum est, quod duo tantum plaustra et quatuor boues filiis Gerson ad  deferenda onera dati sunt. His autem, id est filiis Merari, Iu plaustra et uIII boues tributa sunt. Forsitan enim per hoc ostenditur, quia sicut Gersonite minus terrena curabant, et minus a terrenis hominibus recipiebant; sic canonici qui iuxta homines sunt, quos per Gersonitas significari posse diximus, quia minus terrena curant, minus a terrenis recipiunt. Filii autem Merari, qui illos canonicos significant, qui de secularibus hominibus magis sollici sunt, plura adiumenta a secularibus accipiunt, et per hoc illos indicant, qui secularium multiplicius curam gerentes, maiora bona temporalia ab eis accipiunt.

66. Si autem tacitus quis apud semetipsum dicat,  quare ergo canonici qui dicuntur seculares, in matricibus ecclesiis positi, potestatem super alios etiam sanctioris propositi uiros, id est super canonicos et monachos habent, et quasi primi in tabernaculo Dei sunt, cum etiam religiosioribus precepta iniungunt, sicut faciunt decani et archidiaconi. De hoc breuiter possum respondere, quia canonicalis ordo antiquitus aliquantulum tepuerat, et oportebat ut illi qui de hoc ordine inueniebantur, regendas ecclesias plebesque susciperent. Nunc autem si aliis etiam canonicis sanctioris propositi et monachis presunt, non se debent efferre, quasi digniores sint, sed modeste se habere, et illos credere digniores, quos Deus magis, postposita seculari sollicitudine, sibi paucisque sibi commissis  seruire elegit, et temporalia parum curare. Perspice etiam Meraritas sub manu Ithamar filii Aaron summi sacerdotis qui interpretatur amaritudo, esse constitutos, ut intelligant canonici, qui Meraritis assimilantur, potestatem quam super plebes Dei habent, non sibi debere dulcescere, sed cum necessitas exercende potestatis incumbit, propter subiectorum obstinationem, tunc debere tristari et amaricari, et cum timore et tremore suam ipsorum salutem operari.

67. Ecce de canonicis qui dicuntur seculares, ut potuimus, secundum umbram ueritatis, id est ueterem legem locuti sumus, quid de his etiam secundum ipsam ueritatem que Christus est dicemus?  Consideremus illum Leuitam uel sacerdotem, quem Pater sanctificauit et misit in mundum, si aliquid fecit quod canonicorum talium professioni et ordini congruere possit. Pascha celebraturus, imo ipse uerum pascha futurus, quia pascha nostrum immolatus est Christus , in ciuitatem hoc fecit parari, dicens discipulis: Ecce intreuntibus uobis in ciuitatem, occurret uobis homo amphoram aque portans, sequimini eum in domum in quam intrat, et dicite patrifamilias domus: Dicit tibi magister: Ubi est diuersorium, ubi pascha cum discipulis meis manducem? et ipse ostendet uobis cenaculum magnum stratum, et ibi parate. Euntes autem inuenerunt sicut dixit illis, et parauerunt pascha . Repetamus ab initio capituli hoc quod proposuimus, et  conferamus discipulos Domini Iesu ex precepto Domini intreuntes in ciuitatem, canonicis qui inter homines habitant, ut pascha celebrent, id est transitum de morte ad uitam faciendum hominibus secularibus proponant. Ipse enim ingressus eorum ciuitatem, filium pacis demonstrat per ministros Ecclesie sue inter homines querere habitaculum: quod fit quando canonici uel quilibet serui Dei ab hominibus suscipiuntur. Homo uero qui discipulis in ciuitatem intreuntibus cum amphora uel mensura aque occurrit, potest indicare eos qui uenientibus in aliquo loco Dei seruis, modum mundationis et sanctificationis, quo indigent, ostendunt, seque per gratiam Dei iam esse habiles, ut Christus in hospitium ubi manent dignetur intrare, et pascha  uerum cum seruis suis celebrare. Et notandum quod ille qui amphoram portabat, paterfamilias erat, sed quasi unus e familia, qui iam aquam ministeriis paschalibus deferret. Unde credo illum patremfamilias hospitalem fuisse, quicunque ille fuerit, et seruum talem ad aquam misisse, qui aduentantes benigne susciperet, et in domum domini sui fidenter deduceret. Deduxit autem eos in domum, non solum in domum inducens, sed etiam quia hospitales esse debeant indicans. Ideo enim Dominus iehsu discipulis precipit, ut eum in domum in quam intrat sequantur, id est ut hominem secularem et iam hospitalitati deditum, ipsi qui religiosi uidentur, imitari debeant. Si enim aliquod bonum opus seculare habent in quo precellant, in hoc etiam sanctis  uiris imitabiles sunt. Nam sunt multi tales in seculo sancti uiri, qui Deum in cordibus habent, opera Dei faciunt, sicut fuit Cornelius centurio, qui antequam baptizaretur, erat faciens eleemosynas multas plebi, et deprecans Deum semper; unde contigit ut post uisionem angelicam Petrum discipulorum Domini principem hospitio susciperet, et baptismum ab eo perciperet. Sic et multi alii in seculo serui Dei bona opera faciunt, sed uenientibus ad se religiosis uiris in bono opere perficiuntur, sicque saluantur. Sepe etiam contingit seruis Dei, ut uenientes ad aliquem locum Dei seruitio aptum, statim inueniant aliquos ibi qui eos suscipiant, a quibus etiam locum ad habitandum accipiant, ut ubi iehsu cum discipulis pascha manducet, et sacramentum corporis et  sanguinis sui quomodo celebrari debeat instituat. Unde et subditur: Et ipse ostendet uobis cenaculum magnum stratum, et ibi parate.

68. Hic inspicere licet ad cenaculum magnum stratum mentem eorum qui Christum pauperem cum seruis suis suscipiunt, et in suis habitationibus ad edificanda monasteria locum prebent, mentem iam a terrenis eleuatam habent; unde dicitur quia ipse homo cenaculum ostendit, quod in superioribus semper constat. Magnum uero est, quia dilatato suo animo illud offerunt. Stratum uero, quia ad omnia pro nomine Domini predicando et dilatando paratum est.

69. Sequitur uero in Euangelio: Euntes autem  discipuli inuenerunt sicut dixit illis, et parauerunt pascha. Cum enim serui Dei ueniunt ad ciuitates, et loca ubi Christiani morantur, si ueraciter Dei serui sunt, inueniunt fideles qui eos suscipiant, qui eis ad seruiendum Deo loca prebeant, ut ubi pascha preparent, id est homines inter quos uiuunt, de morte ad uitam transire doceant. Tale pascha desiderat iehsu cum discipulis manducare, ut faciat in hominibus uoluntatem eius qui misit illum, et ut perficiat opus eius.

70. Sed dicit mihi aliquis: Quam conuenientiam ostendis de hoc capitulo euangelico ad canonicos qui inter homines uiuunt? Nunquid ista omnia non possunt habere alias significationes, et aliis seruis Dei congruere? Respondeo ad ista: Scio quidem  hec ab expositoribus sanctis aliter pertractata, sed in his est quiddam canonicis istis congruum, quia et iehsu cum discipulis introiuit in ciuitatem, et mansit in domo quadam ciuitatis, et hoc in cenaculo illius domus, et ibi cum discipulis pascha celebrauit, et sacramenta corporis et sanguinis sui tradidit. Perpende igitur canonicos qui inter homines uiuunt, si non similiter faciunt uel facere debent. Intreunt enim in ciuitatem, ut pascha celebrent, id est uiam de morte ad uitam sequendam ostendant, manent in domo cuiusdam, cum unius pre ceteris deuotio eisdem domum ad habitandum facit, uel in professione sua, et ecclesiam et domum faciendam concedit. Ostendit et cenaculum magnum stratum, cum talem locum aptum supernis officiis  demonstrat. Potest etiam iste quidam homo euangelicus plures indicare uel plures esse, sed unus dicti sunt, propter unanimem erga Deum et seruos eius uoluntatem. In tali etiam loco pascha a discipulis preparatur, et a Iesu desiderabiliter manducatur, cum mansiones fratribus Deo seruientibus aptantur, ut in conuentu fratribus psallentibus et orantibus, et in nomine Domini Iesu congregatis, in medio eorum deambulans ipsorum profectibus reficiatur.

71. De domibus etiam communibus, quas plures eorum non habent, si a me requiras, quid respondeam nescio, nisi forte quis uelit dicere eos et singulatim posse manere, et de communi posse uiuere.  Hoc enim et apud antiquos eremitas inuenimus, quorum plerique per cellulas suas manebant, et tamen de communi uiuebant. Si autem hic similiter fieret, nichil aut parum cellule uel domus diuise obessent. Sed cum unusquisque familiam aggregat, insuper et mulieres secum manere permittunt, tu ipse uides quid inde contingat. Sed ut aliquid etiam congruum de habitationibus eorum dicamus, quorum bona laudare uolumus et diligere, in pluribus locis ipse locus habitationis eorum ecclesiarum fabrice est contiguus, et claustrum appellatur. Audiuimus etiam in pluribus locis obseruari, ne quid in toto illo spatio seculare agatur, ne quid a quoquam iocosum aut minus religiosum fiat. Feminas etiam ab illis locis arceri, et gratias Deo, quod  etiam in hoc ordine plures inueniuntur, qui ordinem suum aliquantisper honorant. Habent etiam plures eorum antiquas communes domos, ut est claustrum et refectorium, et frequenter etiam sepius simul comedunt, audiui etiam quosdam simul quiescere; qui autem bene faciunt, alios sui ordinis uiros ad similia inuitent, qui autem adhuc infirmi sunt, fortiores imitentur.

72. Si autem requiratur quem tales canonici post Christum et eius apostolos Patrem institutionis huius et ordinis sui debeant appellare, nullum alium melius inuenimus, licet multi precesserint, qui clericorum Patres fuerint, quam B. Augustinum. Ex eo enim quod prope ciuitatem Hipponensem ecclesiam fratrum secundum Regulam, sub sanctis  apostolis constitutam instituit, pater illorum qui iuxta homines sunt recte appellatur. Ex eo uero quod in episcopio positus, cum fratribus etiam communiter uixit, eorum etiam qui inter plebes cum episcopis uel sub episcopis degunt, pater fuisse iure dicetur. Exstant etiam sermones eius de uita clericorum habiti, ubi apparet et eos qui ante episcopatum eius cum eo uixerunt, et eos qui in episcopatu cum eo manserunt, simili modo communiter et regulariter uixisse. Quod autem in hoc ordine agitur de quo loquimur, si bonum est, teneatur; si uero prauum, corrigatur, ut Christus in eis laudetur, et cum uenerit iudex omnium unusquisque in suo ordine resurgens premia eterna consequatur.  Precor autem caritatem tuam quicunque hec legis, si talis es, cui Deus tribuat intellectum, si aliquid boni inueneris, benedic Dominum; si uero aliquid dissonum et incongruum inueneris, statim corrige, quod notabile repereris.

73. Descriptis igitur duobus tripertitis ordinibus monachorum et canonicorum, quorum partitio prima dicitur eremitarum, qui frequenter et a ueteribus monachi appellati sunt, uno autem qui non in numero ecclesiastice Regule, id est monachorum secularium solummodo tecto et relicto, et de medio ecclesie utinam sublato, aliis uero ordinibus pro posse commendatis et laudatis, hic primus liber professionum uel diuersorum ordinum qui sunt in Ecclesia finem accipiat.


 





DIALOGUS DE CONFLICTU AMORIS DEI ET LINGUAE DOLOSAE Auctore anonymo qui uidetur seculo XII floruisse.






MONITUM.

Elegans hoc et scitum, pietatisque sensu plenum opusculum est, in quo ea omnia breuiter proponuntur et diluuntur que spiritus mundi et carnis hominibus iter salutis ac presertim uitam religiosam arripere uolentibus obiicere consueuit. Nomen auctoris hactenus nulla arte detegere potui. Eum fuisse ordinis Cisterciensis non immerito quis ex iis coniectet que paulo ante finem secunde diei. Cum enim Lingua dolosa criminaretur cenobitas quod ut zizania iam excreuissent in mundo, qui propter uitia sua prorsus sint fugiendi, quique mutauerint uestem sed non mentem, respondet auctor sub persona Amoris Dei in hunc modum: Licet hec ex parte uera sint, que commemorasti, quod de multis tecum sentio, de cunctis dicere et asserere non audeo. Quamuis enim quidam nigredine uestium et uitiorum sint fuscati, qui gloriantur se habere Regulam Benedicti, sed tamen magna ex parte iam corruerunt, et declinauerunt ad sectam Maledicti; non tamen ita penitus deiecti sunt in foueam uitiorum, quin aliquos habeant, qui gemunt et dolent, que contra sanctissimam Regulam fieri uident. Tum subdit: uidere etiam potes quosdam inter eos qui habitu se ab istis distinxerunt, et aliquantulum se ordini acrius astringunt. Que postrema uerba, ni ualde fallor, ordinem Cisterciensem respiciunt, in quo uestibus atris cum albis ab anno Domini circiter 1103 permutatis, monastice discipline, quam auctor laudat, uigor refloruit. Denique cum dubitari nequeat, Dialogi auctorem monachum fuisse, uix crediderim eum Lingue dolose tantum in Benedictinos concessurum fuisse, si ipse Benedictinus fuisset. Opusculum hoc ex celebris monasterii Wiblingensis prope Ulmam codice ms. mecum communicauit adm. R. D. P. Celestinus Mayr, eiusdem loci asceta et bibliothecarius, amicus noster longe diligentissimus.



INCIPIT CONFLICTUS AMORIS DEI ET LINGUAE DOLOSAE.



DIES PRIMUS.


De strepitu lingue dolose, quot et quantis modis nunc senes, nunc iuuenes, nunc uiros, nunc feminas, et, ut breuiter dicamus, omnem sexum, omnem etatem impediat, et qualiter omnem professionem inficiat, qui potest, euoluat. Nostre paruitati ad presens sufficiat, ut saltem de rudibus in proposito pauca loquamur. Cur autem prosopopeia utamur, maioribus iudicium relinquamus. Ipsi enim experimento nouerunt, quod uarietas locutionis tollit fastidium ueritatis. Porro in quibus mundum calcantem, celesti desiderio flagrantem, quot et quantos huic laqueos pretendit, quot modis, quot uersutiis hunc seducere, irretire, et a religionis proposito conatur auertere, quis sufficit estimare, quis ualet explicare?  Salomonis autem uerba conuertendis solatio esse possunt, qui ait, quod frustra iacitur rete ante oculos pennatorum. Qui enim iam gerunt religionis  propositum, si penna celestis amoris ad alta se suspenderint, quis eis nocere preualebit? Si enim Deus pro eis, quis contra eos?

Perstrepere tamen Lingua subdola non cessat, et in hunc modum delicatis loquitur: Quid est, quod agis? labor est intolerabilis, que aggredi conaris; cessa, queso, cessa; in conatibus tuis grandis est stultitia. Quod si in corde eorum amor celestis preualuit, nonne Linguam dolosam frangunt piis responsionibus? Quomodo ergo huic prime uersutie respondent? Dicis quod labor sit intolerabilis, que aggredi nitor. Sed hoc tibi considerandum, quod maior est Dei mei benignitas, quam mea infirmitas; maior prudentia medici, quam languor egroti. Scio quidem aliquantulum esse in hac re difficultatis:  noui etiam arctam esse uiam, que ducit ad uitam, et paucos ingredi per eam. Sed si difficultas est odio habentibus; mira suauitas est, leue iugum Domini  amplectentibus. Noui quoque, quod uia, qua itur ad celestia, ampla est fidelium spei, licet arcta sit infidelium uanitati.

Ad quod Lingua dolosa: Miror te dicere, quod Dei tui iugum leue sit, cum bonos tantis laboribus uideamus agitari, uenari, concuti atque turbari, ut non a labore ad quietem, sed a quiete ad laborem esse uocati uideantur, ita, ut multis, ac miris modis uexatum se fore asserat, quem Dei tui studiosum cultorem libri tui clamant.

Ad quod Amor Dei: Superius dixeram tibi, unde nosse satis posses, quomodo Dei mei iugum leue sit. Quod autem specialiter de quodam Dei mei cultore loqueris, nescio, quem pulsas; nisi forte ad memoriam reuoces illum, quem scimus de se ueraciter  dixisse, quod in carceribus, in plagis supra modum, in mortibus frequenter pericula pertulerit.

Ad quod Lingua dolosa: Ille est de quo dixi.

Cui Amor Dei: Si de ipso dixisti, qui tot et tantos labores pertulit, ut etiam tediosum sit commemorare, quod ille pro Deo meo uoluit tolerare; conueniens tamen non est, ut sibi labores nimis graues fuerint, quos ex toto corde suscepit. Ipse namque in tribulationibus gloriabatur, et cum in uarias tribulationes incidisset, omne gaudium iuxta coapostoli sui uerba existimauit, et non tristis, sed quasi tristis erat, semper autem gaudens medullitus. Namque considerauit, quod non essent condigne passiones huius temporis ad futuram gloriam, que post hoc sibi, et omnibus Deum meum amantibus reuelanda  foret . In hac sepe ille letabatur, licet adhuc corruptibili corpore grauaretur.

Ad quod Lingua dolosa: uideo multos etiam in ipso conuersionis primordio tot ac tantis tentationibus uexari, commoueri, et angi, ut mallent se nunquam boni operis aliquid inchoasse, quam in tanto labore huius uite tempus transire.

Ad quod Amor Dei: Nullus athleta sine sudore coronatur. Fidelem Deum habeo, qui mihi in tentationum fluctibus fortissima est anchora, nec patietur me tentari supra id quod possum, sed faciet cum tentatione prouentum, ut possim sustinere . Salomon etiam solatium mihi est, per quod Deus meus solutus est.

 Ad quod Lingua dolosa: Dic, quid ille tibi dixit? et unde tanto gaudio suffundaris?

Amor Dei: Malum est, dicit omnis emptor, et cum recesserit, laudabitur. Hec sunt uerba prefati Sapientis.

Ad quod Lingua dolosa: Quis est emptor, de quo loqueris?

Amor Dei: Nec licet mihi sanctum dare canibus, nec margaritas spargere ante porcos .

Cui Lingua dolosa: Si non propter me, saltem propter alios pande, quid dixeris.

Ad quod Amor Dei: Cum Deus meus propter perfidum Iudam, Petrum et alios apostolos salubri exhortatione non fraudauerit, in hoc tibi consentio.

Lingua dolosa: Dic ergo.

 Amor Dei: Emptor est, qui uidelicet a seculi uanitate conuersus relinquit temporalia, ut possideat eterna, cui in conuersionis exordio id quod patitur, graue nimis uidetur. Adhuc enim noua conuersio pristine uite commistionem habet. Sed cum recesserit, id est cum plenius ab amore mundi animum segregauerit, tunc gloriatur, quod magis in spiritualibus donis letatur, quam prius in carnali uoluptate delectaretur.

Lingua dolosa: Iam fac quod consulo. Si te delectat conuersio, exspecta usque ad senectutem, cum Deum tuum noueris illos etiam denario remunerasse, qui uineam eius undecima hora ingressi sunt, sicut illos, qui prima hora laborare ceperunt.

 Amor Dei: Modo perspicacius intueor, te quidem habere speciem consulendi, sed uenenum deceptionis occultare, et sub dulcedine mellis porrigere ac propinare amaritudinem fellis. Nam pestifera persuasione hortaris me senectutis tempus exspectare, cum Deus meus per Salomonem mihi dixerit, ut sui memor essem in tempore iuuentutis. Qui enim blandiloquis sermonibus tuis aurem accommodant, cum dixerint in corde suo: Pax et securitas, tunc repentinus eis superueniet interitus . Hi nimirum Dei mei uerba et prouidas similitudines aut ignorant aut dissimulant. Nam dum paratos esse uellet dilectores suos ait: Si Pater familias sciret, qua hora fur ueniret, non sineret perfodi domum suam . Quid est autem, quod media nocte sponsus  uenire dicitur, cui uirginum alie parate, alie imparate occurrunt, nisi quod dies iudicii sic repentine superueniet, ut preuideri non possit? Cur non attendo, quod idem Deus meus ait: uigilate, quia nescitis diem, neque horam ? Cum igitur morte nil sit certius, nil hora mortis incertius, semper ad Dei mei aduentum paratus esse debeo, ut cum uenerit, et per egritudinis molestiam pulsauerit, confestim ei aperiam, id est ardenter et libenter suscipiam. Si scirem, quando mors immineret, forsitan tue persuasioni acquiescerem, ut aliud tempus uoluptati, aliud penitentie reseruarem. Sed non placet mihi, ut Dei mei patientiam et misericordiam offendam, ut thesaurizem mihi iram in die  reuelationis iusti iudicii Dei mei. Scio enim, quod hi iudicantur acrius, qui exspectantur diutius. Ipse quidem omni hora, omni tempore paratos nos esse uoluit, qui sero, media nocte, galli cantu, et mane de habitaculo carnis animam euellit, quod diuersis etatibus euenire humano generi diligenter considerans cognoscit. Quod uero dicis undecima hora uineam ingressos denario non fraudari, magnum quidem solatium mihi esset. Sed hoc mihi terrorem incutit, quod ignoro, si tantum mihi spatium concedatur, ut usque ad prefatam horam perueniam. Qui enim penitenti indulgentiam promisit, dissimulanti crastinum diem non spopondit. Cur non consideras eos, qui uocati sunt mane, non exspectasse usque ad tertiam, et uocatos in tertia non exspectasse  usque ad sextam, et uocatos in sexta et nona non exspectasse usque ad undecimam horam? Noluerunt utique tempus incertum exspectare. uoluerunt sibi precauere, ne fuga eorum fieret hieme et Sabbato: ne tunc inciperent fugere cum iam non liceret eis pede boni operis ambulare; cum iam non esset tempus merendi, sed recipiendi.

Lingua dolosa: Quomodo tu solus saluari uis, cum multos non solum parua dignitate preditos, sed etiam regia potestate precelsos ad inferna migrasse innueris?

Amor Dei: Modo quasi una ex stultis mulieribus locuta es. Non minus ardebo, si cum multis ardebo. Non est hoc, quod dicis, sanum consilium, sed uanum solatium. Dic queso, quid prodest mihi, si cum  Alexandro magno, Herode, Nerone, ceterisque regibus Deum meum ignorantibus, in unum damnationis fasciculum colligabor?

Lingua dolosa: Si nil te a conuersione retraheret, solas hominum irrisiones metuere posses, ut aliquantulum exspectares.

Amor Dei: Crebro legimus tenerrimas puellas cum seculo et sexum uicisse, etatem moribus transcendisse, acerrimas pertulisse passiones: et cur ego recusem ferre irrisiones? Martyres Dei noui crebro substantia sua priuari, falsis opprobriis obrui, flammis cremari, aquis immergi, lapidari, secari, bestiis obiici, et omnia tormentorum genera perpeti. Minima sunt lacrymarum exempla, si solis  iustitie non recorder facta.

Lingua dolosa: Dic aliquid de sole illo.

Amor Dei: Sol iste a Iudeis frequenter irridebatur. Deridebant enim eum, cum diceret puellam suscitandam mortuam non esse, sed dormire. Presumpserunt etiam ei quidam dicere: Aue, Rex Iudeorum . Qui non solum Iudeorum, sed et omnium hominum, imo et angelorum rex erat, hunc ironice regem appellare non formidabant. Quid autem de ipsis Phariseis scriptum est, cum contra ipsorum auaritiam disputaret? Audi euangelistam dicentem: Audientes autem hec Pharisei, qui erant auari, deridebant eum . In his omnibus non est auersus furor eorum; sed adhuc in cruce pendenti insultauerunt, et dixerunt: Si  rex Isrel est, descendat nunc de cruce, et credimus ei. Alios saluos fecit, se ipsum non potest saluum facere . Confitebor ergo ipsum coram hominibus, ut ipse confiteatur me coram Patre suo.

Lingua dolosa: Cur ita diligenter intueris, quid fecerit, aut quid passus fuerit auctor tuus?

Amor Dei: Quia conor imitari sapientem.

Lingua dolosa: Quid de sapiente scriptum est?

Amor Dei: Sapientis oculi in capite eius .

Lingua dolosa: Quis hanc sententiam protulit?

Amor Dei: Sapientissimus Idida.

Lingua dolosa: Quis iste fuerit, ignoro.

Amor Dei: Ille fuit, de quo dixit quidam:

Omnipotens Idide poscenti dona Sophie
Annuit in tantum, nature uincat ut usum.

 Lingua dolosa: Non est mihi cure, quis fuerit. Hoc uideo et perpendo, quod cassa est hec sententia. Ego enim multos stultos et sapientes uidi, quorum nullus oculos in uentre, aut alio membro habuit, sed omnes in capite

Amor Dei: Incassum reprehendis, quod non intelligis. In sacra Scriptura, quam Deus meus per ora dilectorum suorum nobis tradidit, multa uana et falsa uidentur ignorantibus, que utilia esse uidentur recte intelligentibus. Unde quidam propheta Dei mei, cum de rotis, id est duobus testamentis loqueretur, ait: Statura erat rotis et altitudo, et horribilis aspectus .

Lingua dolosa: Multis uerborum ambagibus me frustra fatigas. Nam cum debes euoluere, inuoluis,  et ignotum per ignotum exponis.

Amor Dei: Gratior est fructus, quem spes productior edit. Ultro obiectorum uilius est pretium. Ego nondum exposui, quomodo sapientis oculi in capite eius, sed testimonio prophetico tuam stultitiam confudi, cum dicerem, quod statura erat rotis, id est rectitudo inesset Scripturis.

Lingua dolosa: Quid est, quod dixisti preterea, quod altitudo inesset rotis, et horribilis aspectus?

Amor Dei: In latitudine intelligitur celestis dulcedinis promissio, ut est illud: Gaudium et letitiam obtinebunt, fugiet dolor et gemitus ; in horribili aspectu intellige comminationem perpetue  pene, sicut dicitur de reprobis: uermis eorum non morietur, et ignis non exstinguetur . Ut autem breuiter dicam, oculi sapientis sunt in capite eius, quia incessanter intuetur, qualiter caput suum, id est Christus, ambulauerit. Qui enim dicit se in Christo manere, debet, quemadmodum ille ambulauit. et ipse ambulare .

Lingua dolosa: Unum est quod ualde me letificat, qui in ore quorumdam mulierum locum, et plenam requiem inuenio.

Amor Dei: Sine hac die requiescere, et crastina die plenius tibi respondebo, cum per silentium hac nocte loquendi uires reparauero.



SECUNDUS DIES.

 Amor Dei: Hesterna die, quadam pessima letitia elata es, ubi dixisti te gaudere, quod in ore quarumdam mulierum locum et plenam requiem inueneris. Dic ergo de hoc plenius.

Lingua dolosa: Recordare quomodo cepi Adam per Euam. Cepi etiam illum sapientissimum regem, ut suasu mulierum ad idololatriam corrueret.

Amor Dei: Quis est rex ille?

Lingua dolosa: Ille est, cuius tu dicta laudas, sed facta ex parte reprobas.

Amor Dei: Forsitan ambo penitentiam egerunt?

Lingua dolosa: Si, ut arbitraris, isti penitentiam egerunt, adhuc non defecerunt uersutie mee, sed multorum saxea corda inclino per feminea blandimenta,  ut maternis interdum lacrymis quidam a conuersione retrahantur.

Amor Dei: uerum quidem est quod dicis. Sed sicut effeminati femineis fletibus cedunt, ita uiri, hoc est uirili mente prediti uiriliter eos contemnunt, et siccis oculis ad uexillum crucis euolant, mundum operibus immundum mundanis relinquunt, et parentibus et quibuslibet amicis diuitiis, domo, patria, cibis lautioribus et omnibus huiusmodi rebus spretis ad seruitium summi Regis se transferunt.

Lingua dolosa: Si me uiri ac femine interdum in hac re superant, in hoc ualde gaudeo, quod per hereticos dilectos meos Ecclesiam, Dei tui sponsam, sepius conturbo.

 Amor Dei: Super hac re tibi modo plenius respondere nolo, sed breuiter dico, quod Dei mei permissione omnes hereses sint, ut qui probati sunt, manifesti fiant. Nam illi celi luminaria, scilicet Ambrosius, Augustinus, Hieronymus tanto magis doctrine sue radios sparserunt, quanto magis ab hereticis dolosis questionibus pulsati sunt, et prefatos dilectos tuos detexerunt, detectos confuderunt, confusos sperni fecerunt.

Lingua dolosa: Superius de conuersione quorumdam loquebaris: quomodo ad alia subito digressus es?

Amor Dei: Respondi stultitie tue, cum diceres te in rebus pessimis gauisam esse.

 Lingua dolosa: Quoniam rursus de conuersione tibi loqui placet, dic, queso, cur non consideras quosdam in aratrum manum misisse, et retro aspexisse, ideoque regno Dei tui aptos non esse.

Amor Dei: Breuiter respondeo tibi: uideo Iudam cecidisse, ac in ceno uitiorum permansisse. Scio Petrum ter negasse, et fletibus culpam diluisse; respexit enim eum Dominus, et fleuit amare .

Cultor et ante soli nunc tenet astra poli.

Lingua dolosa: Pensa diligentius, et uide multa iam esse genera conuersorum, de quibus ego plenius loqui dedignor; sed in tria genera eos diuido, scilicet eremitas, cenobitas, et inclusos, ut breuiter ostendam omnes confusione dignos esse.

 Amor Dei: Tace, queso, tace.

Desine grande loqui, frangit Deus omne superbum. Hec confusio in caput tuum redundabit.

Lingua dolosa: Eremitarum consortium, ut nosti, prorsus est uitandum, et eorum uita contemptui est habenda. Sunt enim in solitudine, quam Salomon te docuit despicere, cum diceret: Melius est duos simul esse quam unum. Habent enim emolumentum societatis sue. Unus si ceciderit, ab altero fulcietur. ue soli, quia si ceciderit, non habet subleuantem .

Amor Dei: Illum solum dico, qui tantum querit, que sua sunt, non que Iesu Christi ; qui si mille sit stipatus, tamen bene dicitur solus, quia a dilectione fraterna est alienus. ue igitur soli huic,  id est caritatem non habenti. Cur non intueris, quod Deus meus, qui pro salute humani generis in mundum uenit, interdum hominum consortium declinauit, desertum subiit, cum bestiis habitauit? Si contemnis exempla uirorum sanctissimorum, qui latuerunt in desertis locis, etiam prefatum spernis exemplum. Solitudo tibi uidetur spernenda propter predicta Salomonis uerba? Attende diligenter, quod idem Salomon dixerit, ubi opportunum et saluberrimum mihi consilium de solitudine dedit.

Lingua dolosa: Quid dixit?

Amor Dei: Melius est sedere in angulo domatis, quam cum muliere litigiosa in domo plena .

Lingua dolosa: Dic, quis sit angulus domatis.

 Amor Dei: Angulus domatis est uita religiosa, ab omni seculari actione remota.

Lingua dolosa: Que est mulier litigiosa?

Amor Dei: Mulier litigiosa est huius seculi actio turbulenta, que amatoribus suis incessanter mouet iurgia, scandala seminat, immittit litem, diuidit unitatem, pacem uiolat, amicitiam dissipat, eosque nec in semeptisis quiescere sinit, nec in fraterna dilectione connexos esse permittit.

Lingua dolosa: Postquam respondisti mihi de eremitis, dic quid tibi uideatur de inclusis, de quibus hoc assero, quod uanissima sit eorum uita, quos amor Dei tui non ligat, sed parietes coarctant.

 Amor Dei: Cum diligenter attendo, uideo quod stultitie tue nullum modum imponis. Dicis enim quod inclusos parietes coarctant, sed Dei mei amor non ligat. Cur sibi subtraxerunt communem huius uite qualemcunque libertatem, nisi ut celestem consequerentur dulcedinem? A communi collocutione hominum se non cercerent, nisi ut Deo meo liberius uacarent. Quod si quidam illorum hypocrisin intra se contegunt, non tamen de cunctis sentiendum est, quod de quibusdam, et in quibusdam sinistrum fore cognoscitur et deprehenditur, quorum Sabbata hostes uident et derident; quamuis enim quiescant a prauo opere, non tamen quiescunt a praua cogitatione. Alii uero sanctum habent Sabbatum, qui uacant et uident, quoniam Deus est, et  non solum a peruerso quiescunt opere, sed etiam, quantum possunt, quiescunt a uana meditatione. Quibus iuxta uaticinium Isaie erit mensis ex mense, et Sabbatum ex Sabbato .

Lingua dolosa: Quid est hoc quod modo dixisti?

Amor Dei: In mense perfectio dierum est, et per eum in hoc loco intelligitur perfectio operum: Sabbatum autem in hoc loco sanctam requiem designat. Qui ergo in hoc seculo perfectionem habent operis, post hoc habebunt perfectionem sancte retributionis, et qui nunc quiescunt a peruerso opere cum cordis puritate, postea ab omni mentis et corporis labore requiescent in eternitate, et post Sabbatum spei habebunt Sabbatum requiei.

Lingua dolosa: Cum eremitis et inclusis propter  ipsorum paucitatem modo non libet mihi protelare sermonem: sed ueniam ad cenobitas, qui ut zizania iam excreuerunt in mundo, qui propter uitia sua prorsus sunt fugiendi. Mutauerunt enim uestem, sed non mentem.

Amor Dei: Licet hec ex parte uera sint, que commemorasti, quod de multis tecum sentio, de cunctis dicere et asserere non audeo. Quamuis enim quidam nigredine uestium et uitiorum sint fuscati, qui gloriantur se habere Regulam Benedicti, sed tamen magna ex parte iam corruerunt, et declinauerunt ad sectam Maledicti; non tamen ita penitus deiecti sunt in foueam uitiorum, quin aliquos habeant, qui gemunt et dolent, que contra sanctissimam Regulam fieri uident. uidere etiam potes quosdam  inter eos, qui habitu se ab istis distinxerunt, et aliquantulum se Ordini acrius astringunt.

Lingua dolosa: Ego nullum claustralium saluandum esse duco, nec ab inuicem aliquos distinguo. Scilicet tot uitiis eos subiacere uideo, quod in unum damnationis fasciculum omnes distinguo.

Amor Dei: Prius te ut stultam loqui asserui; nunc autem cerno, quod in manifestam insaniam prorupisti. Unde satis etiam commotus sum, ita ut pre commotione mentis mee tibi modo respondere nequeam. Sed crastina die stultitiam tuam, Deo meo fauente, confundam.



TERTIUS DIES.

Lingua dolosa: Cum sero superior a te abscessissem;  ita os tuum oppilaueram, ut quod dicere posses, non haberes, sed confusione grandi te perfusum uidisti, ideoque miserabiliter obmutuisti.

Amor Dei: Non ut arbitraris, a me sequestrata es superior sed deterior. Nam cum uiderem te ad manifestam insaniam excitatam, nolui uerba sancta effundere, sed tranquille menti infundere. Quidquid enim, quantumlibet rectum sit, menti furore ebrie dicitur, peruersum tamen esse uidetur. Ad respondendum tibi non me impedit inopia, sed copia. Tot mihi quippe exempla suffragantur, ut ambigam, quid ex his eligam, quodue pretermittam. Si enim superius Martinum, Antonium, Benedictum Columbanum, Gregorium, Paphnutium obiecissem, quid dicis de sanctissimis apostolis, in quorum tempore  multitudinis credentium erat cor unum et anima una , nec quisquam eorum ex his, que possidebat, aliquid suum esse dicebat?

Lingua dolosa: Tunc forsitan iocando et ludendo dixi nullum claustralem saluari; sed modo maiori grauitate locutura sum, ita ut uerba mea magni ponderis sint, nec ab aliquo reprobari possint. Audi ergo fidele consilium meum, quo te munio. Conforta cor et corpus tuum cibis lautioribus in seculo, quod facere non potes in cenobio.

Amor Dei: Audio Deum meum dicentem: Attendite, ne grauentur corda uestra in crapula, et ebrietate . Nec Apostoli sui sperno dicta, ubi ait: Optimum est, gratia stabilire cor, non in escis, que non profuerunt ambulantibus in eis .

 Lingua dolosa: Cur igitur ait idem Apostolus Dei tui cuidam discipulo: Modico uino utere propter stomachum, et frequentes tuas infirmitates? .

Amor Dei: Non recuso uti uino; sed diligenter considero temperamentum illud salubre, quod ille premisit, ubi non ait discipulum suum debere uti uino multo, sed modico. Perfectius tamen est, si fieri potest infirmitate non urgente, et si mee potestatis sum, ut nullo utar, nec modico reficiar ad delectationem, sed ad necessitatem.

Lingua dolosa: Hec omnia dicta tua confundit Salomon, ubi dicit, bonum sibi uideri, ut comedat quis, et bibat, et fruatur letitia de labore suo.

Amor Dei: Sed intelligis in hoc loco sacramentum  Dei mei, scilicet panis et uini, quo sacerdotes Dei quotidie in altari reficiuntur? Nihil est melius, quam ut probet se unusquisque, et sic de pane illo edat, et de calice bibat, ut sic sumat sacramentum, ut non fiat ei acrius tormentum; ut non sumat illud ad perniciem, sed ad salutem.

Lingua dolosa: Ego de simplici refectione corporis, non anime hoc eum dixisse intelligo.

Amor Dei: In hoc a te non multum dissentio; sed id perpendere te uolo, in eodem libro, in quo hec dicit, multa eum ex infirmantium persona intulisse, sed de domo luctus et conuictus ex ratione definiisse. In codice ms. hic aliquid deest.

Amor Dei: Nobilitas generis parui pendenda est  sine nobilitate mentis. Nobilitas morum plus ornat quam genitor.

Lingua dolosa: Quomodo potes uoluntatem tuam subdere uoluntati alterius?

Amor Dei: Quia illum imitari desidero, cui una cum Patre uoluntas est, qui ut exemplum nobis frangende uoluntatis tribueret, ait: Non ueni facere uoluntatem meam, sed eius, qui misit me , Patris; qui etiam parentibus suis subdi non dedignabatur.

Lingua dolosa: Cui relinquis diuitias tuas?

Amor Dei: Illi, qui daturus est, pro caducis diuitias permansuras, pro perituris et temporalibus eternas. Thesauri utique non prosunt in die ultionis; iustitia uero liberabit a morte 

 Lingua dolosa: Magnam in quibusdam religiosis considero stultitiam, qui tantis ieiuniis, uigiliis, contumeliis et interdum manuum laboribus se afficiunt, ut uix perdurare ualeant, cum sciant Scripturam Dei tui, considerantes, quod predestinati ad uitam saluabuntur, presciti ad penam damnabuntur.

Amor Dei: Qui scrutator est maiestatis, opprimetur a gloria . Sed mel inueni, comedere debeo, quod sufficit mihi. Quoniam non considero, quod quidam ethnicus ait: Querimus arcana Dei, celumque inquirere quid sit. Debes ergo sapere ad sobrietatem, et Dei mei iudicia, que non possum perscrutari, debeo uenerari. Scio enim quod occulte sint iusta, et iuste occulta. Quod si idcirco in pigritiam resolui debeo, quia Dei mei iudicia ignore;  similiter, omni periculo mortis temporalis me subiicere possum. Quantumlibet enim precaueam, ne moriar, constitutos tamen mortis terminos preterire non ualeo. Hoc autem considerare me decet, quod predestinatio precibus impletur. Nam obtineri precibus non possunt, que predestinata non sunt. Sed ipsa perennis regni predestinatio ita ab omnipotente Deo disposita est, ut electi ad hoc perueniant, quatenus orando mereantur accipere, quod eis omnipotens Deus ante secula disposuit donare.

Lingua dolosa: Quid prodest in claustro psalmos canere, et uitiis innumeris subiacere? Nam cum a uoce uita non discordat, cum uox uitam non remordet, dulcis est symphonia.

Amor Dei: uide, queso, exempla multorum, imo  pene totius orbis partes in hec studia declinasse. Et qua fronte, quo corde, qua impudentia, qua insipientia reprehendis, quod cuncti contemplationi dediti aut faciunt, aut laudibus efferunt? Quod autem dicis dulcem esse symphoniam, cum uox uitam non remordet; assensum porrigo, nec tamen consequens esse concedo, ut ob hanc causam pretermittatur psalmodia. Si etiam propter quorumdam peruersam intentionem dicis omittendum esse psalmorum officium, grandis te sequitur absurditas, ut dicatur contra te, orationes, ieiunia, eleemosynas, predicationes et cetera bona opera fore deserenda, quia hec omnia interdum fiunt intentione peruersa, nec ullum opus est tam sanctum, quod predicto neuo  aliquando non sit infectum. Dico ergo, imo Deus meus per quamdam Romanorum et totius mundi lucernam dixit: uox psalmodie, cum per intentionem cordis agitur, per hanc tunc omnipotenti Deo ad cor iter paratur, ut intente menti uel prophetie mysteria, uel compunctionis gratiam infundat.

Lingua dolosa: De hac lucerna non curo; sed hoc dico: quod Dei tui Apostolus ait ad quosdam, ut cantarent in cordibus suis Domino.

Amor Dei: Si tantum in corde cantandum est, quid est quod ipse de psalmis et hymnis commonefecit, et quod Psalmographus sepius nos ad cantandum monuit? Sic utique foris uerba debent personare, ut corda intrinsecus ad compunctionem utiliter concutiantur, et intentio nostra in celesti Ierusalem  sit suspensa.

Lingua dolosa: Quid prodest distincte et tractim in cantu et lectione quedam uerba proferre?

Amor Dei: Si distincte uerba proferuntur, melius intelliguntur, et acrius cordi inseruntur. uide, queso, quid in ueteri Testamento legitur, quod uolumen legis distincte ac ad intelligendum populo Iudeorum legebatur. Quod ergo ibi factum est in cetu Iudeorum, nunc fieri debet in congregatione monachorum, ut suaui modulatione cor triste demulceatur, et seculi tristitia que mortem operatur, psalmodie dulcedine depellatur, animusque spirituali gaudio suffundatur, ut post letitiam spei sequatur letitia rei.

Lingua dolosa: Hoc omnes deterrere debet ad  monasticum ordinem accedere uolentes quod cunctos cenobitas nouerunt murmure corrumpi, detractionibus infici, litibus dissociari.

Amor Dei: Non omnes, sed quidam in iis. Alii uero instant lectioni, ut erudiantur; orationi ut purificentur; operi, ut beatificentur. Et cum alii murmure seu detractione se inficiunt, isti se uicaria collatione reficiunt, preceptis Dominicis excitant, exemplis sanctorum Patrum inflammant, et sic iuxta Salomonem ferrum ferro exacuitur ; dum homo faciem amici sui exacuit, quia sic uiuis sermonibus se inuicem incitant, ut ad lectionem auidiores recurrant.

Lingua dolosa: Si quis pensaret, quantum uitium lis esset, nunquam ad sepius dictos hypocritas se  transferret.

Amor Dei: Dic quam magnum sit hoc uitium.

Lingua dolosa: Libentissime in hoc tibi acquiesco: pensa uerba mea. Lis est homicidii exordium, suscitatio scandalorum, perturbatio ecclesiastice consuetudinis, contemptus dominice imitationis.

Amor Dei: Nunc etiam intueor diligentius, quod sermo tuus ut cancer serpit et lethale uirus incautis infundit. Dic, queso, dic, queso: quomodo est lis homicidis exordium?

Lingua dolosa: Quia per litigia suscitantur odia. Qui autem odit fratrem suum, homicida est , iuxta quod Apostolus Dei tui ait.

Amor Dei: Quomodo est suscitatio scandalorum?

 Lingua dolosa: Quia per lites crebro scandala suscitantur. Multi enim scandalizantur, cum querunt in eis, quos sepius dixi, fructus dilectionis, et inueniunt spinas dissensionis.

Amor Dei: Dei mei cultores studiosi et puri, in quantum possunt, scandalum deuitant, et cum omnibus hominibus, si fieri potest, pacem conseruant. Hanc autem regulam a Deo meo sumunt, quod apud duricordes interdum scandala oriri permittunt. Nam si de ueritate scandalum sumitur, utilius nasci permittitur, quam ut ueritas relinquatur. Nunc resera mihi, quomodo sit lis perturbatio ecclesiastice consuetudinis.

Lingua dolosa: Lege Dei tui Apostolum, qui ait: Si quis autem uidetur contentiosus esse, nos talem  consuetudinem non habemus, neque Ecclesia Dei .

Amor Dei: Dic tandem, quomodo sit contemptus Dominice imitationis?

Lingua dolosa: uide an non in propheta Dei tui scriptum sit de Deo tuo, quod non contendet, neque clamabit . Qui ergo litibus se scindunt, non sunt Dei tui imitatores, sed contemptores.

Amor Dei: Non omnes hoc uitio sunt infecti, sed quidam claustralium caritatis ardore sunt succensi, cum Deus meus per se et alios eam sepius commendet, in cuius preceptis legem et prophetas pendere dicit. Et Dei mei Apostolus ait facultatum distributionem, et corporis exustionem sine ea non prodesse. Nunc autem de perfecta mihi potissimum  loqui libet. Ipsa etiam est contemptrix uite temporalis, connexio multitudinis, uelamen reatus, signum celestis discipulatus.

Lingua dolosa: Dic, quomodo sit contemptrix uite temporalis.

Amor Dei: Considera, quomodo Dei mei Apostolus caritate preditus ait: Cupio dissolui, et esse cum Christo . Et Deus meus per se ait: Maiorem caritatem nemo habet, quam ut animam suam ponat quis pro amicis suis .

Lingua dolosa: Hoc pande, quomodo sit connexio multitudinis.

Amor Dei: Retorque mentis tue oculos ad primordia sancte Ecclesie, ubi multitudinis credentium erat cor unum et anima una , et uide quomodo  multitudo in unum connectebatur, que sibimet in quadam suaui, et laudabili concordia iungebatur.

Lingua dolosa: Quomodo est uelamen reatus?

Amor Dei: Quia ut dicitur: Charitas operit multitudinem peccatorum . Et alibi dicitur, quod uniuersa delicta operit caritas . Scio ipsam  esse uestem nuptialem, que a nobis plenius arcet frigus infidelitatis. Qua ueste ille caruit, qui in tenebras exteriores mitti meruit.

Lingua dolosa: Quomodo caritas est signum celestis discipulatus?

Amor Dei: Deus meus non ait discipulis suis, quod in illuminatione cecorum, mundatione leprosorum, suscitatione mortuorum, sui agnoscerentur esse discipuli. Sed ait: In hoc cognoscent omnes, quia mei estis discipuli, si dilectionem habueritis ad inuicem . Ipsa caritas est perfectionis uinculum, quia omne opus a tentatione cito dissoluitur, si non per caritatem ligatur.

Lingua dolosa: Tedet me sermonis tui.

Amor Dei: Gratias ago Deo meo, quod aliquantulum  uersutie tue sopite sint: modo siles, modo uicta iaces, quia te loqui non tantum tedet, sed etiam pudet. Et

. . . . . . . . . Iam uicta iacebis,
Nec iam mortiferas audebis spargere flammas,
Lingua dolosa cadit, quam sanctus amor superauit.
Christum collaudet, qui post hec prelia gaudet.





ANONYMI BENEDICTINI Qui sub Friderico Barbarossa imperatore scripsit INSIGNIS LIBER DE PeNITENTIA ET TENTATIONIBUS RELIGIOSORUM.






MONITUM.

Et alterum hoc Bibliothece Ascetice Antiquo-noue uolumen ab Anonymo auspicor, cuius preter etatem et ordinem, quem Benedictinum fuisse ex cap. 25 sat liquidum arbitror, reliqua prope omnia obscura incertaque sunt. Imo ex cap. 32 uidetur auctor data opera nomen suum celasse, ubi contra obtrectatores suos id sibi solatio futurum existimat, quod personam auctoris ignorent. Forte tamen id detegi posset, si alter eiusdem libellus, quem Tristitiarum, que secundum Deum sunt, inscripsit, et infra cap. 10 ipse laudat, exstaret: nisi et ab hoc nomen suum abesse uoluerit, quod uehementer suspicor ex insigni quodam opusculo De conscientia, quod huius nostri Anonymi stylum, methodum, ingenium et etatem ex asse refert, atque adeo uix alium quam eumdem auctorem habet. Porro id his uerbis concludit: uerumtamen absconde epistolam uel librum, si sic magis eligis nominari; uel si propalare decreueris, tace nomen auctoris. Nouit Auctor salutis, cui soli omnis honor et gloria, etc. Ut adeo uniuersim auctori propositum fuisse uideatur, editis a se libellis uel modestie, uel declinande inuidie causa nomen suum subducere. Opusculum hoc posterius laudatum De conscientia  , proxime in lucem efferendum, in codice membraneo bibliothece Mellicensis, a me lit. K, num. 32, insignito asseruatur. Auctorem editi hic opusculi floruisse sub Friderico Barbarossa planissimum est ex cap. 59, ubi exstat illius rhythmus aduersus monachos qui in expeditione sacra, a Friderico imperatore in terram sanctam anno 1189 suscepta, uoti et officii sui obliti, spiritu seductoris decepti, iter illud aggredientes, armis, ut laici, pugnare parabant. Habetur hic libellus in duobus chartaceis codicibus bibliothece Mellicensis, quorum prior lit. G,  num. 171, ex quo eum A. R. P. Gerardus Eineder, sodalis noster carissimus, exscripsit: alter uero lit. R, num. 30, notatus est. Tertium exemplum in monasterio Monscensi uidi, non citius tamen, quam seculo Xu, uti et ambo codices Mellicenses, exaratum. Potest hic tractatus commode in tres partes dispesci, quarum prima ab initio usque ad cap. 25 uarias de penitentia questiones secundum ueterum scita et usum pertractat: inde altera usque ad cap. 33 diuersis claustralium tentationibus obuiat; postrema a proximo capite usque ad finem libelli tradit, qua ratione homo semper unus secum et cum Spiritu Dei esse possit. Que omnia auctor septuaginta tres annos natus ex cap. 32 stylo succincto, acuto ac eleganti exsequitur.



TRACTATUS DE PeNITENTIA.


 Dilecto filio Senior salutem. Stesichorus inter laudem et uituperationem Helene fluctuans, oculos, quos nunc uituperando amisit, nunc laudando recipere meruit. Ego autem apud te tam laude tua quam etiam uituperatione eque cecus permaneo. Igitur nequior est mea quam Stesichori fortuna. Laudem enim, qua te laudaui, calumniaris: simulatam, non ueram esse dicis, quod non ex uero corde loquor ea, que de te loquor. Si autem laus uera non est, nec ex uero corde loquor, aut derisio est aut adulatio. Qui autem deridet, deridetur. Qui adulatur, de hoc quidam dicit:

Laudat adulator, sed non est uerus amator.
Utroque uitio iudicio tuo subiaceo. Quod si uerum esset, merito elogium utriusque sustinerem. Sed  ego neutrius mihi conscius sum: ergo iudicium tuum in hac parte errat. Cur deriderem, qui materiam derisionis non haberem? Cur tibi adularer, qui nullum aliud commodum a te quero, nisi ut te fruar in Domino?

Dicis: Nolo laudari nimis nec uituperari. In neutro nimius fui. In te dictiones aliquas, quas minus grammatice posueras, reprehendi, ut nunc, ubi in penultimo uersu Muse tue cubitu pro cubito posuisti. Hoc amice, non uituperando feci. Quintilianus inimicus esse noluit, cum dixit: Hic corrige sordes. In laudando quoque modum non excessi, dum dixi:

uox tua quamque grauis, tamen est semper mihi suauis.
 Aurea lingua tua facit omnia sic mihi chara.
Parum autem, nichil hyperbolicum dixi: dicta enim hec fidem non excedunt. Igitur laudem tui simulatam uel hyperbolicam dicere noli. Hec ad metrum tuum respondi. Nunc ad prosam, quam subscripsisti, accedam. Et quia longior textus erit, quod scripturus sum, non pro epistola, sed pro libello habebis.




CAP. I. Proponuntur uarie questiones de agenda cum fructu penitentia, et tentationes fluctuantis religiosi.

Propheta in persona Domini loquitur: Attendi et auscultaui: nemo quod bonum est loquitur, nec est qui dicat: Quid feci?  Cum homo Dei gratia  preuentus redit ad cor et cogitare ceperit, quid et quantum peccauit, et secum rixari ceperit, quod  Deum in tot et tantis offenderit, huiuscemodi rixam Deus querit. Hinc etenim salus hominis incipit. Reuocat enim culpas ad memoriam, cogitat de penitentia, de conuersione, de confessione, de satisfactione, et in his, quid potissimum sit uel fieri debeat, fluctuat. Talem te in litteris tuis accipio.

Dicis quippe, tibi suspectum esse, quod Deus pro peccatis tuis te nunquam coram hominibus confundi permiserit, quod hoc forte in futurum distulerit, cum uenerit occulta hominum iudicare, ut tunc peccatum tuum angelis et hominibus manifestum fiat. Queris, si libera sit confessio? si sufficiat uni soli sacerdoti confiteri tantum, si peccatum non iteratur, et iniuncta penitentia compleatur.  Percontaris, cum peccatum iteratur, si secunda penitentia admittatur? Item interrogas, quanta et qualis debeat esse penitentia? Conquereris, quod animus tuus in multa distrahatur, modo in barathrum desperationis, modo ad reuersionem cordis et perfectam penitentiam satisfactionis: quomodo nunc uelis mutare locum causa maioris districtionis, quomodo uelis nunc includi, nunc eremita fieri. Hec et alia quedam id generis queris, de quibus magnum tumultum in corde pateris.



CAP. II. Incertitudo futurorum non desperationem sed sollicitudinem in homine generet.

Fateor, his quoque sepius perturbatus est animus meus. Et non solum his questionibus, quibus  de peccatis et pro peccatis agitamur, sed et cum homo omnia facit bona, que facere potest, nescit utrum odio, an amore dignus sit, quia omnia reseruantur in futurum incerta . Iob quoque: uerebar, inquit, omnia opera mea . uerba, inquis, hec, uerba desperationis sunt; ego autem quesiui a te uerba consolationis, ut de singulis, de quibus proposui, edoctus animus meus requiem aliquam inueniret.

Audi ergo breuiter consolationem, que corrigit omnem desperationem. Scimus, inquit, quoniam diligentibus Deum omnia cooperantur in bonum, his qui secundum propositum uocati sunt sancti . Et hoc, inquis, incertum est etiam, qui secundum propositum uocati sunt sancti. Et ego: Cur  queris scire, quod solius Dei est? Nouit Dominus, qui sunt eius . Si uis certus esse, ora, labora  et perseuera, ut sis unus de his, qui sunt eius. Prescientia ista Dei non securum hominem reddere debet, quia non otiosis, non tepidis, non negligentibus, sed uigilantibus, sed laborantibus, sed perseuerantibus regnum Dei prouenit. Omnia ergo incerta ista, recte accepta, non faciunt desperationem sed mittunt hominem in timorem; timor uero generat sollicitudinem; sollicitudo mandatorum Dei impletionem; impletio mandatorum Dei spem, spes frangit desperationem. Quicunque per hos gradus, duce Spiritu sancto, ascenderit, hic desperare nequit. Quicunque enim Spiritu Dei aguntur, hi filii Dei sunt . Item: Spiritus reddit testimonium spiritui nostro, quod filii Dei sumus .



CAP. III. Quod Deus quosdam coram hominibus confundi permittat, quosdam uero non, partim est misericordia, partim iudicium. Quenam sit peccatori utilis et necessaria confusio?


His quasi quibusdam titulis propositis recapitulentur omnia, et de singulis, quid Dominus dederit, dicamus.

Commendas misericordiam Dei super te magnam, in hoc uidelicet, quod, licet turpiter multumque peccaueris, excepto quod peccantem patienter sustinuerit, nunquam te coram hominibus de peccatis tuis confundi permiserit. Et post pauca: Patientiam ipsius super me magnam dixerim an iram? Differt forte, quod tremens dico confundere me coram angelis et hominibus, cum uenerit in maiestate sua . Et quid tibi super hoc faciendum sit,  consilium queris.

Nec ego consilium melius scio, quam quod tu ipse subiunxisti. Dixisti: Timeo nimis; sed preueniam et preueni faciem eius in confessione. uerumtamen quare quosdam de peccatis suis coram hominibus confundi permittat, quosdam uero non partim patet, partim latet, partim est misericordia, partim est iudicium. Misericordia est, quando Deus peccatorum diu in peccatis, ut conuertatur, patienter sustinet, et homo ille hac patientia considerata confunditur in se, erubescensque misericordie Dei ingratus inueniri redit ad Deum, et preter quod peccauit hoc ipsum, quod patientia Dei tandiu abusus est et plangit.

Potestne peccatori confusio esse nisi coram hominibus  confundatur? Ita uoluit, qui dixit: Quem fructum habuistis tunc in illis, in quibus nunc erubescitis?  Hec confusio uoluntaria est et sufficiens Deo, nec indiget confusione, que coram hominibus est. Domine Iesu, quid tu decernis super hoc dicto? Estne in Euangelio tuo super hoc aliquod documentum? Peccator ille, qui cum Phariseo in templo orabat, stans a longe nolebat oculos ad celum leuare, sed percutiebat pectus suum, situ loci, habitu corporis, conscientia rea cordis confusionem indicauit. Situ, quia a longe stabat; habitu, quia nolebat oculos ad celum leuare; conscientia, quia pectus suum percutiebat. A longe stabat, quia  ut alter Adam patientiam Domini timebat; oculos ad celum leuare nolebat, quia Deum, quem peccando offenderat, in celo habitare sciebat; pectus suum percutiebat, quia rea conscientia, que eum mordebat, sub eo latebat. Num talis confusio apud Deum sufficiens est? Dic tu, Domine Iesu, qui tunc dixisti, dic, queso, et nunc: Amen dico uobis, inquit, descendit hic iustificatus ab illo in domum suam . Est ergo talis confusio sufficiens Deo, nec indiget confusione, que coram hominibus est.

Sed si Deus tibi parcit, tu parcere noli; dic confessori tuo, recita quotidie Deo in corde tuo singula peccata tua, laua per singulas noctes lectum tuum , id est singula peccata tua deplora. Confundere in conspectu Dei, et abstulisti Domino causam  te coram hominibus confundendi. Misericors est Dominus Deus noster . Hec est causa non confundendi peccatorem coram hominibus, quia per confusionem spontaneam, qua homo coram Deo apud se confunditur, homo humiliatur, humiliatus liberatur, liberatus saluatur. Hec confusio ex misericordia est, et hec patet. Hec confusio hominem sperare, non desperare facit: in hac te esse uolo, quia confusio hec gloriam adducit.



CAP. Iu. Quosdam Deus coram hominibus uult confundi, ut fracta dure mentis ceruice, ad uiam salutis reuertantur.

Item quare quidam pro peccatis suis coram hominibus confundantur, et hoc dicendum est. Sunt quidam adeo dure mentis, qui nunquam nisi coram  hominibus confundantur, peccare cessabunt. Hi impetu quodam feruntur, donec Deo misericorditer permittente in suis itineribus peruersi in tale quid inciderint, quo pro opprobrium et confusionem a seculi hominibus ferre non possunt, et ideo ad Deum conuerti compelluntur. Unde propheta: ueni, inquit, ad Babylonem, ibi liberaberis. Cum enim tale quid eis pro peccatis suis acciderit, quod seculi honorem habere non possunt, sicut Corinthius ille, quem Paulus publice ab omnibus redargutum et confusum tradidit Satane in interitum carnis, ut spiritus eius saluus fieret; et si quis in adulterio captus et castratus fuerit, uel aliud id generis illi et illis acciderit, hi, inquam, confusionem et opprobrium seculi non ferentes ad Deum conuertuntur  et ita liberantur.

Sunt et alie confusiones, que non sunt huius questionis; cum quis despectus et abiectus est seculo, uel quia incuruis pedibus natus est uel gibbosus, uel ex diuite pauper, uel ex nobili inglorius fuerit factus. Et hec quidem nonnunquam ad meliora huiusmodi homines commutant. Sed felix est confusio, quocunque modo fit, que homini causa salutis est. Et hi, qui hac confusione recte utuntur, desperandi non sunt. Hec confusiones saluandorum sunt; quia siue clam coram Deo siue coram hominibus confundantur, ad salutem anime confunduntur.



CAP. u. Confusio damnandorum hic in quibusdam incipit, et in futuro consummabitur.


Est et confusio damnandorum, que in quibusdam hic incipit et in futuro consummata permanebit. Et ubi est? inquis, quod dicitur: Non iudicabit Deus bis in idipsum , si quidam et hic et ibi puniuntur? Dictum est hoc de his, qui peccata sua sponte in se puniunt, in quibus locus secunde uindicte Deo non est iuxta id Apostoli: Si nosmetipsos iudicaremus, non utique diiudicaremur a Domino. Qui uero obstinati in peccatis permanent, eorum quidam et hic et ibi puniuntur, ut Antiochus et Herodes, qui a uermibus consumpti cum magno tormento uitam presentem finierunt, illuc pergentes, ubi uermis eorum non moritur, et ignis non  exstinguetur . Nec est duplex sed una uindicta, hic quidem cepta, ibi uero continuata et eterna, et sic est una in illis uindicta.

Queris forte cur in aliquibus eque damnandis similis ultio non appareat, id est hic et ibi. uidelicet ne si in omnibus penam differret, aut peccata nescire aut contemnere putaretur. Que autem magis in isto quam in illo ultionem manifestam preueniant, ego cum Apostolo exclamo: O altitudo diuitiarum sapientie et scientie Dei, quam incomprehensibilia, etc. 

Harum igitur confusionum prima humiliat, secunda purgat, tertia damnat; prima est suauis, secunda grauis, tertia horribilis. Prima est deuotior,  secunda securior, tertia damnabilior. Prima est amplectenda, secunda toleranda, tertia fugienda. Tu igitur, homo Dei, quid in his tibi tenendum, quidue fugiendum sit, prudenter discerne. Si uero prudentie tue inniti formidas, committe te clementissimo et omnipotentissimo Domino. Ipse dabit tibi intellectum , et: Ipse te enutriet, et non dabit in eternum fluctuationem iusto .



CAP. uI. Consuetudo ueterum monachorum quibus soli abbati extra casum extreme necessitatis peccata sua confiteri licebat.

Si libera sit confessio queris, id est, si tibi uel cuilibet licitum sit, cui uelit confiteri, queris. Quod non liceat, in consuetudinibus ordinis nostri ex  precepto habemus, quod nulli nec priori ipsius claustri de criminalibus nisi absente abbate uel prelato, et hoc in extremis suis, audeat confiteri. At tu priuilegia, inquis, singulorum communem legem non faciunt. Ad hoc respondeo: Lege, quam suscepisti et nouisti, hac iure teneris. Hinc quoque quod ex consuetudine dixi non licere, canones quoque prohibere uidentur. Urbanus secundus: Placuit, ut nulli sacerdotum deinceps liceat quemlibet commiscum alteri sacerdoti ad penitentiam suscipere sine eius consensu, cui se prius commisit.

Huic contrarium uidetur, quod dicit Augustinus: Qui uult confiteri peccata, ut inueniat gratiam, querat sacerdotem, qui sciat ligare et soluere. Sed nota quod hoc dictum est in questione illa, ubi queritur:  si socio uel proximo suo etiam laico liceat confiteri, si forte sacerdos deest, nec haberi potest? Quicunque in necessitate sacerdotem quesitum habere non potest, socio uel proximo suo confiteri licet, etiam si ligandi et soluendi potestatem non habeat. Augustinus: Tanta est uis confessionis, ut si deest sacerdos, confiteatur proximo. Sepe enim contingit, quod penitens non possit uerecundari coram sacerdote, quem desiderandi nec tempus nec locus offert, et si ille cui confitebitur potestatem soluendi non habeat, sit tamen dignus uenia ex sacerdotis desiderio, qui crimen confitetur socio. Mundati enim sunt leprosi, dum irent ostendere ora uel se sacerdotibus, antequam ad eos peruenirent. Unde patet Deum ad cor respicere, dum ex necessitate prohibentur  ad sacerdotes peruenire.

Num igitur, ais, est dispensatio aliqua admittenda ex hoc, quod prohibeor nulli confiteri nisi magistro sacerdoti, cui me obedientia obligaui, sicut est in hoc, si sacerdos quesitus haberi non potest, socio tamen uel proximo quis confiteri potest? Indoctus est enim et indiscretus magister meus, nescit quamlibet culpam, ut est, digne pensare: minor est in maioribus, maior est in minoribus, nescit dignam penitentiam iniungere, non potest ergo sanare. Hac necessitate ego forte constringor.

Ad hoc respondeo primo: Imputa peccatis tuis, quod talem magistrum habere meruisti. uerumtamen quod ille minus circa te facit, tu contritione cordis et maiori deuotione satisfactionis adimple.  Denique si omnibus his questionibus eximere te uis, quod dico, fac. Primo confitere prelato tuo, cui te obedientia obligasti, tametsi indoctus et indiscretus sit. Deinde liberum tibi erit eadem peccata tua et aliis sacerdotibus confiteri; quia, ut dicit Augustinus, Quanto quis pluribus confitebitur sacerdotibus in spe uenie turpitudinem criminis, tanto facilius consequetur gratiam remissionis. Ipsi enim sacerdotes plus iam possunt proficere, plus confitentibus parcere.

Hoc uero summopere caue, ne propter contemptum uel odium tui magistri alios confessores tibi queras, nisi propter ignorantiam eius. Precipit enim Urbanus secundus: Ut nullus sacerdotum  quemlibet commissum alteri sacerdoti ad penitentiam suscipiat sine eius consensu, cui se prius commisit, nisi propter ignorantiam illius, cui prius confessus est. Alioquin quomodo scire poteris, si insufficiens est medicus? Obedientiam quoque tuam implesti.

Est adhuc, quod confessionem tuam liberam facit; si uidelicet sacerdos plenus rimarum est, hoc est, si continere et tacere non potest, qui confitentium peccata aliis prodat. Hunc quasi quamdam pestem fuge. De hoc Gregorius tale decretum dat: Sacerdos ante omnia caueat, ne de his, qui confitentur peccata sua, alicui recitet, non propinquis, non extraneis. Nam si hoc fecerit, deponatur, et omnibus diebus uite sue ignominiosus peregrinando pergat.

De dispensatione huius questionis, quod sensi,  absolui, sententie meliori non preiudicans. Si autem iudicium meum errat, tu, quod melius est, sequere. Cauendum est autem omnino in hac re, ne quis propter fugitiuam confessionem aliquid supradictorum de magistro suo fingat.



CAP. uII. Quid sit confessio et quotuplex?

Quoniam quidem confessionis mentionem fecimus, non abs re uidetur, quid sit confessio, et quomodo facienda sit dicere, quamuis in serie interrogationum tuarum illud omiseris.

Primum nota quod hoc nomen confessio duplicem habet significationem. Est enim confessio laudis et est confessio peccati. Confessio laudis, ut ibi: Confessio eius super celum et terram , hoc est: Laus Dei in celo et in terra est, uel super  celum et terram, id est laus Dei supra est, quam angeli uel homines sciant uel possint laudare. Confessio uero peccati est ibi: Dixi: Confitebor aduersum me iniustitiam meam Domino, et tu remisisti impietatem peccati mei . Dixi, id est deliberaui apud me: Confitebor lingua cordis, sacerdoti uero homini lingua cordis et oris: Aduersum me, non per diabolum, non per fatum, non per hoc uel illud me excuso, sed mihimet culpam impono: Iniustitiam meam, quia non feci quod facere debui, et feci quod facere non debui, quod iniustitia est. Nam sicut iustitia est, reddere cuique quod suum est; ita iniustitia est, subtrahere cuique quod suum est. Et tu remisisti impietatem peccati mei,  hoc est reatum peccati mei, quem solus Deus primo absque homine dimittit, dum peccatorem intus in anima uiuere facit. Talis confessio si contrito et humiliato corde fit, et perseuerans sit, et uoluntaria est, spem uenie habet.

Est et alia desperationis ut Iude, et ea quam Iudex seculi in reis, sententia condemnatis, extorquet: de hac ad presens negotium nil dicere est. Est igitur confessio peccati uera, quando peccator in timore Dei corde penitenti, peccata, que fecit, corde et ore Deo et homini sacerdoti confitetur in remissionem peccatorum, sicut catholica credit Ecclesia.



CAP. uIII. Quomodo peccata sacerdoti confitenda sint secundum opinionem ueterum?


Quomodo facienda sit confessio, nolo me preceptorem exspectes, sed beatum Augustinum, qui ut in omnibus, sic et in hoc doctor et magister noster est. Augustinus in libro De penitentia: Quem penitet, omnimodo peniteat, et dolorem lacrymis ostendat. Representet Deo uitam suam per sacerdotem, preueniat iudicium Dei per confessionem. Precepit enim Dominus mundandis, ut ostenderent ora sacerdotibus, docens corporali penitentia confitenda peccata, aut per scriptum manifestanda.

Item Augustinus in libro De fide ad Petrum  : Consideret qualitatem criminis in loco, in tempore,  in perseuerantia, in uarietate persone, et quali hoc fecerit tentatione, et in ipsius uitii exsecutione. Oportet enim penitere fornicantem secundum excellentiam sui status uel officii, et secundum modum meretricis, et in modum operis sui, et qualiter turpitudinem egit, si in loco sacrato, si in tempore orationi constituto, ut sunt festiuitates et tempora ieiunii. Consideret quantum perseuerauerit, et defleat, quod perseueranter peccauit, et quantum perseueranter, et quanta uictus fuerit impugnatione. Sunt enim nonnulli, qui non solum non uincuntur, sed ultro se peccato offerunt; nec exspectant tentationem, sed preueniunt uoluntatem. Et pertractet secum, quam multipliciter actione uitii delectabiliter peccauit. Omnis ista uarietas confitenda est et deflenda, ut cum cognouerit, quid peccatum est,  cito inueniat Deum propitium. In cognoscendo augmentum peccati inueniat, cuius etatis fuerit, cuius sapientie et ordinis. Immoretur in singulis istis, et sentiat modum criminis purgans omnem qualitatem uitii. Defleat uirtutem, qua interim caruit. Dolendum est enim, non solum quod peccauit, sed quia se uirtute priuauit. Sic confessio facienda est.

Turbaris, anxiaris, impossibile et indecens forte dicis, talem facere confessionem: tum quia delicta quis intelligit?  tum quia turpe est aliqua peccata ita nude dicere, ut facta sunt. Ipse quoque confessor tuus talia audire scandalizatur. Fac ergo, quod dico. Peccata que intelligis, confitere; que non intelligis, uoluntas pro posse sit. Quod ita turpe est, quod omnino turpe est, per circumlocutionem  innotescere poteris. Coram Deo non erubuisti ita facere, et coram homine sic fecisse, confiteri erubescis? Si modo reticueris, ueniet tempus, quo coram omnibus denudaberis. Horrendum est incidere in manus Dei uiuentis .

Unde hoc, inquis, quod necesse habeam sic confiteri? Audi. Nullum peccatum erit impunitum. Si nullum peccatum erit impunitum, ergo omne peccatum scitur. Scitur autem uel ab homine uel a Deo. Quod homo scit in se, homo puniat in se. Quod Deus scit in homine, et homo nescit in se, uoluntatem confitendi habeat, si sciret homo, et patienter ferat iram Domini, dicens cum Iob: Iram Domini portabo , quia merui, etiamsi non  intelligit ipse homo peccatum suum: non enim bis iudicabit Deus in idipsum. Quod autem nullum peccatum nostrum scientiam Dei fugiat, Iob testatur: Obseruasti, inquit, omnes semitas meas, et uestigia pedum meorum considerasti . Et ipse Dominus per prophetam dicit: Scrutabor Ierusalem in lucernis .

Confitere igitur, quod fecisti, sicut fecisti, et quando fecisti, et quantum fecisti, et ubi fecisti, et quis fecisti, et que et qualis sit persona, cum qua fecisti, uel si est impersonale, quod fecisti. Hec omnia quoties et quam delectabiliter, et qua etate fueris, confitere, si uis securus esse. Horrendum  est enim, sicut supra dixi, incidere in manus Dei uiuentis .



CAP. IX. Licet peccatum uni sacerdoti confessum pluribus confiteri, tametsi id necessarium non sit, nisi iteretur.

Queris si sufficiat semel et uni tantum sacerdoti confiteri, si modo peccatum non iteratur, et iniuncta penitentia compleatur? Si peccatum non iteratur et iniuncta penitentia compleatur, ut ego sentio, sufficit semel et uni tantum sacerdoti confiteri. Unde Ioannes Chrysostomus: Non est necesse ut, quod sacerdoti semel confessi sumus, iterum confiteamur, sed lingua cordis, non carnis apud uerum iudicem id iugiter confiteri debemus. Si uero suspecta est tibi culpa tua, et certior uis fieri de uenia, confitere  quod uelis, ut coram singulis erubescas; quia quot erubescentias tuleris, tot remissiones accipis. Ioannes Chrysostomus: Ideo iubemur confiteri peccata, ut erubescentiam patiamur pro pena. Nam hoc ipsum pars est diuini iudicii. Augustinus: Multum satisfactionis obtulit, qui erubescentie dominans nichil eorum que commisit nuntio Dei negauit. Laborat enim mens patiendo erubescentiam, et quoniam uerecundia est magna pena, qui erubescit pro Christo, fit dignus misericordia. Unde patet quia, quanto pluribus quis confitebitur in spe uenie turpitudinem criminis, tanto facilius consequitur gratiam remissionis.

Quamuis igitur in prima confessione tua deletum sit peccatum tuum, et non cogaris secundo idem  peccatum, nisi iteretur, alicui confiteri: tamen si uis, per plures confiteri poteris, quia erubescentia quedam punitio peccati est, sicut satisfactio operis, et exinde humilior et cautior eris. Sufficit igitur semel et uni tantum sacerdoti peccatum, si non iteratur, confiteri per plures uero licet quidem, sed si expediat, tu iudica. Omnia Paulo licent, sed omnia non expediunt.



CAP. X. Quotiescunque in peccata labimur, semper spes uenie resurgentibus suppetit.

Denique queris: Cum peccatum iteratur, si secunda penitentia admittatur? De hoc in libello Tristitiarum  , que secundum Deum sunt, dixi: quod tibi sufficere posset, si memorie mandasses.  Sed, ut uideo, super glaciem in te scripsi, uel in saccum pertusum misi . Animal mundum non solum ungulam scindere, sed etiam ruminare debet. Obserua et confer in corde tuo uerba Dei, ut habeas omni te poscenti reddere rationem de fide et spe, que in nobis est. Semel itaque accipe et crede, et confitere quod ubi penitentia, ibi et indulgentia est. Penitentia autem homini peccatori a Deo est; ab hoc et indulgentia est. Quoties ergo Deus dat homini penitentiam, toties dat et indulgentiam. Est igitur penitentia secunda, tertia et deinceps.

Penitentia si uera est, non semel tantum sed sepius agi, iterumque per penitentiam post lapsum  nos secundo et tertio et deinceps resurgere posse, auctoritate prophetarum, legis et Euangelii, et sanctorum Patrum testimoniis euidentibus edocemur.



CAP. XI. Idem exemplis Isrelitici populi confirmatur.

Quoties peccauerunt filii Isrel in deserto, et postquam intrauerunt in terram repromissionis, quoties et quot modis peccauerunt, et quoties Deus eorum penitentiam susceperit, qui ueteris Testamenti historiam legit, non ignorat. Huius rei testis est Dauid: In omnibus his, inquit, peccauerunt adhuc. Et cum occideret eos, querebant eum, et reuertebantur. Et dilexerunt eum in ore suo, et lingua sua mentiti sunt ei. Ipse autem est misericors, et propitius  fiet peccatis eorum .

Quid ad rem, inquis, de falsa eorum penitentia? De uera penitentia questio est. Respondeo: Sicut aliqui eorum fuerunt, qui falso penituerunt; ita quoque aliqui in illis fuerunt, qui uere penituerunt. Dicis: Illud lego, istud non lego. Audi: Nec ego lego penitentiam Moysi uel Aaron; Moysi quod aquam de petra producere desperauit; Aaron, quod aureum uitulum fecit. Quod uterque tamen uere penituerunt, hinc constat, quia saluati sunt. Sic ergo in illis quidam fuerunt, qui uidentes iram Dei uere penituerunt, et quoties penituerunt, toties indulgentiam consecuti, quamuis hoc scriptum non sit. Unde Moyses serpentem eneum in deserto  exaltauit, ut percussi aspicientes sanarentur. Si ergo Deus propter falsam penitentiam quibusdam toties pepercit, et de malo penitentes liberauit, multo magis de peccatis suis uere penitentes toties et toties, hoc est multoties suscepit et saluauit.

Ne desit exemplum, quid dicit Dauid, qui post peccatum Urie, secundo peccauit, cum populum numerari fecit, et penituit, et Deus penitentiam eius secundam suscepit? Nam cum angelum percutientem populum uidisset: Ego sum, inquit, qui peccaui, ego qui inique egi: isti qui oues sunt, quid fecerunt?  Ad cuius penitentiam, quia ex corde fuit, angelus mox a cede populi cessauit. Quod dico de Dauid, ipse Dauid in psalmo qui unus est de septem, qui penitentiales dicuntur, secundam  et tertiam ac deinceps penitentiam esse ostendit: Putruerunt, inquit, et corrupte sunt cicatrices mee .

Cutis, que de uulnere sanato occalluerit, cicatrix dicitur. uulnus sanatum est, peccatum per penitentiam emendatum. Cicatrices corrupte sunt peccata denuo commissa. Et quid de his faciendum est? In eodem psalmo hoc docet: Quoniam iniquitatem meam annuntiabo, et cogitabo pro peccato meo . Qua spe? Intende in adiutorium meum, Domine Deus salutis mee . Quem Deum salutis sue uocat, ab illo indulgentiam peccatorum exspectat.

Quoties ergo quis peccauerit et uere penituerit,  is toties indulgentiam peccatorum habebit. Quousque, inquis? Lignum in quocunque loco siue ad austrum, siue ad aquilonem ceciderit, ibi erit. Exhinc penitentia fructuosa nulla erit.

Amplius dicis: Res, de qua agitur, secundum quosdam res dubia est. Res autem dubia nec extorta interpretatione Scripture confirmari, nec uno teste probari potest. Ad hoc respondeo: In explanatione sacre Scripture, si quis in uerbis Dominicis, ut beatus Gregorius dicit, uirtutem requirens ipse aliter, quam is, per quem prolata sunt, senserit, etiamsi sub intellectu alio edificationem caritatis requirit, Domini sunt uerba, que narrat. Quia ad hoc solum Deus per totam nobis sacram Scripturam loquitur, ut nos ad suum et proximi amorem  trahat. Interpretatio itaque mea non est extorta; quia ad consolationem peccatorum, ne desperent, interpretor, nec a uerbis nec a sensibus posite ueritatis discedo.



CAP. XII. Eadem de relapsu peccatoris et iterata penitentia prophetarum doctrina.

Quid dicis, uno teste, uno teste nil legitime posse probari? uerum est; quia, ut quidam ait: Testimonium unius est quasi nullius. Procedat ergo cum Dauid et alius testis in idipsum. Ait Ieremias : Quam uilis facta es iterans uias tuas? uerumtamen reuertere ad me, dicit Dominus. uie hominis sunt opera hominis bona uel mala Per bona opera homo graditur ad uitam, per mala ad mortem. Homo  autem uias suas iterat, cum peccator iterum et iterum peccat. uilis ergo fit; quia posteriora eius prioribus semper peiora fiunt; quia semper se ipso deterior fit. Quod sequitur: uerumtamen reuertere ad me, dicit Dominus, iunge singulis iterationibus; quia, quoties homo peccauerit, si ad Deum reuertitur, toties eius penitentia a Deo suscipitur.

Omnes prophete in commune hoc senserunt, scripserunt, et scriptum nobis reliquerunt, ut per patientiam et consolationem Scripturarum spem habeamus. Sic omnes prophete usque ad Ioannem Baptistam, qui scripserunt uel predicauerunt, hoc intenderunt, ut homines ad Deum conuerterentur, et per penitentiam sanarentur. A diebus quoque Ioannis Baptiste regnum celorum uim patitur et  uiolenti, id est perfecte penitentes, rapiunt illud, cum eis ex misericordia datur, quod ex iustitia non debetur. Sufficiunt tibi hec de ueteri? an adhuc desideras aliquid audire de nouo uidelicet an secunda et tertia et deinceps penitentia peccatoribus uere penitentibus concedatur? Primum ergo queramus ab illo de cuius uerbis nulla dubitatio est.



CAP. XIII. Confirmantur asserta ipsius Christi et SS. Patrum doctrina.

Publica, Domine Iesu Christe, qui non uenisti uocare iustos sed peccatores in penitentiam , potentissime, sapientissime, benignissime Domine,  sententiam planam et determinatam responde, qua omnem questionem remoueas, errorem excludas, consolationem gignas. Non dico, inquit, tibi, Petre, septies, sed usqe septuagies septies . Fidelis sermo et omni acceptione dignus, sermo clementie, sermo indulgentie, sermo sancti Spiritus numero consecratus, riuus fontis eterni, cuius uena est misericordia, que est super omnia opera Domini, semper fluens, et nunquam deficiens. Dic, Domine Iesu, dic, queso, iterum eumdem sermonem, in quo dicendo auditui meo dabis gaudium et letitiam. Si enim Dauid nudus, et totis uiribus ante arcam Domini saltauit, quia eum uenturum preuidit, qui et penitentiam predicabat, et indulgentiam dabat: si itidem post  peccatum Urie per penitentiam letitiam salutaris Domini sibi reddi orabat; si, inquam, ille sic et sic in spe egit, quanto magis ego in re? Dic ergo, Domine, iterum sermonem: Non dico tibi, inquit, Petre, usque septies, sed usque septuagies septies. O sermo bonus super datum optimum! Iste sermo est gaudium Dei, gaudium angelorum, gaudium quoque hominum. Gaudium Dei est, quia Pater Deus pro recepto Filio suo letatur et conuiuatur. Gaudium est angelorum; quia gaudium est angelis Dei super uno peccatore penitentiam agente . Gaudium est hominum propter certam indulgentiam peccatorum.

Ubi sunt nunc, qui se ab hac letitia sequestrant? Ubi sunt nunc, qui secundam et tertiam et deinceps  penitentiam fore negant? Ubi sunt nunc, qui fontem misericordie obstrui sibi, non mihi uolunt? Sunt enim quidam, qui de innocentia et iustitia sua presumunt, et ideo nec medico, nec penitentia opus habere se putant, his auctoritatibus inducti: Non est opus ualentibus medico, sed male habentibus . Item: Non ueni uocare iustos, sed peccatores in penitentiam . Alii uero sunt, qui numero, mensura et pondere peccatorum suorum grauati et perterriti de secunda et tertia et deinceps penitentia diffidunt. Utrosque corrigit hic sermo. Et hec Domini sententia ad Petrum dicta, iustos uidelicet, ne sibi penitentiam non necessariam putent, qui peccatum cauere non possunt;  peccatores uero, ne de penitentia secunda, tertia et deinceps dubitent, desperent et pereant.

Illi uero, qui secundam, tertiam et deinceps penitentiam non admittunt, dicunt hoc dictum ad Petrum non de grauibus sed de leuibus accipiendum fore. Leuia, quia ineuitabilia sunt, eorum penitentiam secundam, tertiam et deinceps esse. Grauia uero, quia omnio uitari debent et possunt, locum secunde penitentie non habere. Sed ut mihi uidetur  , quia interminate Dominus hoc dixit, tam de grauibus quam de leuibus peccatis accipiendum. Premisit enim quemdam iudiciarium ordinem, qui magis ad grauia quam ad leuia peccata  tractanda pertinet. Dixit enim: Si peccauerit in te frater tuus, corripe eum inter te et ipsum solum. Si te non audierit, adhibe tecum unum uel tres. Si illos non audierit, dic Ecclesie. Si Ecclesiam non audierit, sit tibi sicut ethnicus et publicanus . Et ne contemnendum hoc putaret, sequitur excommunicatio: Amen, inquit, dico uobis, quecunque alligaueritis super terram, erunt ligata et in celis . Ecce correptio. Ecce commonitio, ecce testes, ecce iudex Ecclesia, ecce excommunicatio! Et si cetera omnia etiam in leuibus obseruanda forent, num quisquam pro leuibus excommunicandus est? Ergo auctoritate ista est penitentia tam criminalium quam leuium secunda, tertia et deinceps fructuosa, si modo est uera.

 Consentiunt in hoc et sancti Patres. Augustinus ad Macedonium: Quamuis caute et salubriter prouisum sit, ut locus illius humillime penitentie semel in Ecclesia concedatur, ne medicina uilis minus utilis esset egrotis, que tanto magis salubris est, quanto minus contemptibilis fuerit: quis tamen audeat Deo dicere: Quare huic homini, qui post penitentiam primam rursus se laqueis iniquitatis obstringit, adhuc, iterum parcis? Item ad Macedonium: In tantum hominum iniquitas aliquando progreditur, ut etiam post peractam penitentiam, post altaris reconciliationem uel similia uel grauiora committant. Et tamen Deus facit etiam super tates solem suum oriri, nec minus tribuit quam ante tribuerat, largissima  munera uite ac salutis. Et quamuis eis in Ecclesia locus ille penitentie non concedatur, Deus tamen super eos sue patientie non obliuiscitur.

Item Ioannes Chrysostomus de reparatione lapsi: Talis, mihi crede, talis est erga homines pietas Dei: nunquam spernit hominis penitentiam, si ei sincere et simpliciter offeratur, etiamsi ad summum quis perueniat malorum, et inde tantum uelit reuerti ad uirtutis uiam, suscipit libenter, amplectitur, facit omnino, quatenus ad priorem reuocet statum.

Item Ioannes Chrysostomus super locum Apostoli: »uoluntarie enim peccantibus non relinquitur hostia pro peccato .« Sciendum, inquit, quod hic quidam exsurgunt horum uerborum occasione penitentiam auferentes, quasi per penitentiam non ualeat  peccator post lapsum resurgere secundo et tertio et deinceps. uerum in hoc etiam penitentiam non excludit, nec propitiationem, que sepe fit per penitentiam, sed secundum baptismum et hostiam.



CAP. XIu. Explicantur sententie Patrum, date doctrine in speciem repugnantes.

Sententias quasdam, que huic assertioni aduersari uidentur, collegi, quas ad manum habere potui. Et ne simplicioribus errorem generare possint, determinationem addidi earum. Apostolus ad Hebreos: uoluntarie peccantibus nobis non relinquitur hostia pro peccato , uidelicet, ut Christus iterum patiatur; quia Christum oportebat pati semel ad multorum exhaurienda peccata. Nec secundus baptismus relinquitur; quia nemo post primum  baptismum rebaptizatur, sed tamen et alii modi sunt, quos iterare licet.

Ioannes quoque Chrysostomus super eumdem locum ait: Sciendum est quod hic quidam exsurgunt horum uerborum occasione penitentiam auferentes, quasi per penitentiam non ualeat peccator post lapsum resurgere secundo et tertio et deinceps. Unde in hoc etiam penitentiam non excludit, nec propitiationem, que sepe fit per penitentiam, sed secundum baptismum et hostiam.

Ambrosius: Reperiuntur, qui sepius agendam penitentiam putant, qui luxuriantur in Christo. Nam si uere in Christo penitentiam agerent, iterandam postea non putarent; quia sicut unum baptisma, ita est una penitentia. Hoc dicit non secundum  generalem, sed secundum specialem morem Ecclesie de solemni penitentia, que apud quosdam semel celebrata non iteratur.

Item illud Ambrosii: Penitentia semel usurpata, nec uere celebrata, et fructum prioris aufert, et usum consequentis amittit, de solemni penitentia intelligitur. Solemnis uero penitentia, ut idem Ambrosius ait, est, que extra ecclesiam fit in manifesto, in cinere et cilicio, que pro grauioribus horrendisque ac manifestis delictis tantum imponitur. Et illa non est iteranda pro reuerentia sacramenti, ne uilescat et hominibus contemptibilis fiat.

Origenes super Leuiticum: In grauioribus criminibus semel tantum conceditur penitentie locus. Et ipse de solemni penitentia hoc dicit, que prioribus  temporibus pro grauioribus criminibus semel tantum imponebatur; sed hoc tempore in omnibus ecclesiis, quarum notitiam habemus, si iterantur illa grauiora, iteratur et ipsa penitentia, sicut uidere est in homicidis, adulteris et periuris.

Item illud quod alibi scriptum reperitur: Quia non est locus secunde penitentie, aut de illa solemni supradicta penitentia accipitur, aut sic intelligitur, quod homo in hac tantum presenti uita locum penitendi habeat; finita uero uita ista, secunda penitentia locum non habebit, quia fructuosa non erit. Erit quippe et tunc malorum penitentia, sed infructuosa; quia penam tantum, nullam uero indulgentiam habebit.

 Puto satis ex his iam constare secundam et tertiam et deinceps esse penitentiam. Si qui uero sunt, qui hoc non concedunt, sed contentiose agunt, quod inconueniens hinc sequatur, perpendant. Si enim penitentia una et semel tantum conceditur, nec fructus alterius penitentie sequentis haberi potest, si homo lapsus denuo fuerit, tunc illa prima et unica penitentia usque ad finem uite sue homini differenda est, interim uero quid uelit et quantum uelit, peccet. Hoc magnum inconueniens est, Scriptura quoque contra precipiente: Ne differas, inquit, de die in diem conuerti ad Dominum . Item aliud inconueniens. Si nulla spes penitentie sequentis erit, si homo post illam primam et unicam penitentiam denuo in criminalibus lapsus  fuerit, tunc desperatus peribit. Et magnum inconueniens est, Scriptura econtra consolante: Quacunque, inquit, hora peccator ingemuerit, saluus erit . Non dicit una, sed quacunque hora, alioquin potestas Spiritus sancti minor inueniretur, si tantum semel et non semper posset dimittere peccata. Caueant igitur, qui hoc denegant, ne blasphemiam illam irremissibilem in Spiritum sanctum incidant.



CAP. Xu. Qui iteratam penitentiam fructuosam relapsis esse negant ipsi sibi uiam salutis precludunt.

Domine sancte Spiritus, respice et audi me propitius. Ego de cetu eorum esse nolo qui potestati tue detrahunt, qui sibi aditum indulgentie, si denuo post primam penitentiam lapsi fuerint,  intercludunt. Scio, Domine, quia tibi subest posse, quando, quoties et cui uis misereri. Exsultabo, Domine, et letabor in misericordia tua . Magna est iniquitas mea, sed presumo de magna misericordia tua. Quoties cor contritum et humiliatum  mihi dederis, toties et penitentiam dabis; quia et hoc ipsum penitentia est. Non ergo tantum est una penitentia, sed quoties uisitaueris peccatorum corda, toties erit et eorum penitentia. Necesse est mihi, Domine, misericordiam tuam et potentiam confiteri; quia multoties lapsus sum in criminali. Stare nec uolui nec potui; quia prona est in malum etas hominis ab adolescentia, propter quod indiget numerosa penitentia.

In conspectu throni Ioannes uidit mare uitreum,  quod est uita baptizatorum, fragilis ac lubrica ad casum.


Benigne multum, Domine,
Tu lapsum scis in homine:
Infirma est materia.
uersamur in miseria.

Hoc qui cantauit, misericordiam tuam sibimet prouocauit; quia te misereri posse, quando uelles, credidit. Credidi propter quod locutus sum, et uere credo, quia reuera et hoc credit Ecclesia. Igitur qui contentiose agitis, ut aditum salutis uobis obstruatis, credite nobiscum quia lege non constringitur Spiritus sancti donum. Qui uero hoc credere nolunt, aut desperati sunt, aut ut libere peccent  occasionem querunt.



CAP. XuI. Qualis et quanta debeat esse penitentia.

Breuior tristis fuisset, si tu alter Thomas non esses. Sicut est ille, sic tu: nisi uideris et tetigeris, id est omnia perscrutatus fueris, non quiescis. Nam preter alia et hoc quesisti, qualis et quanta debeat esse penitentia? Super hoc omnes habemus doctorem Ioannem Baptistam: Facite, inquit, dignos fructus penitentie . uide quid dixerit: Non omnes digni fructus sunt digni fructus penitentie. Augustinus: Querat anima fructus dignos, etsi non dignos penitentie. Sunt enim digni fructus uirtutum, qui non sufficiunt penitentibus. Penitentia enim grauiores postulat, ut dolore et gemitu mortuus impetret uitam. Noli ergo te decipere, noli tibi blandiri,  noli te palpare; quia non omnes digni fructus sunt digni penitentie fructus. Quod tamen de illa penitentia intelligitur, que maiorum criminum est. Non enim sufficiunt grauiter delinquentibus, que sufficiunt minus uel parum peccantibus.

Exstat hinc quoque sententia beati Gregorii pape, cuius doctrina aurea est. Ut enim, inquit, loquamur secundum dignos fructus penitentie, iustum est, ut qui illicita commisit, a licitis quoque abstineat, et qui illicita nulla commisit, licitis quoque utatur. Quid dixit? uidelicet, ut qui illicita commisit, ut est homicidium, adulterium, furtum, sacrilegium, periurium et cetera id ponderis criminalia, hic talis carnem non comedat, uinum non bibat, mollibus non uestiatur, cibis lautioribus non uescatur,  seculum denique relinquat, si nec uxor, uel tale est aliquid quod impediat, hominem super caput suum constituat, tribulationes in dorso suo ferat, proprietatem rerum dimittat, uoluntatem suam non faciat, hec omnia cum consilio faciat, ne quid plus uel minus presumat iuxta illam sententiam Sapientis: Ne quid nimis.



CAP. XuII. Que forma sit penitentie de leuioribus peccatis?

Ista est penitentium forma, qui securi esse uolunt de penitentia. Qui uero nulla illicita commisit, licitis utatur, sed tamen utatur hoc mundo tanquam non utatur: habeat uxorem tanquam non habens: gaudeat tanquam non gaudens; emat tanquam non possidens , et quedam alia  in hunc modum. Utquid? Quia sunt quedam peccata leuia, que humane fragilitati quamuis parua, tamen crebra subrepunt, que si neglecta et collecta contra nos fuerint, ita nos grauabunt et oppriment, sicut unum aliquod grande peccatum. Quid enim interest ad naufragium, an uno grandi fluctu nauis operiatur et obruatur, an paulatim subrepens aqua in sentinam, per negligentium culpam nauem impleat et submergat? Unde et pro his perpetratis licet leuior, tamen aliqua debet esse penitentia: uidelicet oratio Dominica, ieiunium, et in pauperes eleemosyna, et maxime altaris salutaris hostia.



CAP. XuIII. Penitenti non solum dolendum est ob peccata commissa, sed etiam ob bona omissa.

 Est alius quoque penitentie modus, quem docet Apostolus: Humanum, inquit, dico propter infirmitatem carnis uestre. Sicut exhibuistis membra uestra seruire immunditie et iniquitati ad iniquitatem: ita nunc exhibete membra uestra seruire iustitie in sanctificationem . Modus iste modus recompensationis est; ille superior satisfactionis. Recompensationis est, quia peccator non solum quod peccauit, sed etiam lugere et flere debet quod bonum non fecit, quod facere debuit. Augustinus in libro De fide ad Petrum: Attendat peccator cuius etatis, cuius sapientie et ordinis fuerit, dum peccauit. Immoretur in singulis istis, et sentiat modum criminis, purgans lacrymis omnem qualitatem criminis, defleat uirtutem qua interim caruit. Dolendum est enim non  solum quod peccauit, sed etiam quia se uirtute priuauit. Et hoc ergo ad dignum fructum penitentie pertinet, ut numero uirtutum adequet numerum uitiorum.



CAP. XIX. Dauid exemplum uere penitentis. uarii modi deplorandi peccata, etc.

Si tibi non sufficit hec doctrina, qualis et quanta debet esse penitentia, si queris adhuc, accipe, lege et intellige Psalterium, et uide quam formam penitendi Dauid ille magnus peccator, ille magnus penitens in spiritu dictauerit et docuerit, et in operibus suis exemplum dederit. Ipse enim non tam scripto quam exemplo absolutam, plenam et perfectam formam penitendi peccatoribus proposuit. Quid enim in Psalterio scriptis docuit, hoc in historia  libri Regum operibus, ut scriptum est, impleuit.

Quid autem in Psalterio docuit? uidelicet quomodo peccator conuerti debeat: Conuersus sum, inquit, in erumna mea, dum configitur spina . Quomodo confiteri debeat: Dixi, inquit, confitebor aduersum me iniustitiam meam Domino . Quomodo singula peccata deflere debeat: Lauabo, inquit, per singulas noctes lectum meum , id est per singula peccata mea. Peccatum enim nox est, qnia excecat animam, ne Deum uidere possit. De ieiunio uero inquit: Humiliabo in ieiunio animam meam . Et quomodo ieiuno? Cinerem, inquit, tanquam panem manducabam, et potum meum cum fletu miscebam . De asperitate  uero uestis dicit: Cum mihi molesti essent, induebar cilicio . De seculo quoque relinquendo: Ecce, inquit, elongaui fugiens, et mansi in solitudine . De disciplina ferenda: Posuisti, inquit, tribulationes in dorso nostro . De obedientia exhibenda: Imposuisti, inquit, homines super capita nostra . De patientia in persecutionibus: Et factus sum, inquit, tanquam homo non audiens, et non habens in ore suo redargutiones . Hec omnia cum facta fuerint, ut effectum salutarem habere et apud Deum in pretio esse possint, quod maxime adhuc necessarium est, Propheta addit, conuersusque ad Deum dicit: Sacrificium Deo spiritus contribulatus; cor  contritum et humiliatum, Deus, non despicies . Sicut enim secundum Paulum, nec fides, nec eleemosyna, nec martyrium sine caritate alicui prosunt: ita nec illa corporalis exercitatio sine corde contrito et humiliato sufficere possunt. Idcirco uero ad Deum huius dicti apostropham facit, quia solus Deus intuetur cor, et solus Deus cogitationes hominum nouit. Est enim, qui nequiter humiliat se, et interiora eius plena sunt dolo . Hoc ergo solus Deus discernere potest.

Cumque quis omnia hec etiam in contritione et humilitate cordis perfecerit, non de meritis presumere, sed in misericordia Dei sperare debet. Unde Psalmista: Ego, inquit, sicut oliua fructifera in domo Domini speraui in misericordia Dei in eternum  et in seculum seculi . Cur autem tanto opere has spicas colligo, cum tota messis ipsius Psalterii, quantum ad penitentes pertinet, in id ipsum sit?

Dicis: Magna sunt hec, difficilia sunt hec, impossibilia sunt hec. Frater, magnus morbus forti indiget medicina. Qui se dilatauit in scelere, multus esse debet in satisfactione. Hoc quoque Dominus iehsu in suscitatione Lazari significauit . uide quanta fecit iehsu. Sorores Lazari miserunt et uocauerunt Iesum. uenit iehsu, uidit sorores Lazari flentes et Iudeos plorantes, et lacrymatus est iehsu. uenit ad tumulum iehsu, iussit lapidem remoueri iehsu, fetebat Lazarus iam quatriduanus, plorat iehsu, fremit iehsu, et iterum fremit iehsu, suspicit in celum  et orat iehsu, ut Lazarus foras ueniat; clamat iehsu, iubet eum solui et abire iehsu, tandem conuiuam suum fecit eum iehsu. Hec et alia fecit in suscitatione illa iehsu, non pro impossibilitate sua, sed pro maiori labore penitentium significando.

Dicis nunc: Quia qualis et quanta debeat esse penitentia magnifice predicasti, et nusquam mediocrem penitentiam concessisti, scire uelim ad quem modum penitentie te informaueris, ut exemplo tuo ueniam sperare possim. Te enim scribente, te prodente, te accusante, unum te de magnis peccatoribus esse cognoui. Audi: nolui minus dicere, licet minus faciam. Facilius est dicere quam facere. Melius est facere quam dicere: optimum dicere et facere. Sed quia me pro exemplo  habere uis in penitentia, quod dico, fac. Fili hominis, ingredere domum et fode parietem, et uide abominationes, quas illi fecerunt hic, fode parietem, et iterum fode, et tertio fode sicut preceptum est prophete . Fode parietem cogitationum, parietem locutionum, fode parietem operationum, et quidquid his singulis peccaueris, uide. Cumque in his singulis te peccasse criminaliter cognoueris, accipe super te T, quod est signum gementium et dolentium. T figura crucis est, crux passio est. Imitare ergo passionem Christi, et comple ea que desunt passionem Christi in carne tua, et uir ille indutus lineis, et atramentarium in dorso suo habens, cum uiderit T super te, transiens non percutiet  te.

Tenorem propositi capituli compendioso sensu accipe sic. Si iniquitates tuas uideris, et eas dimiseris, et signum super te acceperis, hoc est amaritudinem uere penitentie ad instar passionis Christi habueris, angelus percutiens non ledet te, hoc est, uindicta Dei non ueniet super te. Ingredere quoque siluam peccatorum tuorum succidere, effodere, exstirpare. Silua hec constat ex spinis et tribulis, quam primus homo propter preuaricationem precepti in maledictione terre sue accepit. Cum, inquit, operatus fueris terram, non dabit fructus suos, sed spinas et tribulos germinabit tibi . Terra hominis caro eius est. Ille operatur terram, qui carnem suam in deliciis et  concupiscentiis nutrit et fouet. Spina grossior est et aperte uulnerat. Tribulus subtile acumen habet, occultius pungit et difficilius exuitur. Spine ergo sunt peccata manifesta, que secundum Apostolum extra corpus fiunt, ut est homicidium, furtum, periurium et similia. Tribulus est peccatum intus in carne latens, quando quis secundum Apostolum in corpus suum peccat, ut ille qui fornicatur qualibet fornicatione, qui tribulus difficile eruitur; quia, iuxta Domini dictum: Hoc genus demonii non nisi in oratione et ieiunio exire poterit . Peccata ergo tua, siue sint spina siue tribulus, succide illa deserendo, effode ea confitendo, eradica nil abscondendo.

Dicis: Tam multa, tam magna, tam turpia sunt  peccata mea, quod ea confiteri confundor. Confusio illa, frater, pars magna penitentie est, cui si dominatus fueris, quod omnia confessus fueris, etiam misericordiam Domini citius mereberis. Et cum hec feceris, non statim securus eris. Peccata tua coram te sint semper. Cogita pro peccatis tuis. Plora per singula peccata tua, ut Propheta: Exitus, inquit, aquarum deduxerunt, oculi mei, quia non custodierunt legem tuam .

Lacrymas, inquis, habere non possum. Quere has a Deo, quia donum Dei sunt. Potum, inquit, dabis nobis in lacrymis in mensura . Si lacrymas habere non poteris, offer cor contritum et humiliatum, quod Deus non spernit. Elige tibi in sanctis Dei patronos, qui ad hoc idonei et sufficientes  sunt, et constitue singulos per singula peccata tua, ut quod merito tuo obtinere non poteris, illorum suffragio consequaris. Ora semper, esto ut passer solitarius in tecto  per diem, esto cicada cantans per noctem. Imitare Prophetam dicentem: Domine Deus salutis mee, in die clamaui et nocte coram te . Ama uigilias, multiplica uenias, pectus pugnis tunde, secretum opportunis horis quere, rugitum cum gemitu emitte: Rugiebam, inquit, a gemitu cordis mei . Cuba in sacco, grossior tunica sit tibi pro cilicio, non sit tibi diuturna quies lecti, nec membra resoluat calor. Longa quies lecti, et membra resoluta calore nutriunt uermes uitiorum.

 Nunquam te diabolus inueniat otiosum. Aut oratio in ore, aut meditatio sancta in corde, aut diuina lectio sit in manibus assidue. Hec et alia perfectioris penitentie sunt, per que regnum celorum uim patitur . Hec tibi, frater, sufficiant. Cur tibi referam angulos meos et soliloquia cogitationum mearum se inter se accusantium aut etiam defendentium? Quid tibi referam illa uel illa secreta mea? Secretum meum mihi, secretum meum mihi .

Dicis ergo nunc: Heu! heu frater! quid faciam? quia minor et insufficiens sum ad ista omnia. Putabam modum penitentie tue utrumque leuiorem fuisse. Ut uero uideo, nil minus perfectioribus facis, si impleueris ea que dicis. Audi quod Propheta  dicit, dic et tu: Imperfectum meum uiderunt oculi tui . Et quid faciam? Audi Dominum: Quis rex iturus aduersus alium regem committere bellum, nonne sedens prius computat, si possit cum decem millibus occurrere ei, qui cum uiginti millibus uenit ad se? Alioquin adhucillo longe agente, mittens legationem rogat ea que pacis sunt . Iesu misericors Domine, quem mittemus, uel quis erit legatus noster aduersus regem hunc, qui cum duplo suo uenit aduersus simplum nostrum? An tu es rex ille, et tamen legatus noster? Utique Domine, secundum diuinitatem tuam rex ille es, secundum humanitatem tuam legatus noster es, qua interpellas pro nobis, non solum apud Patrem, sed et apud te, qui cum Patre unum es. Cum tuo  duplo uenis aduersus simplum nostrum; quia non solum opera, sed et uerba et cogitationes nostras uenis iudicare. Quis ergo saluari potest sine te? In tribus uenisti saluare nos, doctrina, exemplo, oratione. Doctrina, ut doceres ignorantes; exemplo, ut prouocares duros; oratione, ut confirmares deficientes.

De doctrina constat, quia aut in templo, aut in synagogis Iudeorum, aut in monte, aut in campestribus docuisti, modo discipulos tuos, modo Iudeos, modo turbas. Ad quid? Hec, inquit, locutus sum, ut uos salui sitis . De exemplo nichilominus manifestum est. Dixisti enim: Exemplum dedi uobis, ut quemadmodum ego feci uobis, ita et uos faciatis  . Item: Discite a me quia mitis sum et humilis . Quare? Et inuenietis requiem animabus uestris . De oratione quoque dixisti: Ego pro te rogaui, Petre, ut non deficiat fides tua . Item: Non pro eis tantum rogo, sed et pro his qui per uerbum eorum credituri sunt in me . At nos doctrinam tuam fastidimus, exempla declinamus, quid ergo superest nisi sola oratio tua, per quam saluemur? Quos ergo minus doctrina, minus exemplo poteris, oratione tua, Iesu misericors, salua.

Sicut potui, non sicut uolui, ad interrogata tua rescripsi. Ex abundanti fuit, et est tibi, ita scis omnia. uerumtamen credo, non defore aliquos de tanta multitudine generis humani, si inciderint in  hanc schedam, quin aliquid doctrine inde percipiant. Non enim omnes sunt grandes; sunt et mediocres, sunt et humiles. De ceteris litterarum tuarum que supersunt, quia tua priuata sunt, aliud initium dicendorum sumam.



CAP. XX. Quid sit uenire in profundum malorum, et quid ac quotuplex desperatio?

Irasceris quod tarde tibi rescribo. Moras non habeo, nisi quantum mihi de statuto somno subripere possum. Moras non habeo, nisi quantum mihi post communes et priuatas orationes tempori superest, quod ualde parum est. Huc accedat tardum nunc ingenium et tremule manus, quia decrepitus sum. Notarios nunquam habere potui, gratis habere non potui, pecuniam non habui. Causa quoque fuit  quod scripta mea superflua, imo nulla iudicantur. His omissis ad tua tractanda accedam. Ut autem mea melius intelligi possint tua, quibus te depinxisti, etiam ipsa uerba, sicut in litteris tuis, preposui, que sic sunt.

Dixisti: Cum essem in peccatis, et in profundum malorum uenissem, contemnens uel etiam desperans sepius cogitabam apostatare et sequi quocunque me traxisset uoluptas. Nunc uero affectibus carnis mee per gratiam Dei sopitis, aliquantulum reuersus ad cor, perfectam agere penitentiam meditor, a loco scilicet in quo peccaui, ad alium districtioris uel etiam disciplinatioris conuersationis transire. Quoniam omnis pene disciplina nostra periit. uel peregrinari, uel includi, aut etiam eremita  fieri propter Christum desidero. Facerem horum unum, si non retineret uotum et obedientia, quodque necessarius uideor Ecclesie, que me enutriuit, siue ad uitam siue ad mortem, nescio, Deus scit. Inter hec ambigua quid potissimum eligam, ignoro. Cogito me sepe liberare ab omnibus claustri seculique negotiis, nec proficio. Hucusque tua.

Primo possum tibi dicere, quod dicit peta:

Mutantem uultus teneam quo Protea nodo? 
Cum enim in tot effigies uoluntatum mutaris, nonne recte quodammodo Proteum te dixerim, qui nunc uir, nunc femina, nunc longus, nunc breuis,  nunc senex, nunc puer mutabatur. Cum, inquis, in profundum malorum uenissem. Quid sit profundum malorum, quomodo in profundum malorum perueniatur, dicam: non te, sed simplices doceo. Non doceo ut doceam, sed doceo ut docear. Non doceo malum faciendum, sed doceo ne fiat. Profundum malorum est multitudo maiorum criminum, in quod nemo subito uenit. Sicut enim nemo repente fit optimus, ita nemo repente fit pessimus. Cum enim quis in consilium impiorum abierit, et peccatum aliquod primo perpetrauerit, penitentia aliqua timorem Dei adhuc cogitans contristatur; cum uero, consumpto timore illo, uiderit se impune peccasse; quia Deus peccatum illud statim noluit punire, delectatio eiusdem iterandi uel alterius  faciendi succedit, tanquam filia Herodiadis, que in medio saltauit, et consilio matris caput Ioanni abstulit. Filia Herodiadis est delectatio peccati dulcis, que in medio saltat, dum cor hominis iterum et iterum ad peccandum delectatio titillat. Hec consilio matris, id est peccati caput Ioannis petit, dum peccatum perpetratum Christum, qui est caput nostrum, homini tollit, per quod homo diabolo coniungitur, sicut Herodias Herodi illicite copulabatur.

Cum ergo peccatum addit peccato; quia non potest cessare uel manere in uno uitio, iuxta illud: Qui in sordibus est, sordescat adhuc ; cum, inquam, cadit de peccato in peccatum, et Deus in instanti nullum punit, absque retractione  currere incipit per portas mortis  in profundum malorum festinat; cumque paulatim timorem Dei deposuerit, contemnere incipit; quia propter impunitatem male securus nulla iam uel extrema tristitia cor eius tangit. Ita consuetudine cecatus tenetur. Exhinc desperatio nascitur, et que desperatio? uide.

Tres sunt desperationes: una, qua homo difficultate penitentie deterretur; quia se ad perficiendam penitentiam sufficere desperat, et conuerti tardat. Hec remissibilis est, si tamen in ea non permanserit. Est et alia, qua homo desperat non remissionem peccatorum, si peniteat, sed quod Deus de penitentia eius curam non habeat. Hec est remissibilis,  quia hanc humilitas excusat, quia timet, ne presumat. Maxima quoque pars nostrum hac laborat. Homo enim, cum fecerit bona que potest, nescit utrum odio uel amore dignus sit; omnia quippe reseruantur in posterum incerta . Hac desperantes non desperamus. Iustitiam quidem timemus, sed de misericordia presumimus. Est tertia quoque desperatio terribilis, uidelicet blasphemia Spiritus sancti irremissibilis, quando peccator non credit, quod Spiritus sanctus possit ei dare remissionem propter criminum suorum magnitudinem, et in hoc obstinatus contemnit, quia non curat quod facit. Tunc Behemoth caudam suam in corde eius quasi incudem malleatoris stringit, qui  nodus in eternum insolubilis permanebit. Hic peccator est mortuus quartus, Domino quidem nuntiatus, sed a Domino non est resuscitatus. Est, inquam, de quo propheta dicit: Super tribus sceleribus et quatuor non conuertam eum .

Nunc easdem desperationes cum aliqua determinatione repetam. Prima est pusillanimitatis, secunda dubietatis, tertia perditionis. Prima indiget animi confirmatione, secunda Spiritus sancti consolatione, tertia manet absque omni remedio sine fine. Contra timiditatem prime desperationis, quam homo ad difficultatem penitentie habet, Salomon fortitudinem promittit, dicens: uiam sapientie monstrabo tibi, ducam te per semitas equitatis, quas cum ingressus fueris, non arctabuntur gressus tui, et currens  non habebis offendiculum . Ad tollendam dubietatem secunde desperationis, qua homo de indulgentia suspectus est, audi quid Dominus iehsu dicat: Non ueni uocare iustos, sed peccatores in penitentiam . Semper est uerum: ubi uera penitentia, ibi est et uera indulgentia. De tertia desperatione hec sola doctrina est, quod irremissibilis est: Blasphemia, inquit, Spiritus sancti neque hic neque in futuro remittetur . Si dubitas blasphemiam esse Spiritus sancti quicunque obstinatus non credit Spiritum sanctum posse dare remissionem peccatorum, hinc certus fias. Quando Dominus iehsu dixit paralytico: Confide, fili, remittuntur tibi peccata, Iudei dixerunt: Hic blasphemat . Purum hominem Christum credebant, ideo eum  blasphemare dicebant, quia dimittere peccata solius Dei est. Quamuis autem Christus et ipse potestatem dimittendi peccata habeat propter cooperationem sancte Trinitatis, specialiter tamen remissio peccatorum ad personam Spiritus sancti pertinet, quia ipse est remissio omnium peccatorum. Christus uero sicut in Spiritu sancto demonia eiicit, ita et in Spiritu sancto peccata dimittit. Sic quidquid facit, totum in Spiritu sancto facit. Si igitur Iudei dixerunt, Christum blasphemasse, quia potestatem dimittendi peccata quasi Deo abstulisse, et sibi uidebatur uindicasse: multo magis blasphemant, qui Spiritum sanctum peccata posse dimittere negant. Que in hoc irremissibilis est, quod obstinata et incorrigibilis est.

 Non me latet alias super hac blasphemia esse sententias, quarum questionem uentilare id temporis non est. Cum igitur dicis: Cum in peccatis essem et in profundum malorum uenissem contemnens et desperans, tu discerne de qua desperatione dixeris. Tantum tertia illa longe sit a te, et quod illa longe sit a te, indicasti, cum mox de penitentia tua addidisti: Reuersus ad cor perfectam penitentiam agere sepe meditor. Ut hec desperatio et hec blasphemia ab omnibus nobis longe sit, corde credamus, et ore confiteamur, quia Spiritus sanctus omnium peccatorum remissio est.



CAP. XXI. Oratio ad sanctum Spiritum pro impetranda spe uenie peccatorum.

Domine, sancte Spiritus, qui es iustitia in supernis,  misericordia in infimis, qui es spiritualis unctio in sanis, uinum et oleum in uulneratis, qui es dextere Dei digitus, diuisus in donis, unus et idem in singulis, qui Paracletus diceris, qui pro peccatis suis merentes consolaris, donum Dei, aquarum fons uiuus inexhaustus, misericordia, ignis consumens, rubiginem peccati auferens, caritas Deum et nos coniungens! Omnipotentissime, misericordissime Domine, te rogamus, ut ab hac blasphemia custodias nos, quia uere credimus et confitemur quod tu es omnium peccatorum remissio. Non est multitudo, non est quantitas aliqua peccatorum, que potentiam et misericordiam tuam excedat. Adsunt exempla, quibus probemus dicta.

 Multitudo peccatorum fuit in Maria Magdalena, cui dimissa sunt peccata multa, quantitas in Paulo persecutore, in Dauid uerbum Urie. Ille misericordiam consecutus est, quia ignorans fecit; iste, quia peccasse se dixit, audire meruit: Dominus quoque transtulit peccatum tuum, non morieris . Item in Corinthio illo fornicatore, cuius similis fornicatio nec inter gentes audiebatur, cui quia Corinthii, et Paulus donauit. Hoc specialiter totum opus tuum fuit, Domine, sancte Spiritus, licet Deus operatus sit Pater et Filius. Eamdem ergo misericordiam fac in omnes, qui te adorant, inuocant, et omnipotentiam tuam confitentur.



CAP. XXII. Num locus, in quo quis peccauit, penitentie causa mutandus?


Nunc reuertamur ad tua tractanda. De loco in quo peccasti, ad alium transire te uelle dicis. Et causam ponis, ut tibi uidetur, necessariam, uidelicet districtioris et disciplinatioris conuersationis, quoniam omnis disciplina nostra pene periit. In loco, in quo peccasti, mane, ut loculi  , in quibus ibi et ibi peccasti, tibi sint in facie, ut si negligenter egeris, te moneant. Si dissimulare uelis, lapides te reum clament, faciantque te memorem, ne quid per obliuionem impunitum et inemendatum dimittas. Ad perfectam quippe penitentiam pertinet, ut sigillatim in singulis locis te punias, in quibus singulis sigillatim peccasti. Sicut enim in singulis  membris illis, in quibus homo plus peccat, plus punitur, ut diues, qui plus in lingua peccauerat; ita in quolibet loco, in quo homo specialiter peccat, specialiter et puniri debet.

Fabula non est, quod offero: uerum est. Quidam miles nostris temporibus inimicis suis ad uiginti uillas una die combussit. In proxima nocte eiusdem diei ab inimicis suis occisus est, a sepultura pro culpa incendii per tres dies suspensus est. Interim quidam sacerdos uicarius plebani per somnium uidit quomodo miles ille pertica grossa et longa, ut anser, confixus esset, et per singulos lares singularum domorum incensarum asseretur. Et cum incanduisset ut ferrum, aqua frigidissima iuxta erat, in quam demergebatur, de qua extractus iterum assabatur.  Sic per singulas lares domorum illarum factum est. Denique finitis assationibus illis ad montem magnum et altum transportatus est, qui aperuit se, et de eo maxima flamma ascendit, illuc illo intromisso mons se clausit.

Ecce testimonium habes, quod in locis singulis, in quibus homo peccat, et puniri habeat. Sic per singula sacra tempora, sic per singulos sacros ordines, sic per singulas professiones, sic per singulos gradus consanguinitatis, sic quidquid tale inueniri potest, in quibus homines peccant, singillatim punire se debent. Mane ergo in loco, in quo peccasti, ut uiuas ibi et ibi peniteas, ne post mortem ibi et ibi exagiteris  .



CAP. XXIII. Quidam penitentes exemplo adultere, paucis a Christo absolute, se muniunt, sed decipiuntur.


Forte nunc dicis: Tedet me disputationis tue; quia pene nusquam, ubi se prebet occasio, de penitentia taces, et ita eam multiplicas, exaggeras, ita difficilem exponis, ut etiam ipso auditu deterrear et timidus efficiar. Et mirum est ualde, unde hanc formam et hunc modum penitentie habeas, cum Dominus mulieri in adulterio deprehense simplicem, facilem et compendiosam indixerit penitentiam.

Gaudeo, frater, de hac oppositione tua; quia quidam sunt, qui se hoc exemplo muniunt, sed decipiuntur.  Hoc primum dicere possumus quod hoc priuilegium communem legem non facit. Nonnunquam enim Deus aliqua fecit, aliis aliqua facere precepit, que nobis in exemplum trahenda non sunt. Preter hec, si recte inspexeris, perfectissimam penitentie formam in hoc penitentiali Domini inuenies. ueni ergo, frater, huc, esto tecum, esto mecum, inspiciamus huius penitentie plenitudinem, omissis quibusdam circumstantiis, quia uidelicet ante hoc opus, quod in peccatrice ista facturus erat, perrexit in montem Oliueti, hoc est in altitudinem misericordie: Miserationes enim Domini super omnia opera eius . Item et quod per hoc quod accusatores mulieris semetipsos cognoscere fecit, exemplum dedit, ut in se discant  magistri, quomodo aliis peccata sua confitentibus debeant misereri. His, inquam, et aliis omissis, consideremus uerba sola penitentie, mulieri nunc a Domino iniuncte, si talis penitentia, qualem abhorres, hic inueniri possit.



CAP. XXIu. Mulier adultera, a Christo ex Iudeorum manibus erepta, perfecte penitentie formam prebuit.

Penitentia sic describitur: Penitentia est peccata commissa deflere, et deflenda ulterius non committere. In hac tria considerantur: cordis contritio, oris confessio, operis satisfactio. In cordis contritione humilitas, in oris confessione uerecundia, in operis satisfactione labor. uide nunc si in peccatrice ista hec fuerint, et quomodo fuerint.

 Cor contritum habuit quia cor eius lapideum a Christo in molle demutatum est. Quod per scriptionem illam, qua inclinatus in terram scripsit, significauit; quia cor eius digito suo, id est Spiritu sancto ad penitentiam informauit. Ibi humilitas fuit, quia se peccasse recognouit. Oris confessio fuit, quia propter ream conscientiam nil contradicere habuit. Quid putas uerecundie habuit, quando culpa eius accusatoribus suis nota fuit, et Deum, quem nil latere potest, inspectorem et iudicem habuit? Maxima pars est penitentie uerecundia, quia penitens sponte patitur pro sua culpa. Quid putas etiam timoris habuit, quando solam sententiam lapidationis exspectauit?

 Hoc maxime nunc est in questione, quomodo opus satisfactionis in ista fuerit, cum nec in uerbis Domini, que ad eam dixit, aliquid tale sonuerit, nec ipsa pro culpa sua aliquid fecisse legatur. uade, inquit, non sis otiosa, sed uade, id est profice in uirtutibus. uirtutes autem nullus sine labore consequi potest. Iam amplius noli peccare . Non dixit: Non pecces; quia nemo, quo adhuc uiuit, sine omni peccato esse poterit, criminale tamen quodlibet uitandum est. Noli peccare, hoc est uoluntatem peccandi aliquod criminale non habeas. Nemo putet se seueram posse penitentiam agere, et simul uoluntatem peccandi habere. Qui actu et uoluntate peccata derelinquunt, continuo eis tentationes insurgunt, que sine labore uinci nequeunt. Pro  multis unum exemplum accipe. uitium fornicationis non superatur nisi in ieiunio et oratione. In uictoria igitur fornicationis conquiritur uirtus castitatis. Uno enim labore et uitium uincitur et uirtus acquiritur. Si ergo illa debuit ad uirtutes proficere, et nolle peccare, cum utrumque sine pugne labore fieri non potuit, perfecte penitentie formam Dominus in his uerbis huic mulieri tradidit. Noli igitur tedere super his que scire et facere necessarium est.



CAP. XXu. Ob malitiam hominum religioso non facile de loco ad locum commigrandum.

Cur uero de loco ad locum transire tibi menti sit, id cause fore fateris quia omnis disciplina nostra periit.

 Tres quidem cause sunt, pro quibus mutatio loci fieri potest, uidelicet persecutio, defectus necessariorum, destructio loci uel ordinis. Sed hoc tempore quo ibis, et quo fugies? Prouerbium uulgare est: Morde digitum unum, iterum unum, et iterum unum, omnes equaliter dolent. Legitur in Iosepho quod quidam presagium futuri excidii, quod sub uespasiano et Tito factum est, diu quotidie clamitauerit: ue ab oriente, ue ab occidente, ue a meridie, ue ab aquilone, ue undique, ue et mihi! Instar ego possum clamitare: ue a scapulari Cisterciensium! ue a cuculla Cluniacensium! ue a tunica Premonstratensium! ue a camisia Regularium! ue ab omnibus angulis mundi! Ubi lex? ubi fas? ubi ordo? ubi silentium? ubi lectio? ubi opus manuum? ubi communis  uita? omnes querunt que sua sunt, aut publice aut priuatim.

Dicis mihi: De quibus hec dicis, de subditis an de magistris? A sanctuario meo incipite. Sunt enim magistri prurientes auribus. Sunt quippe illa nunc tempora, que apostolus Paulus futura predixit, in quibus omnes tam magistri quam discipuli speciem pietatis sunt habentes, uirtutem autem eius abnegantes. In mundo uero ubique dolus, ubique fraus, ubique perfidia: fides nulla, et ita nulla, ut ipse Dominus dixit: Dum uenerit Filius hominis, putas inueniet fidem super terram?  Et propheta: Non est, inquit, ueritas, non est misericordia, non est scientia Dei in terra. Maledictum  et mendacium, et homicidium, et furtum, et adulterium inundauerunt, et sanguis sanguinem tetigit . Sed in istis nonnullis ita preualuerunt cenobite secularibus hoc tempore, ut merito eis dici possit: Erubesce, Sidon, ait mare . Item propheta: Iustificasti in uiis tuis pessimis sororem tuam Oolibam .

Mane ergo in loco tuo, et dic quod ille dixit: ue et mihi! Sed quo sensu? Ne durum tibi uideatur, audi: ue tibi, ue et mihi, ue omnibus qui zelum Dei habent, quod hec tempora uidere durauimus! Quoniam abundauit iniquitas, refrigescet caritas multorum . Mane ergo in loco tuo. Ubique sunt scorpiones, ubique dracones, cum quibus et inter quos Ezechiel habitat. Lot quoque  cum pessimis habitabat, qui animam iusti iniquis operibus de die in diem affligebant.

Et quia non inuenis ubi requiescat pes tuus, mane in loco tuo, ut columba reuersa mansit in arca. Obserua tamen et caue ne cum aliis culicem liquaueris, tu camelum glutias. Quod dico, grauiter ferre noli; quia hoc dico, ut tu saluus sis. Opto enim etsi plures non possum, uel te unum consiliis meis Domino lucrari. Cum iuuenis eram, piscandi consuetudinem cum hamo habebam; sepe tentaui, multum laboraui, unum thymallum omni tempore piscationis mee cepi, in quo multum delectabar, et domino, cum quo conuersabar, in munere obtuli. Thymallum illum te interpretor, si modo hamo uerbi Dei te capere possim, ut uel te solum Domino  Deo meo offerre habeam, et tecum letari, et in Domino te frui merear. Amen.



CAP. XXuI. Quomodo quis spiritualiter loca sancta, corpore domi positus adire possit?

Nec hoc preteribo, quod dixisti, quia animus sepe suggerat tibi peregrinari. Quo? Ierosolymam. Ad quid? Ut uisitem, inquis, ibi loca presentia Domini corporali sanctificata, uidelicet Bethlehem, Bethphage, Bethaniam, Iosaphat, montem Oliueti, ipsum denique Iordanem.

Non habes ire necesse, quia tantum

Celum, non animum, mutant, qui trans mare currunt.

Non habes ire necesse, quia hec omnia domi poteris inuenire, etsi non ipsa loca, tamen eorum  significata. Bethlehem domus panis interpretatur. Christus, qui quondam in Bethlehem secundum carnem natus, et in presepio est inuentus, nunc ubique in omnibus sancte Ecclesie altaribus inuenitur, licet non talis hic qualis ibi. Etsi Christum, inquit, secundum carnem cognouimus, sed nunc non nouimus . Non ergo habes necesse ultra mare uno loco querere quod ubique inuenitur. Altare eminus tuum est tua Bethlehem.

Bethphage domus bucce interpretatur. Domus tua domi domus bucce est, quia habes apud te scripta sanctorum Patrum, quorum ora Spiritus sanctus, ut talia dicerent, perflauit, quibus docent nos in hac terra esse peregrinos nec habere hic manentem ciuitatem, sed futuram querere debere  que non est illa Ierusalem, que seruit cum filiis suis, sed illa Ierusalem, que sursum est, que libera est, que omnium nostrum mater est. Hec Bethphage tibi quotidiana est, quod illa ultra mare esse non potest. Armarium ergo tuum sit tua Bethphage.

Bethania domus obedientie interpretatur. Cella tua, in qua te noto abbati et loco obligasti, Bethania tua est. Illa ultra mare semel sufficit, in ista iugiter permanere debes. Debes, inquam, operam dare, ut quemadmodum Christus de Bethania, hoc est, de domo obedientie , ad celum, ita et tu in obedientia inuentus merearis esse, ubi ipse est. Cella ergo tua sit tua Bethania.

Iosaphat uallis futuri iudicii est. Iosaphat ultra  mare, qui semel uiderit sufficit. Timorem uero iudicii futuri semper pre oculis habere Salomon suadet: Semper, inquit, memorare nouissima tua, et in eternum non peccabis . Quod domi facere poteris, etiamsi Iosaphat nunquam uideris.

Mons Oliueti, mons est pinguedinis, dulcedinis et misericordie. Nihil sic dulce, quam hominis peccatoris misereri. Nihil sic magnum, quam hominem a peccato iustificare posse: plus est enim hominem a peccato iustificare, quam hominem creasse. Hanc autem misericordiam corde contrito et humiliato apud Deum inuenire poteris, etiamsi montem Oliueti ultra mare nunquam uideris.

Iordanis est fluuius confluens de duobus fontibus, Ior uidelicet et Dan, qui ad radices Libani montis  oriuntur, et grandiusculi separatim fluunt, deinde in unum amnem congregantur, et deinceps Iordanis uocantur, quod descensus eorum interpretatur. Sine aqua Iordanis huius poteris baptismo et penitentia, duobus his remediis cooperantibus, quasi duobus fontibus confluentibus ablui et mundari, si descenderis, hoc est si te humiliaueris. Si igitur altare tuum tua Bethlehem est, si armarium tuum tua Bethphage est, si cella tua tua Bethania est, si timor futuri iudicii tua Iosaphat est, si misericordia tua tuus mons Oliueti est, si baptismus et penitentia tua tuus Iordanis est: si hec, inquam, hoc est eorum significata domi tibi sunt et esse possunt, non igitur necesse habes ire Ierosolymam, et uisitare  loca illa ultra mare posita. Omnibus his occasionibus spoliatus dicis adhuc: uel hoc mihi concede, ut eam Ierosolymam, ut saltem orem ibi. Audi: Mulier Samaritana dixit ad Iesum: Patres nostri in monte hoc adorauerunt: et uos dicitis quia Ierosolymis locus est, ubi adorare oportet . Et Dominus iehsu: Mulier, inquit, crede mihi, uenit hora, quando neque in monte hoc, neque in Ierosolymis adorabitis Patrem . Sed uenit hora, quando ueri adoratores adorabunt Patrem in spiritu et ueritate . Subaudis: ubique, secundum quod Paulus quoque dicit: uolo uos in omni loco orare, et puras manus ad Deum leuare . Proinde Ierusalem ubique est. Non  igitur necesse habes ire Ierosolymam, ut ores ibi.

Quare ergo, inquis, tanta multitudo hominum currit Ierusalem? Respondeo: Quare dicit iehsu discipulis: uobis datum est nosse mysterium regni Dei, ceteris autem in parabolis?  Indoctum quippe et seculi actibus semper occupatum uulgus aliquo modo meditari debet, uidelicet ut qui domi pene sine Deo sunt, deuotione huiusce peregrinationis erudiantur, ut Deum quem minus Spiritu capere possunt, labore tali promereantur. Simili ratione pictura fit in ecclesiis, non propter litteratos, sed propter idiotas, quoniam quod est Scriptura litteratis, hoc est pictura idiotis. Ad hoc potest quoque illud Apostoli adaptari: Iusto lex non est posita, sed iniustis , plagariis, homicidis,  parricidis, periuris et similibus. Non ergo necesse habes ire Ierusalem, ut ibi ores. Tales ire permitte, quales notati sunt superiori descriptione; tu uero uota tua domi adimple.



CAP. XXuII. Non licet religioso martyrii causa militiam sectari.

Preter has cogitationes, imo tentationes tuas, haud dissimilis tentatio te apprehendit, sicut ex aliis litteris tuis mihi ante has missis cognoui, imo sicut ex ore tuo audiui. Dixisti enim, quod maxima cupido animum tuum incesserit, ut martyr fieres. Igitur in expeditione  , que presenti anno sub imperatore Romano Frederico, ipso duce, facta est aduersus paganos, et tu ire, et cum paganis pugnare uolebas, ut uel sic, occasione uidelicet huius pugne  martyr fieres.

Ad quod quia tunc minus, nunc plenius respondeo. Aliam militiam iurasti, talis pugna tibi non licet. Exemplum pre manibus habes beatum Martinum, qui adhuc laicus dicebat: Miles Christi sum, pugnare mihi non licet. Et Petro sic pugnanti dictum est a Domino: Mitte gladium in locum suum . Lege omnes uitas et passiones sanctorum martyrum, et non inuenies aliquem martyrum persecutorem suum interficere uoluisse, ut se occideret. Nouum genus martyrii est, alium interficere uelle, ut se occidat.

Si te pugnare delectat, pugna ut Moyses. Moyses solus in monte plus pugnabat orando, quam Iosue cum omni exercitu suo materialibus armis dimicando.  Quando enim Moyses orabat, Iosue uincebat; quando uero Moyses lassus intermisit, Amalec uicit. Igitur si Martinus gladio pugnare non uoluit, quia aliam militiam spiritualem cogitabat, desiderabat, et tandem ipse opportuno tempore exercebat; si Petro, Domino prohibente, gladio alieno pugnare non licet; si nullus martyrum persecutorem suum tali gladio impetebat, ut se martyrem faceret: tu quoque horum admonitione inductus talem cogitationem, imo tentationem tuam longe fac a te.

In hac expeditione iam cepta multi claustralium uoti, quidam etiam officii sui obliti, spiritu seductoris decepti, iter illud aggredientes armis ut laici pugnare parabant. Super quorum dementia quid senserim,  quid reprehenderim, quid suaserim, rhythmo edidi; cuius lectionem quidam monachi grauiter tulerunt, nonnulli, quibus placuit, exponendum rapuerunt. Quem hic inscribere curaui, ne pereat quod potest fore utilitati:

Fredericus imperator, afflictorum consolator,
Omni notum sit seculo, dare se uult periculo.
Pergant secum Christiani, reuertentur bene sani!
Si quis uero ceciderit, in eternum saluus erit.
Lignum crucis, signum ducis.
uia pacis, spes salutis.
Hoc sequatur exercitus, eius signo insignitus.
Crux precessit, non recessit, luat quod paganus gessit.

Scripta sua cunctis misit, Clemens papa hoc promisit:

 Quisquis pie, fideliter susceperit idem iter,
Liber fiat a peccato, Domino sibi placato.
Eant milites armati, non monachi, non barbati  :
Tales domi remaneant, uota sua adimpleant.
Magis certe iuuant prece, quam pugnando manu, nece,
Supercinta flocco spata auget, non tollit peccata.
Spiritus seductorius agit hos in deterius.
Frederice imperator, sis horum examinator.
Castra tua emundato, tales inde syncopato.
Illorum apostasia; per te tibi uictoria.
Achor reus in populo cunctis fuit periculo.
Ite Deo benedicti, ad hoc bellum iuste scripti,
Donet uobis uictoriam ad eternam memoriam.
Ierusalem liberetur, sicut prius, reparetur.
Sancte crucis uictoria fiat nostra letitia! Amen.



CAP. XXuIII. Non terrena Ierusalem, sed celestis, uere pacis uisio est.

Multifarie sunt cogitationes hominum, nec facile  quiescit homo etiam cognita ueritate. Dicis ergo adhuc, quia huiusmodi tentationes non facile, nec cito discedunt, sed tenaciter inherent ad instar illius dicti:

Non missura cutem, nisi plena cruoris hirudo. 

Dicis ergo adhuc: Si me non sinis gladio pugnare pro Ierusalem, saltem concede, ut sim in pace apud Ierusalem; quia Ierusalem uisio pacis est.

Erras, imo Ierusalem, de qua tu intendis, nunquam uel raro pacem habuit, semper in bellis fuit, et adhuc est, sicut hodie uidere est. Non ergo pacem ibi habere poteris, non pacem corporis nec cordis. Non ergo interpretatio nominis, quam tu dicis, quia  Ierusalem uisio pacis est, huic Ierusalem terrene conuenire poterit, sed illi celesti Ierusalem cuius ista significatiua est, cuius fines Dominus pacem posuit. Que est ergo ista Ierusalem que bellicosa est, et pacem tantum habet in nomine? Ipsa est populi Dei, hoc est significat populum Dei, que quandiu hic carne peregrinatur a Domino, bella tentationum ab hostibus, a diabolo, a proximo, a propria carne tolerare habet; in nomine autem tantum nunc pacem habet. Sed tunc in re erit Ierusalem, cum peruenerit, ubi perpetua pax et nullum bellum erit. Non ergo in istam Ierusalem habes abire, quia tu ipse tibi es Ierusalem. Hoc tantum satage, ut post laborem huius belli peruenias ad illam celestem Ierusalem, que uere uisio pacis est.



CAP. XXIX. Nec solitudo nec eremitica uita, sed obedientia, prelato prestita, passionibus animum liberat.


Tanquam hydra es multorum capitum, aliis ante succisis, adhuc unum tibi restat, uidelicet quod eremita fieri meditaris. Sed quare, libenter audio; sed cur, quero. Quod scio, ut opinor. Coniicio enim, quod hac de causa solitudinem eremi desideras, quia importunitatem et improbitatem cohabitantium fratrum propter infirmitatem et passiones animi tui ferre non uales, putasque tibi leuius esse, si solus sis, et idem sis in solitudine, qui in cenobio fuisti.

 Solus in solitudine non es propter instantiam demonum et tentationum, quibus solitudo ad hoc familiarior est, sed tibi periculosior, quia si cecideris, non habes subleuantem. Lectio uite Patrum testatur, quod dico, uerum esse. Talis es quoque in solitudine, qualis illuc uenisti; quia passiones animi, quas in cenobio, et ibi pateris. Et uerecundius est ab eadem passione in solitudine in minori superari, quam in cenobio a maiori forte superari. uerbi gratia: in iram frequenter mouebaris in cenobio; sed cum non habeas in solitudine, cum quo litiges, putas illam passionem ire a te quiescere.

Tale quid in uerbis Patrum legitur. Quidam frater egressus de cenobio in solitudinem, cum solus ibi maneret, quadam die uas aqua impleuit, et iuxta se  posuit. Quod cadens uersatum est; quod ter ita contigit. Tertia uice, uase illo arrepto, iratus fregit. Qui cum ad se reuersus esset, cogitauit quia ab ira superatus est, et dixit: Ecce solus sum, et tamen ab iracundia uictus sum. Reuertar ergo in cenobium, quia ubique pugna opus est, et patientia, et maxime adiutorio Dei. Sic reuersus est in locum suum. Nota quod iste dixit: Quia ubique pugna opus est. Sed ubi durior pugna, ibi gloriosior est uictoria. Si igitur in cenobio tibi contigerit plus tolerare, cogita de maiori mercede.

Ad instar huius alie passiones animarum, ut est fornicatio, superbia, et uitia similia eremitas uictos de solitudine in publicum eiecit et eiicit . Mane ergo  in cella tua, et subditus esto abbati tuo et uocatione, qua uocatus es, in ea permane. Esto uultus unius, quia uir duplex animo inconstans est in omnibus uiis suis. Noli esse Proteus diuersarum formarum, sed Anna, cuius uultus non sunt amplius in diuersa mutati.



CAP. XXX. uita communis uite Reclusorum preferenda.

Quid dicam de hoc, quod pene oblitus fueram, quod inter cetera, quibus sollicitabaris, dixisti, animo tibi esse, etiam uelle includi. De hoc nulla est mihi doctrina, quia nec experimento nec lectione super hoc aliquid didici. Laudabilius tamen et perfectius esse mihi uidetur in conuentu fratrum manere, ubi siue uelis, siue nolis, oportet te ad consuetudines  chori, capitolii  , dormitorii, refectorii, temporibus et horis constitutis, semper esse paratum, et ubi ad imperium prelati et seniorum tuorum uoluntates tuas frangas.

Laudabilius, inquam, est, sic in congregatione uiuere, quam inclusum esse, qui, quando uult, orat; quando uult cessat; quando peccat, non est qui inclamet eum; quando uult, dormit; quando uult surgit; quando et quomodo uult ieiunat; quando uult et quomodo uult, reficit; quando et quomodo uult, omnes uoluntates suas libere facit, nec in his omnibus aliquem arbitrum admittit; ipse sibi et lex et iudex est.



CAP. XXXI. In omni ordine homo salutem consequi poterit, si recte uixerit.


Multe secte sunt, quas homines eligunt et sequuntur, sed sollicite perpendatur, quo nouissima eorum perducant, siue ad celum siue ad infernum. Non enim ille frustra dixit: Sunt uie, que uidentur recte, sed nouissima earum perducunt in infernum . Non accuso sectas, que secundum Deum sunt. Lex enim bona est, si quis ea legitime utatur. Sed sunt quidam, qui uel propter tedium, uel curiositatem, uel superbiam, uel uanam gloriam, uel inconstantiam de secta ad sectam sicut passer transmigrant. Hoc ille concedere uoluit, qui dixit: In Domino confido, quomodo dicitis anime mee: Transmigra in montem sicut passer? 

 Sunt enim, qui quosdam sollicitant, dicentes: Transite ad nos, uita et ordo noster altior est. Hi scire debent, quia in omni ordine uni Domino seruitur, ubi perfectionem idoneam sibi quisque consequi poterit. Noli ergo esse passer, mane in ordine et loco tuo. Non est tutum sepe mutari, quia omnis subita mutatio non fit sine quadam permutatione animorum. Non est tutum uagari; quia non inuenies cito presepe tam certum ut tuum. Consilium quesiisti, hoc consilium meum est.



CAP. XXXII. Spondet auctor discipulo sua apud Deum suffragia, et sua errata excusat.

Post omnia, que in litteris tuis proposuisti, dixisti quia propheta magnus essem in oculis tuis. Ego scio quis sum; peccator sum, non propheta,  nisi in hoc uelis me dicere prophetam, quia a sensu prophetarum non degenero. Quidquid illi de preterito, de presenti, de futuro, Spiritu sancto docente, locuti sunt uel scripserunt, ea ego credo, et secundum ea, quod loquor, loquor; quod scribo, scribo ad laudem Dei et edificationem proximi. Sic ubi erro, noli litteris meis inseruire tanquam authenticis, sed filios excussorum, id est expositores prophetarum consule: illos securus audies.

Concludis tandem litteras illas, ut inuocem gratiam Spiritus sancti super te, et auxilium orationis propensius impendam pro te. Patrono opus habet, quem intercessorem paras. Sed tamen mulier illa Chananea propter idololatriam a Domino cani comparata,  pro filia exaudita est. Nam a Domino audiuit: O mulier, magna est fides tua, fiat tibi sicut petiisti. Et sanata est filia eius ex illa hora . Fiat igitur et tibi secundum fidem tuam. En morem tibi gessi. Scripsi tibi, ut rogasti, imo ut exegisti, tanquam fidus interpres, qui uerbum uerbo reddit. Ad singula, que proposuisti, respondi, ut potui, non ut uolui. Sententias sermonibus imperitis inuolui, grandia serpunt humi. Hoc tantum consolatur, quod planum et breue est, quod scripsi. Tu legis et laudas, quia diligis; alius legit, fastidit, uituperat, et dicit: Post gratas mensas et tot dulcia fercula sanctorum Patrum recte bene et magnifice  scribentium iste sua nulla ingerens, tanquam papauer omaso apponit, ut uomitum fastidii prouocet. Poterat enim cena sine his duci. Omne

Ergo superuacuum pleno de pectore manat.
Contra istos hoc mihi consolationi est, quod personam auctoris nesciunt. De hoc satis dictum est.

Finis uenit, finis uenit, finis uenit. Finis scribendi, finis uiuendi, finis promerendi. Quare scribendi? quia nec oculus nec manus mihi est, nec notarium habere possum. Quare uiuendi? quia septuaginta et trium annorum sum, et proinde ipsa natura me nunc urget in mortem. Quare promerendi? quia inutilis sum, nil boni facere possum. Post hoc iudicium me manet, ubi mihi resurgenti reddetur, quod promerui. Igitur, frater mi, miserere mei, et in  orationibus tuis memento mei. Quia me tibi ultra scripturum non credo, extremam manum imponere tibi uolo. Dimidium, hoc est imperfectum dimittere te nolo. Perfectus autem eris, si id, quod dico, feceris



CAP. XXXIII. Quomodo homo semper unus secum esse possit?

Noli esse multus uir, id est multarum cogitationum. Esto uir unus, id est unius uoluntatis, et unius intentionis, et illam uoluntatem et intentionem tuam refer ad unum. Et quod est illud unum? uidelicet illud unum, quod est necessarium. Quod est illud unum? Libera et plena contemplatio Dei. Esto ergo unus, et quere unum, adhere uni, ut sis unus cum uno.

 Dicis: Quomodo potest fieri, ut simus unus, cum secundum Paulum in quolibet nostrum duo sint homines, interior scilicet et exterior homo, et hi sibi inuicem aduersentur, et hec pugna inter eos maneat quandiu in ista mortali carne uiuitur? Horum, que dicis, multa doctrina apud eumdem Paulum est: Licet, inquit is, qui foris est, noster homo corrumpatur, tamen is, qui intus est, renouatur de die in diem . Ecce duo homines in uno homine! Et quid dixerit duos homines, et pugnam eorum exponens, manifestat: Caro, inquit, concupiscit aduersus spiritum, et spiritus aduersus carnem . Caro igitur et spiritus unius hominis sunt duo homines unius hominis. Que sunt  autem, in quibus discordant caro et spiritus? Manifesta sunt, inquit, opera carnis, que sunt fornicatio, immunditia, luxuria, ueneficia, inimicitie, contentiones, emulationes, ire, rixe, dissensiones, hereses, inuidie, homicidia et his similia. Fructus autem Spiritus est: Charitas, gaudium, pax, longanimitas, bonitas, benignitas, fides, modestia, continentia, castitas . Hec sunt, scilicet illa et ista, in quibus sibi inuicem aduersantur caro et spiritus, sed in his tantum, qui non secundum carnem ambulant et carni repugnant, ut Paulus, sicut ipse de se manifeste testatur: uideo, inquit, aliam legem in membris meis repugnantem legi mentis mee . Unde ipse hac pugna fatigatus exclamabat: Infelix ego homo! quis me liberabit de corpore mortis  huius?  Sed et his, qui secundum carnem sunt, et que carnis sunt, sapiunt, ista pugna conquiescit; quia in eis caro, que subiecta deberet esse spiritui, peruerso ordine spiritui dominatur, ita ut iam concupiscentiis carnis spiritus non reluctetur.

Dicis: Si ergo in eis, qui secundum spiritum ambulant, pugna est, et ego unus ex illis esse uolo, qui spiritum sequuntur, quomodo unus esse possum, ut tu suades? Ad hec inquam. Qui diu in mortalitate et mutabilitate huius temporis sumus, nemo ex toto unus fieri potest; quia caro, que aduersus spiritum concupiscit, non permittit. Non tamen quis desistere uel desperare debet, sed operam det, ut quantum posset, carnem edomet, et  spiritu subiiciat exemplo illorum, de quibus dicitur: Qui autem Christi sunt, carnem suam crucifixerunt cum uitiis et concupiscentiis . Et si plenarie in presenti fieri non potest, sicut in futuro futurum est, laborandum tamen est, ut quod nunc ex parte est, quandoque perfectum reddatur. Apostolus hoc promittit: Ex parte, inquit, cognoscimus, et ex parte prophetamus. Cum autem uenerit, quod perfectum est, tunc euacuabitur, quod ex parte est . Et Dominus ad Martham: Maria optimam partem elegit . Partem dixit, non totum; quia quidquid homo in hac uita de Deo cognouerit, dilexerit, gustauerit, ad futuram plenitudinem pars est, non totum. uidemus enim nunc per speculum et in enigmate, tunc autem facie ad faciem uidebimus  eum sicuti est . Sunt alia quoque impedimenta, que hominem prohibent esse unum ad unum, res uidelicet et negotia seculi, quibus homo implicatur, aliquis nolens, aliquis uolens. Harum rerum meditatio, quesitio, appetitio sunt musce circumuolantes, que oculos cordis, quibus Deus uideri debet, confundunt. Has manu sollicitudinis abigere debet, qui uult esse unus ad unum. Hoc imperat Psalmista dicens: uacate et uidete, quoniam ego sum Deus . Igitur Deus illud unum est.



CAP. XXXIu. Qua ratione homo cum Deo unus fieri possit.

Quomodo autem fieri possit unus ad unum, id  est homo ad Deum, merito queritur, cum alia natura sit hominis, alia Dei; et aliter homo sit unus, aliter Deus unum. Homo compositus est ex anima et corpore; sed alia natura est anime, alia corporis: ergo homo ex diuersis compositus est. Quomodo ergo unus esse potest? Non quidem, quod unquam caro fiat anima uel e conuerso; sed quod concupiscentia anime, et utrarumque una fit concupiscentia semper immutabiliter tendens in unum, scilicet Deum. Unde Psalmista: Cor meum et caro mea exsultauerunt in Deum uiuum , quod in hac uita fieri nequit, in futuro uero plene erit. Ita fiet homo unus, cum concupiscentiam habuerit unam, non corruptam, sed renouatam, non ad se, sed super se, non horariam sed sempiternam.  Illud autem unum, ad quod homo fieri debet, unus Deus est. Deus autem unum est. Quia eius essentia simplex est. Simplex est, quia non est ibi aliud et aliud, unde composita constet illa essentia. Nil accedit ei extrinsecus, nil habet diuersum intrinsecus. Quidquid igitur est, essentialiter unum est, cui totum est unum esse, et simplex esse, quod est. Ideo uerum est ei esse, quod est, quia totum unum et simplex est esse, quod est.

Sunt nonnulla, que unum dicuntur, sed diuersis modis. Est unum, quod collectione dicitur unum, quemadmodum gregem unum dicimus, in quo sunt multa animalia. Est unum, quod compositione dicitur unum, ut corpus, in quo multa membra sunt. Est unum, quod similitudine dicitur unum, sicut  cum uocem dicimus unam uocem, que a multis est prolata. Horum omnium nichil uere est unum, secundum tamen aliquem effectum unum dicta sunt; quia quodammodo ad unitatem accedunt. Inueniuntur quedam res, que uere unum dicuntur, sicut anime nostre, que uere unum sunt, in quantum essentialiter sunt, sed summe unum non sunt, quia inuariabiliter non sunt. Quod igitur essentialiter et inuariabiliter unum est, uere et summe unum est, quod solus Deus est. Cum igitur natura hominis, et natura Dei ita diuersi sint, ut dictum est; quia homo ex corpore et anima constat, quorum natura diuersa est, et ideo multiplex, nec uere unum esse possit; quia in corpore aliud est magnitudo, aliud color, aliud figura, et hec inuicem mutari possunt;  potest enim et mutata magnitudine manere idem color et eadem figura, et colore mutato manere eadem figura et eadem magnitudo, et figura eadem non manente tam magnum esse et eodem modo coloratum, et quecunque alia simul dicuntur de corpore, possunt et simul et plura sine ceteris commutari, ac per hoc multiplex esse conuincitur natura corporis, simplex autem nullo modo.

Anima uero per se considerata, licet in comparatione corporis simplicior sit, tamen et ipsa multiplex, non omnimode simplex est. Quia in anima aliud est artificiosum esse, aliud inertem, aliud memorem, aliud cupiditas, aliud timor, aliud letitia, aliud tristitia, et alia similia, que in anime  natura inueniri possunt, manifestum est non simplicem, sed multiplicem eius esse naturam. Dei uero natura omnino simplex est, omnino immutabilis, omnino inuariabilis, uere et summe unum est. Cum, inquam, natura hominis et natura Dei ita ab inuicem differant, merito queritur quomodo homo unus spiritus cum Deo esse possit, quia Scriptura hoc dicit: Qui Domino adheret, unus spiritus est? .



CAP. XXXu. Quomodo plura uocabula in hominis natura multiplicitatem, non item in diuina significent?

Antequam hanc questionem soluam, aliam, quam illa est, ponam, ut hec soluta illius sententiam non impediat. Que est ergo ista questio? Quomodo  uidelicet multa uocabula in hominis natura multiplicitatem et mutabilitatem significant: ita quoque multa uocabula diuersa de Deo, qui nec non simplex, nec mutabilis est, dicantur? Hoc inde est quod aliter habent significare, que de homine dicuntur, aliter ea, que de Deo dicuntur. Que de homine dicuntur, quod in homine sint, non quod homo sint, dicuntur, ut est memoria, intellectus, dilectio, sapientia et quidquid horum simile collegeris. Que uero de Deo dicuntur, quecunque talia de Deo dicuntur, que ad se dicuntur, ut est uiuus, eternus, immutabilis, sapiens, potens, iustus, bonus, beatus, et horum omnium catalogus, que secundum qualitatem substantie dici uidentur, non secundum qualitatem, sed secundum substantiam  dici intelligendum est. Absit enim, ut Deus secundum substantiam dicatur, et bonus secundum qualitatem, sed utrumque secundum substantiam! Non enim in illa simplici et incommutabili Dei natura aliud est esse, et aliud bonum esse; aliud magnum esse aut sapientem aut uerum esse, aut omnino ipsum esse. Sed hec omnia, et quecunque ad se dicitur, una et simplex et incommutabilis essentia sunt, hoc est, unum et idem sunt. Excellit ergo Dei substantia omnibus creatis substantiis, ita ut dici possit substantia supersubstantialis. Pluraliter dixi substantiis, quia substantia non uno modo accipitur.

Substantia enim quandoque a substando dicitur, quod proprie dicitur de materia primordiali, que,  ut ait Plato, substat omnibus formis tam substantialibus quam accidentalibus, que, quamuis in actu rerum nunquam sine formis et accidentiis inueniatur, tamen ad substantiam sui eis non indiget. Nam corpora et spiritus esse possent in natura substantie, etiamsi forme omnes ab eis recederent, quod quamuis in actu nunquam fieri possit, tamen intellectus ea sic considerare potest.

Dicitur etiam substantia a subsistendo quasi subsistentia, quod secundum formam substantialem, que in materia subsistit, dicitur; quia fluxum materiei sub se stare facit, ut est uidere in rebus tam artificialibus quam naturalibus. In artificialibus sic. Sit aurum, et sit rude: fluxus est quidam in  eo, quia recipere potest quamlibet formam uel Achillis, uel Leonis. Si insculpatur forma Achillis, sistitur illa materia a suo fluxu; quia interim dum formam illam habet, aliam in se non recipit. In naturalibus quoque ille primordialis fluxus sistitur, dum ei a natura talis forma imprimitur, scilicet humanitas, ita ut secundum eamdem partem non possit recipere formam asini uel alterius cuiuslibet rei.

Dicitur etiam substantia ab utroque et a substando et a subsistendo, scilicet que consistit ex materia et forma, ut quilibet homo, sicut Aristotelis substantia est a substando, quia substat formis substantialibus et accidentalibus; et substantia est a subsistendo, quia quodammodo subsistit, id est fluxum  materie sue sistit, cum ex collectione accidentium, que in eum conueniunt, fit quodammodo discretum et determinatum ab alia re, quod habet ex proprietate forme.

Hos modos propter paupertatem Latine lingue uno uocabulo nos significamus. Greci uero, quorum lingua abundat in uerbis, tria ibi uocabula habent: Hypostasis, quod dicitur substantia a substando, quia formis substat; et Usiosis, quod interpretatur subsistentia, quod est forma substantialis; et Usia, quod interpretatur essentia, quod est nomen compositum ex utroque, ex materia scilicet et forma, et habentis similitudinem compositi ex materia et forma, ut anima. Et ideo essentia ponitur pro composito ex utroque, quia nec forma nec materia  est per se, sed compositum ex utroque proprie dicitur esse.



CAP. XXXuI. Reditus ad solutionem principalis questionis de unitate spiritus humani cum diuino.

Secundum hanc considerationem excellit Dei substantia, sicut dictum est, omnibus creatis substantiis; quia increata est, nec est materia de materia, nec substat formis, nec est subsistentia, qua fluxum materiei sistat; quia est forma sine forma; quia de nullis accidentiis est collecta, nec est essentia de utroque composita. Quia ergo Dei substantia, uel, quod melius dicitur, essentia ita solidum et ita immutabile, quod nec mutetur nec omnino mutari possit, simplex est, non immerito Dei substantia  dicitur supersubstantialis substantia, et essentia superessentialis essentia.

Cum ergo tam diuersa sit Dei natura et hominis natura, merito queritur quomodo fieri possit quod dicitur: Qui adheret Domino, unus spiritus est?  Huius questionis causa, predicta ita exaggerata sunt. Hoc primum scias, quod nullus in hac uita, qua corpus, quod corrumpitur, aggrauat animam , quantumuis sanctus, quantumuis spiritualis, unus spiritus cum Deo plene perfecteque fieri possit, quod in futuro reseruatum est.

Quapropter puto dictum: Qui adheret, non qui inheret. Qui adheret, foris est; qui inheret, intus est. Qui adheret, separari potest; qui inheret, tenaciter conglutinatus est. In hunc modum secundum  statum, qui nunc est, et qui futurus est, potest et illa sententia Domini accipi, qua dicitur: In his duobus preceptis; uidelicet caritatis, tota lex pendet et prophete . Pendet, dixit, non manet; quod pendet, cadere potest; quod manet, casum non timet. In hac uita caritas pendet, quia amitti potest, illa, uidelicet que est incipiens et proficiens; que autem perfecta est, et in finem perseuerat, illa nunquam excidet.

Dices: Unde tibi hec presumptio, quod uerba diuine auctoritatis sic corrigis? Non corrigo quod aut superflua aut male dicta sint, sed sententia sententiam parit.

Age, ingrediamur proinde considerare quomodo Deus et homo, qui diuersi in natura sunt, unus  spiritus fieri possint. Uniri nequeunt, qui dissimiles sunt. Deus autem et homo dissimiles sunt; uniri ergo nequeunt, quandiu dissimiles sunt. Hanc dissimilitudinem peccatum et pena peccati facit. Quandiu ista dissimilitudo manet, tandiu uniri nequeunt. Similis autem erit homo Deo, cum ad antiquam dignitatem fiet, sicut creatus est ad similitudinem et imaginem Dei, imo cum fiet, supra quam creatus est, et supra quam in creatione accepit. In creatione accepit posse non mori; in futuro accipiet, non posse mori. In creatione accepit posse non peccare, in futuro accipiet non posse peccare. Utrumque autem posse non mori et posse non peccare perdidit, cum peccauit, per quod abiit a Deo in regionem dissimilitudinis. Rediet autem ad Dei  similitudinem, cum factus fuerit omnino immortalis et confirmatus, ne amplius peccare possit.

Quando fiet hoc? Apostolus dicat: Canet enim tuba et mortui resurgent incorrupti, et nos immutabimur , tam in corpore, quam in anima. Quomodo? de morte ad immortalitatem, de corruptione ad incorruptionem, de mutabilitate ad immutabilitatem. Per quem? per Dominum nostrum Iesum Christum Saluatorem nostrum, qui reformabit corpus humilitatis nostre configuratum corpori claritatis sue . Anima uero, ut sit, ubi ipse est, iuxta id: Pater uolo ut ubi ego sum, illic sit et minister meus . Et ubi est Christus? in plena uisione diuinitatis; quia, quidquid Deus est,  anima Christi uidet, totum intelligit, totum unitum sibi habet. Si Christus totum habet, quid superest nobis? quid nos ibi uidebimus? Quantum ipse dederit. Nemo enim nouit Patrem nisi Filius, et cui uoluerit Filius reuelare . Magnus honor, ut ubi est unicus, ibi sit et adoptatus, non quidem equalis factus diuinitati, sed consociatus eternitati. Quomodo ergo erimus unus cum Domino spiritus? uidelicet cum nature nostre fluxus in illo sistetur? quomodo fluxus nature in illo sistitur?

Cum ad similitudinem diuine forme inseparabiliter conglutinatur, que non mutatur. Tales erimus, quale illud est, quod uisuri sumus. uidebimus autem Deum facie ad faciem . Facies autem Dei una est; facies ergo nostra una erit, quia secundum  unam faciem Dei erit, et semper una erit; quia facies Dei una immutabiliter erit, et facies Dei est ipsum totum, quod est. Totum dico, quia Deus siue dicatur sanctus, siue eternus, siuo bonus, siue iustus, siue beatus, non ista de eo dicuntur quasi accidentia, sed ista omnia est una uere et summe simplex eius essentia, quia non est ibi aliud et aliud, sed omnia unum et idem sunt. Idcirco facies Dei una est. Facies nostra autem est cognitio nostra, qua Deum talem cognoscimus. Deo autem tribus modis coniungitur, uisu, intellectu, amore. uisu, cum uidemus quod est; intellectu, cum intelligimus quod est; amore cum diligimus quod uidemus et intelligimus.



CAP. XXXuII. Adhortatio ad querendam constantem cum Deo unionem, et conclusio operis.


Tali modo Deo inheremus, et sic inherendo unus spiritus cum Domino efficimur; non tamen equales Deo, sed ad equalitatem Dei erimus, quia immutabimur: et quod nunc impossibile est, tunc erit possibile. Quid enim aliud est immutatio nostra nisi quod supra hoc, quod modo est, tunc erit natura nostra. Et quod nunc uidemus, quod intelligimus, quod amamus, ab eo nunquam in eternum deflectemus; quia preter hoc nil aliud queremus? Habet enim in se omne delectamentum, ut manna quondam pro uelle cuiusque gustum desideratum. Etsi hoc fieri potuit in re materiali longe Deo impari, quid dubitas super id et longe melius nobis in  Creatore fieri.

Sed interim, dum in ista corruptione uiuimus, mundandus est cordis oculus, quo tunc plane et  plene uideatur Deus. Exercendus est intellectus, quo tunc perfecte capiatur Deus. Nutriendus et castificandus est amor, ut tunc ex omnibus uiribus et caste diligatur Deus. Si tu, frater, secundum hec omnia feceris, perfectus et unus spiritus cum Domino eris. Omnes in hoc consentiamus, ut omnes unum simus, sicut Pater et Filius et Spiritus sanctus unum sunt. Nos omnes unum simus, ut habeamus omnes unam uoluntatem, unam intentionem et unam caritatem, ut uideamus, intelligamus et amemus Patrem et Filium et Spiritum Sanctum, unum Deum in Trinitate et Trinitatem in unitate, et finis est. Sit quoque libri huius hic finis. uiue, uale, frater, sit pax eterna super te. Amen.


 Explicit Tractatulus bonus de penitentia et de diuersis tentationibus religiosi cuiusdam, quem alter religiosus senex eodem libello informat.





ANONYMI BENEDICTINI Qui seculo XII floruisse uidetur LIBELLUS DE CONSCIENTIA






MONITUM.

De Anonymi huius, minime inficeti, Opusculo nichil aliud nunc dicere habeo, quam quod iam ad libellum De penitentia  commemoraui. Codex Mellicensis membraneus, unde id exprompsi, trecentis abhinc annis, et quidem perquam flagitiose exaratus est, cuius menda omnia sine altero exemplo persanare haud licuit. Dispescitur libellus in duas partes, quarum prior a cap. 1 usque 6 de uario statu et affectione humane conscientie succincte et acute agit interpositis nonnullis gnomis, prudentia et pietate plenissimis; posterior pars in cogitationum nostrarum rationibus et modis, que res in ascesi omnium perplexissima est, uersatur.



LIBELLUS DE CONSCIENTIA.



PROLOGUS.


Petis a me, dilecte mi, quod supra me, imo contra me est, uidelicet lumen scientie, conscientie puritatem. In utroque falleris, sed falli non credis; ita uel dilectione mea tangeris uel opinione. Ego noui, quid sim, et quid possim; peccator enim sum et ultra modum peccans peccator, et ingenii uiuacitas ullum in me non habet locum. Accedit ad hoc negotiorum multiplicitas, que etiam in homine ingenioso totius doctrine semina uel obruit uel repellit. Iuxta Sapientem enim sapientia scribenda est in tempore  otii, et qui minoratur actu percipiet eam . uerumtamen etsi, non eo, quod amicus es, tamen quia importunus es, iuxta preceptum Domini,  et dabo, quod tibi necessarium est, si quid mihi ad manum uenerit. Tribuat tibi Dominus secundum cor tuum. Ipse enim est, qui dat uoci sue uocem uirtutis, qui in dulcedine sua pauperi parat, qui replet in bonis desiderium tuum.



CAP. I. Conscientia abyssus dicitur.

Conscientia hominis abyssus multa est. Sicut  enim profundum abyssi exhauriri non potest a cogitationibus suis. Mare magnum est et spatiosum, ubi reptilia, quorum non est numerus . Quam bene dicit reptilia! sicut enim reptile latenter repit, et sinuosis anfractibus huc illucque deambulat: et hominis conscientiam uenenate cogitationes suauiter intrant et exeunt, ut nesciat homo, unde ueniant aut quo uadant. Nouerat hoc, qui dicebat: Prauum est cor hominis et inscrutabile, et quis, inquit, cognoscet illud . Nec dictum quis pro difficile, sed pro impossibile; quia quod scrutationem non recipit, nec cognitionem.

uide illum magnum apostolum, Paulum loquor, unicum scrutatorem conscientie sue: Mihi autem  pro minimo est, ut a uobis iudicer aut ab humano die . Ecce quomodo humanum iudicium euaserat nichil dubitans ab his, qui foris sunt! Sed neque, inquit, me ipsum iudico . Et ubi est, Apostole sancte, uerbum tui ipsius dicentis: Si nos ipsos iudicaremus, non utique iudicaremur?  Cur te ipsum uel nolis uel dissimules iudicare? Audi quare? Nihil, ait, mihi conscius sum . Felix conscientia non conscia sibi in aliquo, que proprium iudicium non ueretur! uidesne, quam sublimi conuersatione et alienum et proprium iudicium non timebat? Latet adhuc laqueus et fouea magna uas electionis, sed qui uigilantissimum illum oculum tuum non possit effugere. Subiunxit enim: Sed non in hoc iustificatus sum .  Et addidit: Qui autem iudicat me, Dominus est . Hoc autem tertium iudicium Dei, quod etiam illa purgatissima conscientia non comprehendit, nesciens iuxta Scripturam, utrum odio an amore digna sit, cum omnia ei in posterum reseruentur . Huius iudicii timore concussus pariterque percussus gemebat et dicebat: Quod enim operor non intelligo . Etsi enim exii iudicium mundi, iudicium mei, restat tamen iudicium Dei, quod me non sinit intelligere quod operor; quia nescio si acceptet quod operor. Ipse enim melius noscit me, quam ego me, scrutans renes et corda , occultorum cognitor , pertingens ad diuisionem anime et spiritus. Qui solus nouit omnia  et omnium rationes. O singulare sancti Spiritus organum, si non intelligis, quod operaris, cur alio loco dicis: Gloria nostra hec est, testimonium conscientie nostre , quam gloriam tuam conscientiam uocans? Sed ex parte intelligit, ex parte non intelligit. Intelligit plane, quia et suum et aliorum supergressus est iudicium. Sed circa Dei iudicium detinetur, ubi procul dubio nescit quid operetur. Non enim per illa duo iustificatur; sed per tertium iustificabitur: quod sicut non est cognoscibile, et incomprehensibile. Duorum tamen iudiciorum exclusio et in presenti iustificatio, quodammodo certa significatio est eterne predestinationis, in qua Deus preuidit nos conformes fieri imaginis Filii sui  et future glorificationis, cum nos  in ipso, et ipse in nobis fuerit, cum ipse erit omnia in omnibus .

Propter hoc tam secure quam sincere alibi loquebatur: Certus sum, ait, quia neque mors neque uita, neque alia multa, imo pene omnia, que ibi enumerauit, poterunt me separare a caritate Dei, que est in Christo Iesu . Et cum tot et tanta dixisset, unum, uidelicet propriam uoluntatem retinuit, que saluationis et damnationis causa est. Et attende quomodo uir Deo plenus conscientiam suam dixerit gloriam suam, tanquam eam plene intelligens, et se in ea, et dixerit, se non intelligere, quod operatur, conscientiam suam non iam in gloriam sed in ignorantiam captiuans. Defecit ergo Apostolus scrutans scrutinio conscientiam suam ; et dum ad profundum eius peruenire se credidit, alienum iudicium et suum euacuans, incurrit profundum, scilicet iudicium Dei, quod penetrare non ualet. Ut iam uel conuentus uel conuictus eructet: Iudicia tua non modo abyssus, sed et abyssus multa .

Quid faciemus nos miseri et miserabiles, si ille qui plus omnibus laborauit: cui etiam clauiger regni cum Ioanne et Iacobo nichil contulisse uidetur; qui usque ad tertium celum raptus est , ita de se ipso sentit et loquitur? Sed ut iam totum, quod de conscientia sentio, uerbis nudis et puris tue puritati aperiam, quatuor distinctionum modos assignare decreui, ut quod particulatim distinctum fuerit, legatur dulcius, melius conseruetur.



CAP. II. De quadruplici conscientia. Primo de conscientia bona et tranquilla.


Conscientia alia bona et tranquilla, alia bona et turbata: alia mala et tranquilla, alia mala et turbata. Primum de prima uideamus.

Bona conscientia est, que et preterita peccata punit et punienda committere refugit; que etsi peccatum sentiat, peccato non consentit. Beatus uir, cui non imputauit Dominus peccatum , ait sanctus. Non dixit: Qui non fecit peccatum. Non enim est hic aliquis, nisi unus: et hic est Filius Dei, qui peccatum non fecit, nec inuentus est dolus in ore eius . Omne ergo, quod ipse mihi non imputare decreuerit, sic est, quasi non fuerit.  Beati ergo, non quorum nulle inuente sunt iniquitates; sed quorum remisse sunt iniquitates, et quorum tecta sunt peccata , ut quodam tegumento quodammodo oculis Dei abscondantur. Felix anima, que peccatum sentiens, peccato non consentit, quam etsi cogitatio inquinat, ratio lauat pugnans et repugnans legi peccati. Molesta lucta est sed fructuosa. Quia si penam habet, adhibet coronam. In hoc enim conflictu, ubi sensus est, non consensus, Nihil damnationis est, iuxta Apostolum, iis, qui sunt in Christo Iesu .

Porro ei qui uoluntatem habet non peccandi, et custodit pedes suos a lapsu: qui commissa preteriti temporis et plangit et punit: qui malignos cogitatus allidendo ad Christum respuit, hic tanquam  triplici funiculo strictus atque constrictus, conscientiam habet purificatam et puram. Tranquillam autem dixerim, cum iam ipse Spiritus testimonium perhibet spiritui eius, quod Filius Dei sit, cum omnibus dulcis et nullis grauis, utens amico ad gratiam, inimico ad patientiam, omnibus ad beneuolentiam, quibus potest, ad beneficentiam. Rara in terris huiusmodi conscientia! sed quanto rarior, tanto carior apud Deum.



CAP. III. De conscientia bona, sed turbata.

Conscientia bona est sed turbata, que nichil molle, nichil fluxum recipit, sed a mundi aspergine, quanto potest, pressius se detergit, non tamen in dulcedine, sed in amaritudine multa. Dura uidelicet uidetur ei uia rectior et austerior uita. Sed quantumlibet  dura sit, ipse et durare eligit et perdurare. Ubique uidet, quod carni displicet; sed retinet se freno timoris Dei, et in omni tempestate cordis sui ad hanc anchoram erigitur, iuxta Prophetam: Turbatus est et non est locutus .

Sed audi, quid Dominus dicat de isto: Cum ipso sum in tribulatione . Ad quid? Eripiam eum et glorificabo eum . Eripiam ab amaritudine et glorificabo in uoluptate  , cum illa que prius timore faciebat, faciet cum amore. Hec conscientia loquitur Deo in Psalmo: Commouisti, Domine, terram, et conturbasti eam: sana contritiones eius, quia commota est . Commouetur terra, cum peccator confitetur et penitet; conturbatur, cum in conuersione amaritudinem sustinet.  Sed contritiones istas sanare illius solius est, qui sanat omnes infirmitates nostras. Audi tamen quod sequitur: Ostendisti populo tuo dura . Quid plura? Potasti nos uino compunctionis , non lacte unctionis. Quibusdam in religione uiuentibus apponitur lac, quibusdam uinum; sed utrumque diuinum. Bibunt illi lac, quibus et uigilie breues, et cibi dulces et panes suaues, et labores appetibiles uidentur, quibus parum est illud, quod magnum est in exercitiis sancte conuersationis. Lac suauiter bibitur, dulciter liquatur, sine lesione, sine amaritudine sumitur. Ita iusti in sancto proposito suauiter incedunt, dulciter currunt, sine lesione proprie conscientie, sine amaritudine aliene. Hoc habet  proprium, qui huiusmodi bibit, ut ei peccatum suum displiceat, alieno peccato non consentiat: ut propter hoc peccatorem non deserat; ut uitia eius, quantum in ipso est, non dissimulet; et cum corripuerit, non insultet. Ecce de potu lactis! Audi de uini potu. uinum asperum est et insuaue. uinum bibunt, qui uias uite aggressi et ingressi, tribulationibus et carnis et anime contorquentur, sed non cedunt neque recedunt in tribulatione. Isti sunt, quibus ipse Deus ore proprio predicat et predicit: uos estis, qui permansistis mecum in tentationibus meis . De quibus satis abundeque superius disputauimus. Quis horum tibi uidetur dignior,  uel ille qui in suauitate, uel ille qui in asperitate currit uiam mandatorum Dei? Primus uidetur esse felicior, secundus fortior, uterque iustus, uterque pius, habentes proprium donum ex Deo, alius sic, alius uero sic.

uis nosse, quia in utroque beneplacitum est coram Deo? Bibi, inquit, uinum meum cum lacte meo . Primum a tentatione liberat; secundum in tentatione confortat. Et si alter experitur quam suauis est Dominus ; alter quam fortis est Dominus. Fortis plane, potens in prelio , in quo seruum suum etsi premi, non tamen opprimi patitur in multitudine misericordie sue. uenite, ait propheta, emite sine argento uinum et lac . Omnis enim timorata conscientia, que  ad Deum uenit, uel lac ab ipso uel uinum emit, secundum quod superius dictum est et tractatum. Et nota quod utrobique uinum proposuit, pro eo fortassis, quod qui maiorem tribulationem pro Deo perseueranter sustinet, maiorem habeat mercedem. Et hec dicta sint pro differentia bone et tranquille conscientie, et bone, et turbate.



CAP. Iu. De mala et tranquilla conscientia.

Sequitur de mala et tranquilla conscientia; qua sicut nichil peius, ita nichil infelicius est. Queris, quenam illa sit? Que nec Deum timet, nec homines reueretur; que cum uenit in profundum malorum, contemnit. Et uide lapsum, imo et casum male conscientie, quam minutatim et pedetentim declinet a Deo, et in profundum descendat, ut super eam urgeat  puteus os suum.

Primo, quando homo assuetus bonis grauiter peccat, uidetur ei adeo importabile, ut in infernum uiuens descendere uideatur. Processu uero temporis non importabile, sed tamen graue uidetur; et inter importabile et graue non paruus descensus est. Paulo post et leue iudicat, et importabilitatis et grauitatis oblita, postea non sentit; et cum crebris ictibus uerberetur, non sentit uulnera, uerbera non attendit. De huiusmodi in Scriptura ueritatis expressum est: uerberauerunt me et non dolui; traxerunt me, et ego non sensi . In breui temporis spatio, non solum non sentit, sed et placet, et dulce fit, quod amarum erat, et quod asperum, uertitur in suaue.  Ducitur deinde in consuetudinem, ut iam non modo placeat, sed et assidue placeat et se continere non possit. Ad extremum non potest auelli; quia consuetudo uertitur in naturam, et quod prius ad faciendum erat impossibile, iam impossibile est ad continendum. Sic descenditur, imo et caditur a Ierusalem in Iericho; sic itur in auersionem et in duritiam cordis. Hic peccator fetet, hic quatriduanus, hic lapis spelunce superpositus misericordes radios diuini luminis non admittat, hic iuxta Scripturam: A mortuo, tanquam qui non est, perit confessio , nisi forte miserans Deus cor lapideum in carneum quandoque conuertat.

 Hec est mala conscientia, que per huiusmodi discrimina, imo precipitia ruit et corruit et irruit, se ipsum quodammodo tranquillans, cum mundi huius prosperitas alludit et illudit, cum laudatur peccator in desideriis anime sue, et iniquus benedicitur, cum predicantium fauor et peccare nolentium pauor, nolens et dolens arridet ei, cum non est qui arguat, sed et qui arguere audeat ex omnibus, qui in circuitu eius sunt, impleturque quod scriptum est: Prosperitas stultorum perdit illos .

Nihil eque exasperat illius tremendi iudicis maiestatem, quam peccare et secure peccare, et de uitiis quasi de uirtutibus gloriari. Non miserearis, ait iustus, omnibus qui operantur iniquitatem . Hec est iniquitas, cuius non miseretur Deus,  cum homo defendit, quod Deus odit, et peccatum iustitiam asserit, ut Omnipotenti resistat et Omnipotens illi. Hec est illa superbia, de qua scriptum est: Deus superbis resistit, humilibus autem dat gratiam . Intellige quod dicit: resistit. Resistere enim ex equo est. Ille autem Deo ex equo resistere proponit, qui quod ipse astruit, destruit, quantum in ipso est, dicens malum bonum, et bonum malum; amarum dulce, et dulce amarum; lucem tenebras, et tenebras lucem . Hanc tranquillitatem nutrit impunitas, securitatis et negligentie mater, nouerca uirtutum, religionis interitus, tinea sanctitatis.



CAP. u. De mala et turbata conscientia.

 Mala autem conscientia est et turbata, que in actu peccatorum suorum et deprehenditur et comprehenditur; et dum pasci se uoluptatibus credit, anxietatibus cedit humanis, pudoribus et confusionibus reuerberata, sicut scriptum est: In operibus manuum suarum comprehensus est peccator . uerbi gratia, appetit quis adulterium ad uoluptatem. Comprehenditur ibi ad anxietatem, et multo magis est anxietas quam uoluptas, ad omnem uerecundiam et angustiam hominis, qui hominem et uiuit et sapit. Et licet quidam in ipsa deprehensione conuertantur ad Deum; maior tamen est numerus in ipsa conuersione permanentium in peccato, quam propter peccati confusionem exeuntium a peccato. De utrisque scriptum est: Imple facies eorum  ignominia, et querent nomen tuum, Domine . Et de aliis: Percussi eos, et non doluerunt; attriui eos, et renuerunt suscipere disciplinam .

Hi sunt quatuor conscientiarum riui, de uoluntatis fonte currentes, in quibus iusti purgantur, inquinantur iniusti, ut fiat quod legitur: Et qui in sordibus est, sordescat adhuc; et qui iustus est, iustificetur adhuc . Et quia cogitationes hominis siue boni siue mali, continua uolubilitate uoluuntur, omnes cogitationum modos quaquauersum se uertant, pro modulo meo, tibi statui dinumerare; ut scias quam longe simus ab illo, qui in eodem statu permanet, Domino nostro Iesu Christo.



CAP. uI. De septem modis cogitationum.


Cogitationum alie sunt onerose, alie affectuose, alie obscene, alie otiose, alie curiose, alie suspiciose, alie distentorie.

Onerosas cogitationes in anima iusti illas accipe, quibus resistere uult, et tamen non potest, sed uelit nolit, irruit in oculos mentis muscarum Aegypti pestilentia, et perstrepunt rane in penetralibus cordis eius. Cogitat homo plerumque terribilia de fide, horribilia de Diuinitate; et per phantasmata corporearum imaginum transrotatus illa sentit, que uel in confessione euomere peccator oneratus exhorret. Et quanto districtius non exhibet membra sua arma iniquitatis peccato, tanto astrictius huiusmodi spiritus quatitur et pulsatur. Cum enim ille insatiabilis  homicida ab exteriori sensualitate se uidet exclusum, interiora collectis uiribus aggreditur et ingreditur. Sed spiritualis homo, qui omnia iudicat, illius astutias non ignorat: reprimit quod potest; quod non potest reprimere tolerat; quia si latratum canis sustinet; morsum non timet. Mordet enim, cum ad consensum pertrahit; latrat, cum suggerit, sed tamen non ingerit quod suggessit. Et tunc non uulnerat, sed coronat. Quare si sentientem cruciat, non obligat consentientem. Sunt nichilominus et onerose, cum ex officio Marthe suscepto sollicitus est homo, et turbatur erga plurima propter plurimos, ut habeant unde in diuino officio sustententur

 Affectuose sunt, quando circa carnis sue curam afficitur, sicut in uictu et in uestitu. Tangitur etiam affectione propinquorum suorum secundum carnem.

Obscene sunt, quando carnalis delectatio titillat et pungit. Sed he tanquam feces immundissime longius in ipso principio propulsande sunt.

Otiose sunt, quando in illis nec delectatur, nec afficitur: uerbi gratia, equum currentem uel auem uolantem cogitans, ubi et pene inter uitium residet et uirtutem, nec descendens ad illud, nec ad istam ascendens.

Curiose sunt, quando proponit explorare proximorum secreta, et que curiose ipsamet scrutari debuerat, oblita sui, aliena curat, nunc intus, nunc  foris, uaga et garrula, et quietis impatiens.

Suspiciose sunt, quando nullum argumentum habens, male de proximo suspicatur, et ea, que in utramlibet partem inclinari possunt, in deteriorem interpretatur.

Distentorie sunt, quando de longinquis et regnis et regionibus disponit et tractat, quando distenditur in questionibus et rationibus huiusmodi. Quam pessimam occupationem, iuxta Salomonem , dedit Deus filiis hominum, ut distendantur in ea.



CAP. uII. De quatuor spiritibus, qui assidue homini loquuntur.

His omnibus cogitationibus cordium humanorum quatuor spiritus loquuntur assidue: spiritus  mundi, spiritus carnis, spiritus diaboli, spiritus Dei.

Spiritus mundi suggerit uana; et ipse tunc loquitur cordi nostro ore, cum uanitatem diligimus, de uanitate letamur, delectamur in uanitate. Spiritus carnis loquitur, cum mollia carni et sensibus carnis appetimus, cum eius curam in desideriis perficimus et uoluptate. Spiritus diaboli loquitur, et quando amara cogitamus et aspera proferimus: tristes in nobis, aliis irascentes, ingrati et inuidi, sine affectione, sine federe. Spiritus Dei loquitur, quando et dulcia meditamur et loquimur, hilares nobis et proximis in omni dulcedine et bonitate, solliciti seruare unitatem spiritus in uinculo pacis.



EPILOGUS LIBELLI.

 He sunt conscientie, he cogitationes conscientiarum, hi spiritus loquentes in cogitationibus nostris; que melius tua conscientia, quam mea pagina cernit atque discernit. Factus sum insipiens; tu me cegisti, sed melius uolui effundere imperitiam  meam, quam confundere faciem tuam. Si quid bene dictum est, tibi imputa, pro cuius fide et sensum et uerbum dedit Filius Dei. Si quid secus dictum est, tibi nichilominus imputa, qui iussisti.

Parce et festinationi; quia nichil ita contrarium, nichil ita discrepantissimum in scribendo, quam maturitas et celeritas. Digne etenim inuenire quod queris, et competentibus uerbis dignius uestire quod inuenis, et locum aptum, et tempus feriatum; et ingenium uiuidum, et stylum exercitatum desiderat.

uerumtamen absconde epistolam uel librum, si sic magis eligis nominare; uel si propalare decreueris, tace nomen auctoris. Nouit Auctor salutis, cui soli omnis honor et gloria, quantum ego diligam  et honorem persone tue, et salutem anime tue. Ipse est Dominus iehsu, qui tibi et se ipsum donat, et coronat te in misericordia et miserationibus. uale, serue Dei, et memento mei in orationibus tuis.





ANONYMI PERANTIQUI ORDINIS S. BENEDICTI LIBER DE STABILITATE ANIMAE
D. Bern. PEZIUS Biblioth. ascet., tom. Iu, p. 1, ex ms. cod. Mellicenci.





MONITUM.

Elegantissimum hunc, prout nempe media etas ferre poterat, libellum duo mihi codices Mellicenses suggesserunt, quorum primus chartaceus in-4o, signatus littera N, num. 14, exaratus est a nostro Conrado de Geisenfeld A. 1444 in celeberrimo monasterio Tegernseensi, ubi tamen hodie nullum, quod equidem meminerim, opusculi exemplar reperitur. Alter in-8o, notatus lit. B, num. 90, non multo post tempore ab incerto cenobita itidem Mellicensi perscriptus est. Porro ex neutro certi quid de auctore statuere licet. Etsi enim in tabula posteriori codici prefixa hoc opusculum Hugoni de S. uictore, illustri canonicorum Regularium S. Augustini ornamento tribuatur, nemo tamen facile fuerit cui non uel ex paucorum uersuum lectione aliud omne uideatur. Occasionem errandi sine dubio eius tabule concinnator acceperit ex alio, non admodum abludentis argumenti opere, Claustrum anime inscripto, quod in recentioribus codicibus mss. Hugoni de S. uictore, in ueteribus Hugoni de Folieto, Benedictino, cuius reuera est, assignatur. Sed quisquis demum genuinus Claustri anime auctor fuerit, id utpote perquam diffusum et in quatuor libros distributum, etiam stylo et inscriptione ab hoc nostro De stabilitate anime libello diuersissimum est. Ceterum anonymum nostrum saltem circa initium seculi XII scripsisse satis liquet ex prologo, in quo fatetur se de reliquis uirtutibus satis abundeque a Patribus tractata legisse; de hac uero  uirtutum glutine ceterarum specialiter scriptum reperire nil potuisse; id quod auctor post editos uel ab Hugone de Folieto, quorum uterque circa annum 1130 floruit, libros Iu De claustro anime uix dicere potuisset. Postremo scriptorem huius opusculi monachum, ac forte abbatem, insuperque instituto Benedictino additum fuisse non inepte quis statuat ex citati prologi initio familiarique Regule Benedictine usu uerbi stabilitatis etc., ut de Benedicti nomine, quod spiritualis filii sui, in cuius gratiam scripsit, persone non nisi ordinis sui eiusque auctoris Benedicti amore indidisse uidetur, nil dicam.



LIBER DE STABILITATE ANIMAE.



PROLOGUS.


Postquam contempta mundi uanitate ad spiritalis militie castra, gratia preuentus diuina, me contuli, cumque stabilitatem huiusce felicis incepti crebris a Domino precibus postularem, sepe et multum mecum cogitare cepi, hec ipsa mihi desiderata stabilitas, quibus constaret modis, qualiter haberi, qualiter posset habita retineri. De reliquis quippe uirtutibus satis abundeque a Patribus tractata legeram.  De hac uero, ut ita dixerim, uirtutum glutine ceterarum, specialiter scriptum reperire nil poteram. Ea itaque que mihi huius maxime necessarie uirtutis bonum contemplanti, et que qualisue sit, indaganti animo occurrerunt, stylo exarare, et tibi, fili dilectissime Benedicte, curaui destinare. Si enim te, quem Dominus, meo cooperante ministerio, ad suum dignatus est uocare seruitium, de cuius stabilitate non minus quam de mea congratulor,  sicut uiua uoce consueueram, sic scriptis quoque qualibuscunque adhortor; non idcirco temeritatis arguendum me arbitror. Quem enim a puero dictis imbuere licuit, quare scriptis quoque puerilibus imbuere licitum non sit? Iuste ergo a nullo, quod scribere ausim imperitus, presumptionis notandum me estimo, qui nulli nisi tibi imperitie mee non ignaro, que sentio, legenda destinaui.



CAP. I. Quod uirtus stabilitatis constet in tribus.

In tribus constare et quasi trimembrem esse stabilitatis uirtutem arbitramur. Est enim stabilitas corporis, est et sensuum, est et mentis. Stabilitas corporis ad locum proprie pertinet, scilicet ut loco, suo uoto propositoque congruo, quisque contentus, ab eo non nisi uel necessitate cogente, uel utilitate  precipue persuadente moueatur.

Stabilitatem uero sensuum corporis esse dicimus, ut omnes corporis sui sensus quasi in quodam discipline ergastulo statuens, ad aliquid inutile uel indecens hauriendum minime permittat euagari.

Stabilitas autem mentis est, ut omnes appetitus, desideriaque et cogitationes suas quasi in quodam arctissimo diuini timoris et amoris loco stabiliens nichil appetat, desideret uel cogitet preter Deum, et que prosint et adiuuent ad querendum, inueniendum et promerendum cum.

Hec tria unius et uere stabilitatis membra, si ab alterutro segregare, et ab inuicem separare uolueris, ut uidelicet primum absque secundo et tertio, uel secundum absque primo uel tertio, uel tertium  absque secundo uel primo apprehendere et tenere desideres, non solum ipsa huius tripartite uirtutis plenitudine frustraberis, uerum etiam nullam eius portionem perfecte uel utiliter obtinebis. Quis enim primum huius uirtutis membrum, scilicet stabilitatem loci absque secundo et tertio, id est absque sub disciplina spiritali stabilitis sensibus uel absque stabilitate mentis assecutus est? Quomodo erit stabilis sensibus corporis uagus et petulans, mente instabilis?

Ut enim de singulis corporis sensibus exemplum demus, si tu cupidus sis noua uidendi, uaria et delectabilia musicorum genera uel rumores nouos audiendi, uarios et exquisitos ciborum sapores, suaues  et delectabiles odores, tactus uoluptuosos mollesque desideres, quomodo in loco spiritali proposito congruo permanere stabilis potes, ubi hec habere non potes? Porro de stabilitate mentis patet: quia qui ea caruerit, nullo in loco stabilis esse ualet. Frustra autem niti et in uanum laborare est constabilire uelle sensus corporis absque stabilitate loci et mentis. Qui enim passim uagatur corpore, uariaque ad desideria et concupiscentias diuersas ducitur mente, quomodo sub disciplina spiritali sensus corporis sui continebit, ne uidelicet discurrant, quo eos corpus uagum duxerit; uel quo eos mens petulca quasi quosdam desideriorum suorum ministros discurrere iusserit?

Stabilitatem uero mentis absque stabilitate loci  et sensuum corporis quantumlibet quis enisus fuerit, nullatenus obtinebit. Facile enim mens cum loco mutatur, nulloque modo mentem et cogitationem in Dei poteris timore et amore stabilire, nisi prius sensus corporis habenis rationis et discipline spiritalis freno reprimere satagas.

Huius ergo tripartite uirtutis bono aut ex toto carebis, aut certe totum simul obtinebis. Tale est enim, si uere stabilitatis portionem aliquam absque toto ipsius apprehendere et tenere desideres, ac si domum construere uolens uel fundamentum absque pariete et tecto, uel tectum absque pariete et fundamento, uel parietem absque fundamento collocare uelis et tecto.



CAP. II. De fundamento domus stabilitatis.

 Possumus quippe non absurde in hac, ut dictum est, stabilitatis domo fundamentum, parietes et tectum, partes domus tres assignare; cuius fundamentum stabilitas mentis non inepte intelligi potest. Sicut enim fundamentum totius structure domus sibi innitenti, quasi quoddam subsistendi initium tribuit, totamque fabricam portat et tenet; sic stabilitas mentis reliquas huius uirtutis partes generat quodammodo, gubernat et continet. Et sicut absque fundamento erecta fabrica uento impellente uel tempestate quatiente procul dubio ruitura est; sic absque stabilitate mentis reliquum huius uirtutis edificium, tentationum uento uel tempestate impellente stare non potest.

Sensuum quoque disciplinata stabilitas huius  spiritalis domus parietes non incongrue dici possunt. Parietes enim domus ad futuri hospitis substantiam custodiendam et conseruandam fiunt, ipsique patrifamilias secretum quoddam intus faciunt, ianuas et fenestras, que certo tempore aperiantur et claudantur, in se habent: aperiantur quidem ad necessaria, claudantur ad nociua uel inutilia excludenda. Sic ergo ad hospitis nostri, id est interioris hominis custodiendam tuendamque spiritualium opum substantiam quasi paries quidam spiritalis domus modestia uel disciplina sensuum erigenda est. Qui paries ipsi patrifamilias interiori secretum quoddam faciat, ne sensus exteriores passim uagantes et quasi foris absque disciplina spatiantes  indecens uel inutile hauriant aliquid, per quod quies uel secretum hospitis interni perturbetur.



CAP. III. De fenestris eiusdem domus.

Habet quoque hec domus nostra fenestras ostiumque suum, que iuxta arbitrium domini domus congruo sibi sunt tempore aperienda uel claudenda ad necessaria inferenda uel noxia excludenda. Que ergo sunt he fenestre, quod ostium? Fenestras has rectissime dixerim quinque corporis sensus, uisum scilicet, auditum, gustum, odoratum et tactum. Per has enim fenestras ille interior homo exteriora prospicit, prospecta cognoscit, cognita concupiscit. Que quidem fenestre ab ipso corporee domus fabricatore Deo ad uisibilium rerum et ex ipsarum consideratione sui quoque notitiam quasi quoddam  lumen maxime necessarium conferendam in fabrica corporis nostri disposite sunt. Quibus tamen fenestris ad necessitatis usum concessis ipse hospes abuti potest, ut tenebras magis quam lucem ingerant, et mortem potius quam uite necessaria introducant. Inde enim propheta ait: Mors ascendit per fenestram nostram, ingressa est domus nostras . Quid autem est aliud mortem per fenestras nostras ascendere, domosque nostras ingredi, quam per sensus corporis peccati concupiscentiam habitaculum mentis introire, qua dum anima delectatur peccati morte moritur?

Claude ergo certo opportunoque tempore fenestras corporis tui: Auerte oculos tuos, ne uideant uanitatem , ne noxia foris incaute  prospiciens, unde lumen necessarium haurire debueras, mors irrepat. Lumen quippe necessarium notitia Creatoris est, que ex consideratione creature uisibilis concipi potest. Inuisibilia enim ipsius Dei, ut ait Apostolus, per ea, que facta sunt, intellecta conspiciuntur . Intuere uniuersitatis pulchritudinem, celi, terre, maris et omnium, que in eis sunt. Cogita, qualis, quanta, quamque decora fabrica. Ratiocinare tecum et dic: O quis, qualis quantusque est, a quo hec omnia sunt creata, disposita, ordinata? a quo hec reguntur, gubernantur, continentur? Iustissime est hic talis et tantus timendus, honorandus, diligendus. O infelicem hominem, si ei non seruiat, cui seruiunt hec omnia; ei non obediat, cui obediunt hec omnia;  eum non diligat, qui pro nulla necessitate, sed sola bonitate sua et hominem creauit et omnia!

Hec et his similia si ratiocinando tecum pertractes, ut ex creaturarum inspectione Creatorem earum cognoscas, honores et diligas, lumen necessarium tibi fenestre corporis tui hauriunt, ad quod certe ab ipso Creatore tibi concesse sunt. Si autem tu has uisibiles intuens creaturas, ipsas magis quam Creatorem ipsarum uelis diligere, earum aspectu et usu amplius quam Conditoris ipsarum cognitione et amore delecteris, mors per fenestras tuas ingressa est; et que te illuminare debuerunt, lumen tibi uerum abstulerunt, quique ministri necessarii esse debuerant, raptores nefarii tibi facti  sunt, quia anime tibi uitam que cognitio et amor Dei est, rapuerunt. Fenestre ergo interioris hominis sensus corporis sunt, que tamen iuxta arbitrium hominis, cui deseruiunt, uel commode uel nociue esse possunt.



CAP. Iu. De ostio domus.

Porro huius parietis ostium quid aptius quam os hominis dici potest? Sicut enim clauso ostio quid in domo sit, ab his, qui foris sunt, nescitur, aperto autem, quid intus habeatur, agnoscitur; sic, clauso oris ostio, quid in corde sit, latet. Si uero ad sermonis uerba formanda reseretur, quid intus habeat loquens, facile peruidetur. Unde scriptum est: Stultus si tacuerit, sapiens putabitur . Stulto enim tacente, quia ostium oris clauditur,  intus latens stultitia occultatur, que procul dubio se proderet, si oris ianuam sermo loquentis aperiret. Ex abundantia enim cordis os loquitur , quia quod in cordis secreto latitat, per uerba publicandum foras emanat. Non ergo incongrue ostium huius, de qua tractamus, domus os corporis dicitur, quod ad arbitrium hominis et aperitur et clauditur.



CAP. u. De tecto domus spiritalis.

Posuimus ergo huius spiritalis edificii fundamentum, ereximus parietes, et in ipsis fenestras et ostium; restat, ut superponamus et tectum.

Tectum iam sepe dicti edificii stabilitas loci non inepte dici potest, si tamen loci situs spiritalis uite proposito contrarius uel aduersarius non est. Tectum  enim domus tempestates cohibet, imbres arcet, uim uentorum excipit, inhabitatori domus quietem et securitatem parit. Sic et loci stabilitas uel locus schole uirtutum et Dei seruitio congruus tempestates, imbres, uentos et procellas tentationum reprimit, et quietem tibi et serenitatem bene uiuendi defendit.

Annon tempestas permolesta est in eo loco te constitutum esse, ubi ipsa loci facies male blandiens ad ea te agenda alliciat, que agere omnino non liceat? Ubi uidere ineuitabile sit, que appetere fas non sit? Ubi etiam inuitus uideas et audias, que non modo perpetrare sed etiam cogitare non audeas? Annon imbres uehementes et totam anime substantiam opprimentes, infundentes, mollientes  seculi sunt diuitie, blanditie, mollitie, que nisi stabilitate loci, spiritali proposito congruenti arceantur, etiam inuitum et renitentem trahunt, opprimunt, emolliunt? Nonne uenti uiolenti sunt seculi amatorum contubernia, qui plerumque uerbo, semper autem exemplo quodammodo compellunt amare, quod amant, ipsamque uirtutum substantiam totis uiribus impetunt, et persepe ruere faciunt?

Necessarium est igitur, ut cum huius, fabrice spiritalis fundamentum mentis stabilitatem posueris corporisque sensus in Dei timore et amore stabilieris, quasi tectum necessarium addas et stabilitatem loci, ut totus stabilis, iugiter tutus, semper quietus esse possis et securus. Habes ergo spiritalis  fabrice perfectam domum, fundamentum, parietes et tectum.

Nunc quia spiritale stabilitatis edificium depinximus, restat, ut prouisores habitatoresque eius hospitem et hospitam amborumque sobolem, omnemque domus describamus familiam: postremo quid hanc domum stabilem, quietam pacatamque seruare, quidue stabilitatem, pacem et quietem eius perturbare possit, uideamus.



CAP. uI. De inhabitatoribus domus.

Quis igitur uerius huius domus inhabitator. hospes et rector dici potest quam spiritus hominis, qui in ipso est? Ipse enim hanc ipsam domum, gratia fretus diuina sibi edificat, edificatam inhabitat, regit et gubernat. Sed nunquid solus? non  solus. Habet enim cooperatricem sedulam et adiutricem indefessam. Habet quippe uxorem sobriam et modestam, pudicam et honestam. Habet, inquam, uxorem naturaliter sibi ingenitam et coniunctam rationem; cuius quidem si ipse omnia agat cum consilio, nichilque facere presumat, nisi quod ipsa hortatur, suggerit, monet, sapienter ac decenter prouidere, et iuste cuncta disponet. Ipsa enim naturaliter omnia iusta et honesta desiderat et diligit, inhonesta uero et iniusta totis uiribus aspernatur et odit.

O igitur felicem spiritum, si huius tam sapientis et tam sobrio decore prefulgentis, tam formose et gratiose uxoris castis delectetur amplexibus, cuius doctus consilio, fretus auxilio nocitura declinet  uniuersa, et queque concupiscat agatque profutura! Duas naturas Deus in anima posuit, unam superiorem, id est rationem; aliam inferiorem, id est sensualitatem. Ratio est uis superior seu uirtus anime qua inhiat spiritalibus, et imaginem Dei conseruat in se. Sensualitas inferiora ista et uisibilia administrat et disponit, que sensibus corporeis percipi et concupisci possunt.



CAP. uII. De triplici prole spiritus et rationis.

Nec solum tot tantisque bonis abundabit hec felix copula, sed etiam prole beabitur amabili, eleganti, generosa. Huius enim coniugii spiritalis fructus prima fides est, secunda spes, tertia caritas. Nihil enim sperari, uel speratum amari potest, nisi  prius esse credatur. Credi autem potest, si non speretur uel ametur.

Primam ergo natu fidem esse dicimus. Statim enim ut ratio et spiritus mutuis commiscentur amplexibus, fides elucescit. Fidem ratio parturit. Rerum namque, quarum notitiam a spiritu corpus inhabitante et uiuificante percipimus, causas et origines duce ratione inuestigamus. Cum enim uniuersitatis pulchritudinem, celi terreque machinam, opus mirabile delectabileque homo inspicit, opificem et auctorem operis ratio perquirit. Ratiocinando enim colligit, quod nichil horum per se uel a se subsistendi initium habuerit. Si enim hec per se uel a se ipsis facta fuissent, quare et alia his similia postea a se ipsis facta non fuissent, uel inpresentiarum  non fierent? Patet ergo, quia conditorem habuerunt, qui hec, quando uoluit, fecit, et postea, quia noluit, his similia non fecit.

Amplius: sic hec a se ipsis suum esse habuissent, nulli profecto mutabilitati, uarietati uel defectui subiacerent; quia, sicut sibi ipsis essentiam, sic sibi immutabilitatem et indefinitiui status eternitatem contulissent, et sicut esse, sic utique uerum et optimum esse sibi uindicassent. Quia igitur mutabilitati et defectui subiecta sunt, quod a se ipsis non sint, ipsa ostendunt. Necesse est ergo aliquid esse, a quo omnia habeant suum esse. Quisquis autem ille est, ipse creator et dominator Deus et Dominus uerus et solus est.

 Taliter cum ratio hominem instruit, unius uerique Dei fidem gignit. Ratio ergo Deum esse asserit et irrefragabili argumentorum ueritate conuincit. Fides itaque primogenita est soboles ex copula spiritus et rationis procreata, post cuius exortum ordine et etate secunda spes gignitur.



CAP. uIII. De spe.

Postquam enim quis Deum esse, et in Deum credere ceperit, consequens est, ut bonum et iustum esse dubitare non possit. Quod enim non bonus uel iniustus sit uel esse possit, ratio credere prorsus renuit, neque hoc ullo modo sensus hominis integer uel incolumis uel cogitare presumit. Cum enim iustitia sit tribuere cuique rei, quod suum est, nichil tam iustum est, ut Deus, qui hoc solus uere pleneque  obseruat, et creature iustitie perceptibili rationem inseparabilem et naturalem iustitie magistram indidit, que hanc ab ea iugiter exigat, et in quantum eam sequi uoluerit, a iustitia deuiare non sinat.

Cum ergo Deum iustum et bonum omne cor et lingua concorditer fateatur, perspicuum est, quia quod ipse est, non amare non potest, et sue essentie contrarius et inimicus esse. Bonus igitur et amicus est Dei, malus et iniustus inimicus est Dei. Ratio autem necessarium esse astruit, ut beneficium Dei et iustitie amico, supplicium uero Dei et iustitie debeatur inimico. Cum enim creaturam bonam esse uel dici aliud non faciat quam id uelle, quod Creator suus uult, malam uero id nolle, quod Creator uult; quis ratione utens Creatori, cui omnis  creatura iustissime subdi debet, obtemperantem gloria, rebellantem uero dignum pena non iudicet? Bonis igitur bona, malis mala deberi, necessariis ratio obtinebit argumentis.

Hinc itaque spes nascitur. Quia postquam homo Deum esse, et bonum et iustum esse crediderit, quod bonis bona, malis mala, iustitia id exigente retribuere debeat, dubitare ratio non permittit. Habes ergo fidem et spem ex coniugio spiritus et rationis prodeuntes.



CAP. IX. De caritate.

Nouissima autem etate, sed prima dignitate caritas generatur. Nihil enim amatur, nisi prius et speretur et credatur. Qui ergo Deum esse, et omnia  fecisse credit, qui tam delectabilia et utilia sibi mundane fabrice opera conspicit, et ea gratuita conditoris pietate sue necessitati et utilitati seruire cognoscit, quomodo eum non totis amabit uisceribus, cuius tam amabile et tam utile sibi intuetur opus? Quomodo eum non amare potest, cuius opera non amare non potest? Solent homines, cum utile, firmum ac decorum artificioseque compositum hominis uident opus, mirari artem, laudare et amare artificem, cum tamen nichil facere possit homo, nisi ea, que Creator facit, uel separata coniungere uel coniuncta separare. Si ergo propter tantillum id, quod facere qualitercunque uidetur homo, ab homine amatur, iustissime profecto amabitur Deus, qui elegantissimum et infinita admiratione dignum uniuersitatis  opus, ipsum quoque hominem fecit, et id ipsum, quod potest, homini posse dedit.

Intuere solem, lunam, stellas, uolatilia celi, terre animantia, flores et fructus, et si homo, si rationabilis es, certe Conditorem omnium horum non amare non potes. Quis enim totis medullis eum non diligat, qui omni spiranti uitam, cernenti lucem, uescenti escam dat? Enumera, si potes, Creatoris tui tibi concessa beneficia, sui, quo te fouet, amoris indicia; et quia aliud ei pro his omnibus retribuere non uales, amantem saltem redama, non quantum deberes, sed quantum uales.

Ecce ut innumera corporis et anime beneficia taceamus, duo tantum proferamus in medium, uitam et uictum. A quocunque hominum hec haberes,  intimo eum procul dubio, totoque affectu diligeres. uidemus homines ab hominibus non uitam et uictum sed aliquod uite et uictus adminiculum consecutos, tanto eos ardore amare, ut uitam ipsam non cunctentur pro eis amittere. Quanto ergo amore a te, o homo, colendus est Deus, a quo habes, quidquid habes, quidquid es, quidquid potes?

Hec cum ratio spiritui loquitur, taliterque hominem absque omni uerborum strepitu instruit, simillimam sibi prolem caritatem gignit. Patet ergo per hec, que breuiter succincteque prediximus, et his similia, quia caritas rationis est filia. Ex copula ergo legitima spiritus et rationis fides, spes, caritas procreantur.



CAP. X. De sensualitate rationis ancilla.

 Sed contingit quandoque, ut legitimi, casti et honesti amoris oblitus spiritus, adulterinis et incestis delectetur et immoretur amplexibus. Habet enim ratio ancillam naturaliter lasciuam et petulcam, incontinentem et impudicam, sensualitatem uidelicet, cuius quidem officium esset, si legem sibi a Deo constitutam uellet custodire, domine sue rationi in omnibus et per omnia obedire. Ipsa enim tunc tantum recte incedit, cum a magisterio et imperio rationis non recedit.

Et sepenumero euenit, ut dominam ancilla proterua contemptui habere, et sua desideria sequi incipiat, ipsumque domine maritum suos ad amplexus impudicos alliciat. Cuius blanditiis spiritus irretitus, legitime uxoris oblitus, totum se ancille  tradit amoribus. Quem ipsa carnis illecebris infatuatum ita reddit amentem et stultum, ut ea tantum que uisibilia et terrena sunt, sapiat, celestium uero et inuisibilium fidem, spem et amorem omnino postponat.



CAP. XI. De triplici prole spiritus et carnis.

Contingit ergo, ut ex hac copula adulterina fedissima pignora et legitimi tori pignoribus omnino contraria et dissimilia procreentur, infidelitas scilicet, desperatio et Dei contemptus.

Cum enim spiritus sensualitatis blanditiis captiuatus ea tantum amare ceperit, que corporis sensibus hauriuntur, contigit plerumque, ut, quia ea tantum, que uidentur, amat, inuisibilium fidem  prorsus amittat; et quia uisibilia et sensibus corporis perceptibilia diligit, ea solummodo putet esse, que diligit. Hinc ergo infidelitas uel perfidia nascitur; quia, dum terrena et uisibilia nimium diliguntur, celestium et inuisibilium fides amittitur. Ita enim homo plerumque consuetudine peccandi opprimitur et obcecatur, ut uera et eterna bona que dote nature illustratus et uidebat et appetebat, postea turpibus desideriis dementatus nec uideat nec appetat. Hinc enim scriptum est, quod, postquam rex Babylonis regem Ierusalem cepit, oculos eius eruerit, quia, postquam rex confusionis diabolus uel peccandi usus regem Ierusalem, id est spiritum hominis sue procurationis regnum in pace disponentem prauis desideriis uictum captiuauerit,  omne in eo fidei lumen exstinguit. Ex hac ergo spiritus et sensualitatis copula incesta fructus nequam, scilicet infidelitas emergit.

Cui desperatio procreationis ordine succedit; quia sperare nemo potest, quod esse non credit.

Iam deinde sequitur Dei contemptus; quia qui fidei oculos, spei quoque anchoram amisit, restat, ut ipsum quoque Deum contemnat, ad cuius honorem uel amorem, infidelem et desperatum nec fides astringit, nec spes allicit. Sicut ergo ex legitimo et honesto rationis et spiritus connubio fides, spes et caritas procreantur; sic ex sensualitatis et spiritus adulterio his contraria pullulant germina turpia; et sicut ex illis tribus omnem uirtutum chorum, sic ex his tribus omnia monstra uitiorum constat propagari.  Que enim uirtus deest uel deesse potest, ubi fides, spes et caritas est? Nam ullam, ubi hec sunt, abesse uirtutum nec fingi quidem uere potest, unde et Apostolus cum premisisset: Nunc, in hoc scilicet mundo, cognosco ex parte, tunc autem, in futura scilicet uita, cognoscam, sicut et cognitus sum, subiunxit: Nunc autem manent fides, spes, caritas, tria hec , quasi diceret: Tunc cognoscam, sed nunc ut ad id perueniam, manent fides, spes, caritas, tria hec. Pauca quidem hec tria, sed multum utilia, ex quibus uniuersa uirtutum familia procreatur. Nunquid enim humilitas, obedientia, patientia, prudentia, iustitia, fortitudo, temperantia laudabilis, Deoque acceptabilis fuit uel  esse potuit, nisi quam fides lactauit, spes aluit, caritas roborauit?

Ex his ergo tribus relique uirtutes prodeunt, aluntur et subsistunt. Ac econtra ex uitiis tribus iam dictis, que his tribus uirtutibus contraria sunt uitiorum omnium agmina feda proruunt, et quidquid mores corrumpit fedatque, ex hoc trium, infidelitatis scilicet, et desperationis et contemptus Dei prorumpit radice uitiata.



CAP. XII. De discordia uirtutum et uitiorum.

Contingit ergo inter hec, castra legitima uirtutum et phalanges turbulentas uitiorum graues discordias et bellum implacabile exoriri; quia cum naturaliter exercitus uterque dissideat, ut sibi inuicem aduersetur, iugiterque compugnet necesse est.

 Ex hoc ergo dissidio belloque continuo quies interna domini domus perturbatur, totaque domus fabrica labefactatur, conquassatur, euertitur. At si legitimum domine rationis thalamum maritus fidelis non deserat, totum hoc domus sue edificium in perpetuum stabilietur, et ipse quiete continua et pace interminabili in ea perfruetur.



CAP. XIII. Qualiter ratio ancillam lasciuientem humiliet: et qualiter ratio maritum admoneat?

Ad suam ergo suorumque salutem et quietem iugiter conseruandam id erit necessarium rationis officium, ut ancillam lasciuientem domet, premat, castiget, ut famulam se esse cognoscat, et domine thalamum impudica non appetat. Quod si uel leuiter id scelus eam affectare persenserit, tot tantisque  laboribus eam humiliet, doloribus excruciet, ut dum uix misera conceditur uita, nulla eam prorsus delectet lasciuia.

Maritum quoque suum sine intermissione admoneat, ne ancille male blandientis lenociniis molliatur, ut omnes eius blanditias sue salutis insidias esse meminerit, totumque ei suspectum sit, quidquid specietenus transitorieque iucundum et delectabile anteponit.

Talibus ergo consiliis exhortationibusque continuis si spiritum ratio iugiter confortet et instruat; famule uero sensualitatis ausus illicitos et infrunitos fortiter premat, ipsa quidem cum suo consorte, amore mutuo castoque delectati conquiescent, prole nobili et beata, omnique uirtutum decore  perornata, familiaque frugi et disciplinata ditabuntur, totumque illud angustissimum domus sue edificium stabile et inuiolabile permanebit, nullaque prorsus foris impellente tempestate quatietur, si intus amor castus, ordoque debitus per omnia et in omnibus conseruetur.

Et hunc amorem castum, hunc ordinem debitum persepe hec famula impudens et infrunita perturbat, dum locum, thalamum et dignitatem domine presumptuose nimis affectat ancilla ignobilis. Solet enim ut ad suum amorem degenerem ipsum dominum suum, domine sue maritum possit attrahere, mundi opes, honores, uoluptates quasi quedam mellita ei ueneni pocula propinare. Hec enim ad  tempus dulce sapiunt, sed ad ultimum eterne mortis aculeo fauces anime transfigunt, sed agit totis ingenii uiribus famula uersipellis, quatenus ametur quod delectat, occultetur quod enecat.



CAP. XIu. Suggestio, ancilla ad dominum.

Proponit ergo iugique susurrio auribus domini domus instillat, quam iucundum, quam utile sit pecuniis, auro, argento, gemmis perlucidis, lapidibus pretiosis, uestibus uariis et operosis, agris et possessionibus latis et spatiosis abundare: quam honestum potentia et dignitate humana, celebrique nominis splendore ex transitoria potestate et honore conquisito gloriari: quam suaue uariis ciborum saporibus, suauibus pigmentorum et florum odoribus, omnis generis musicorum tinnulis cantibus,  amenitatibus pratorum, nemorum, riuulorum, canum uenatibus, ceruorum et caprearum saltibus, accipitrum ludis et uolatibus, mulierum formosis aspectibus et uoluptuosis attactibus delectari. Has ergo aliasque huius generis, dum spiritui sensualitas suggerit uoluptates, quasdam, ut ita dixerim, in hac pacata et qui ta stabilitatis domo suscitat, commouetque simultates. Hoc enim totis molitur uiribus, ut connubii legitimi inter rationem et spiritum diuortium faciat, et ipsa in locum repudiate succedat. uoluptates enim transitorie iuris eius sunt. Ideo amari nullatenus possunt, nisi ratio, que naturaliter omnium inimica est temporalium uoluptatum, repudietur, et meretrix sensualitas loco legitime uxoris subrogetur, ametur,  dominetur.

Cum ergo spiritum ad amorem uoluptatum impulerit, iam locum domine inuasit, iam se loco ingenue rationis famula turpis persuasit adamandam. Consequens est ergo, ut edificium, quod rationis consilio et ope suffultum regebatur, ipsa repudiata et pellice adamata uacillet, cadat, destruatur. Hi enim pellicis eius mores, hec ingenita ei uanitas est, ut quisquis eius amori inheret, hunc ad amorem temporalium et instabilium rerum precipitet. Quicunque autem instabilia amat, ipse necesse est instabilis fiat: In circuitu enim iuxta Prophetam, impii ambulant , non stant, id est stabiles esse non possunt, sed ambulant in circuitu, id est in uolubili et instabili, in uolubilium et instabilium  rerum temporalium appetitu. Qui ergo instabilia diligunt, stabiles esse non possunt, sed cum ipsis uoluuntur et rotantur, quorum se temporali uoluptate perfrui gratulantur.

Liquet ergo, quia cum spiritus sensibilium et instabilium rerum amori deditus instabilis efficitur, stabilitatis edificium, quod ipse stabilis permanens ope rationis regere debebat, labitur, prosternitur, dissipatur; unde claret spiritus et sensualitatis copulam nefariam intestine seditionis et totius destructionis esse materiam, et hanc ordinatissimam domum omniaque eius bona in nichilum redigi, si hoc publicum malum non contingeret precaueri.



CAP. Xu. Qualiter ratio uigilans maritum premoneat et spiritum alloquatur.


uigilet ergo ratio aduersus hoc periculum precauendum, uigilet: undique circumspiciat, ipsumque suum consortem ad hoc nefas declinandum sine intermissione premonere et premunire non negligat. Opportune et importune ei predicet, eum erudiat, mundi uoluptates, quas ad se commendandam callida dolosaque promittit ancilla, inane tantummodo boni uel beatitudinis nomen pretendere, et in his rem uel essentiam beatitudinis esse nullam. Sic ergo eum iugiter alloquatur, ne malesuadis sensualitatis blanditiis ad translatoriorum et falsorum bonorum amorem attrahatur:

Quod uel quale bonum est uel esse potest, quod transire ac deperire necesse est? Imo quomodo  bonum est, quod profecto nichil est? Nulla enim sunt, que transire possunt. Habent quippe transitoria essentie imaginem aliquam, sed ueritatem nullam. Si ergo nec uere sunt, quomodo uera bona esse possunt? uere ergo desipiunt, qui ea quasi bona amplectuntur et diligunt. Nonne insipientie res est, ut ea ames, que diu amare non potes? ut ea dicas uel uelis esse tua, que nec sunt nec fieri possunt tua? uis audire quid tuum est? Audi breuiter. Tu et que in te uel infra te sunt, tua sunt. Quidquid enim tu non es, uel infra te situm non est, tuum non est. Si ergo tui compos eris, omnia tua in te habebis. Noli ergo tuum aliquid extra te querere, que intra te tantum poteris inuenire. Omnia enim transitoria, non in proprietatem, sed  ad corporis necessitatem subleuandam homini concessa sunt. Si enim uere propria hominis essent, utique nec deseri ab homine, nec deserere hominem possent. Nunc autem quia et deseruntur et deserunt, quod propria hominis non sint, ipsa ostendunt. Non ergo appetas tanquam propria, que a te natura fecit aliena.

Quisquis ergo mortalium rerum terrenarum extra se positarum aliquid suum proprium esse dixerit, hic profecto nec sui conditionem, nec conditarum rerum ordinem, nec Conditoris earum intentionem adhuc bene uel plene intelligit. Ita enim Deus hominem condidit, ut reliquam uisibilem creaturam homini non in proprietatem daret, sed in necessitatem accommodaret subleuandam, et eadem, que  humana necessitas exigit, eque omnibus prestarentur, quibus non ad uoluptatem, sed ad necessitatem eque omnes et communiter uterentur. Que Creatoris intentio hinc apertissime coniici potest, quod lucis istius uisibilis beneficium gratissimum et maxime homini necessarium eque omnibus, nec plus uni quam alii prestatur. Non solis, lune uel stellarum splendor, non pluuia uel ros uarieque temporum uicissitudines magis unquam alii deseruiunt, nec plus in sui obsequio personam diuitis quam pauperis, nobilis quam ignobilis, regis quam militis attendunt. Liquet ergo, quia sicut celi beneficia omnibus communia sunt, sic terre quoque fructus uel opes omnibus communes esse deberent,  si hoc hominum cupiditas inexplebilis permitteret.

Quare enim, o homo, maiorem tibi terre uel fructum terre rapias portionem, cum ipsa elementa, quorum commistione et potentia effectiua fructus terre proueniunt, non tibi magis quam proximo tuo faueant, sed eque omnibus naturalis efficacie beneficium impendant? Quecunque ergo, que necessitas tua non exposcit, quasi propria tua sint uel esse possint, tibi attrahis, non hoc est propria congregare, sed rapere aliena. Hinc enim recte per quemdam sapientem  dictum est: Omnis diues iniquus aut heres iniqui. Cum enim iuxta has fallaces diuitias ille diues sit, qui abundantia opum terrenarum ceteros excellit, certe aut ipse has congregauit  diuitias, aut hereditauit ab aliis congregatas. Sed quodlibet horum fuerit, ipse procul dubio iniquus est, quia ea, que ut omnibus essent communia, et cunctis eque secundum singulorum necessitatem dispertienda Deus creauit, aut ipse necessariis non contentus aliorum usibus debita rapuit, aut ab aliis iniuste acquisita rapine heres possidenda suscepit, digneque talis et nomen et iniquitatem raptoris hereditauit, si tamen ea, que proprie necessitati superfluunt, egentibus distribuere et communia facere recusat. Multum itaque a iustitia Dei exorbitat, qui aliquid in hoc mundo extra se positum proprium sibi deputat. Non ergo ab homine amanda sunt, que hominis propria non sunt, et necessario uel deseruntur uel deserunt.

 Sed age, queso, quid si hec terrena bona momentanea et fugacia non essent, et propria hominis esse possent, quid in eis est, quod homo rationali iure amare debeat, imo quod diligentius consideratum inspectumque non uilescat? Hec sunt itaque, que admirantur amantque homines, opes, honores, uoluptates? Singula nunc horum attentius inquiramus, et si hominum amore digna sint, uideamus.



CAP. XuI. Ratio suggerit diuitias contemnendas.

Opes ergo terrene, quarum desiderio humana exardescit ambitio, auro, argento, lapidibus pretiosis, agris et possessionibus spatiosis, uestibus uariis et operosis continentur. Primum hoc de auro et argento lapidibusque pretiosis, que prima mortales ducunt, dicere licet, quia ut magni pendantur  ab hominibus, non hoc innata eius dignitas uel utilitas, sed, ut ita dictum sit, infatuata hominum uanitas fecit. Quid enim tam fatuum, tam uanum, quam primum dignitatis uel utilitatis ei rei tribuere locum, que ultimum uix possidet, et quasi necessaria uel plus quam necessaria amare, que nullatenus exigere uidetur humana necessitas? Quod licet apertum, et nulli fere incognitum sit, tamen hinc luce clarius constat, quod gentes plereque sunt, que huiusmodi diuitias inutiles nec habeant nec habere curant. Sicut ergo plerique, sic certe qui ubique terrarum sunt homines, his si uellent, utique carere possent. Et o si possent, ita his quoque carere uellent! Procul dubio felicius et  equabilius sic se humanum genus haberet. Quid enim non cogit mortalia pectora auri sacra fames? Nullum incendium, nullum unquam diluuium tantas, quantas hec fames canina, strages dedit: nichil humanum genus a salute corporis et anime sic peruertit, sic euertit.

Quare ergo tanto affectu ametur, tanto strepitu desideretur ab homine id, in quo utilitatis uel boni nichil aut certe permodicum est, incommodorum uero plurimorum et inestimabilium malorum materia et causa est? At hominum uana et insana fatuitas hanc humani generis decipulam utilissimis et permaxime necessariis rebus anteponit, et rei, que fere nullius est meriti, falsam dignitatis et  utilitatis nomen estimatione annectit sua. O sensum hominis rationalis multum a ratione degenerantem! Solent homines pro modico auri uel argenti pondere pretiosarum et pernecessariarum rerum, frumenti scilicet, uini uel olei quam pondus pergrande argenti uel auri. Hec enim hominum sustentant et alunt uitam; illa uero salutis et commodi nichil, plurimum uero incommodi et perditionis hominibus addiderunt. Errare est ergo aliter de rebus, quam ipse res se habent, iudicare, et res infimi meriti, meliores melioribus estimare.

Sed fallit homines nondum per omnia elimate ueritatis tramitem gradientes talium rerum postrema quedam et prorsus inutilis pulchritudo, ut quantum speciose, tantum pretiose ab imperitis estimentur.  Sed esto, sit talium rerum tanta dignitas, quanta et uenustas; quid tamen tua refert, o homo, pulchritudo aliena, quam admirari potes, sed tuam profecto facere non potes? Quare ergo admireris amesue ea, que tua non sunt, et que tuo amore et admiratione prorsus indigna sunt? Si enim tuam perpendas dignitatem, nullius inanimate rei miraberis claritatem. Omnia enim inanimata tue excellentie subtracta, admiratione uidentur indigna.

Quisquis ergo talia miratur, diligit, uel magni pendit, uel in eorum adeptione uel possessione aliquam credit maiorem quam in metallis reliquis beatitudinis inesse portionem, ipsam ueritatis ducem animeque lucem nondum per omnia sequitur  rationem. Si enim eius monitis obaudiret, non plus aurum et argentum quam ferrum quereret uel amaret, nec gemmas pluris quam silices estimaret. Utilius est enim ferrum quam aurum uel argentum et silices gemmis sunt necessariores.



CAP. XuII. Suggerit ambitionem possessionum dimittendam.

Agrorum uero et possessionum ambitio, dum necessitati fragilitatis humane pretendit, que sine horum redditibus subsistere nullatenus potest, cupiditatis uitium necessitatis nititur obtentu palliare. Quia enim horum usum corporis exposcit infirmitas quod hec ultra necessitatem congregare, et in proprietatem homo sibi uindicare licite possit, arbitratur.

 Et scimus quidem fructus terre animantium deberi alimentis, sed salua id hominum omnium gratia dixerimus, moderatius et sobrie his magis uidentur uti iumenta quam homines. Bruta enim omnia ea tantummodo appetunt, ad que naturali trahuntur appetitu, et in usu eorum necessitatis metas non excedunt. Homo enim necessitate non contentus cupiditati habenas laxat, et tanta necessaria se habere putat, quanta auaritia instigante habere desiderat. Unde fit, quod utinam non fieret! ut quod multis sufficere poterat, in proprietatem uindicet sibi unus solus homuncio; et quia uni plurima superfluunt, pluribus etiam necessaria subtrahantur.

Hinc enim primum in genere humano egestas  misera et penuria tristis exorta est, quia ea que equaliter omnibus diuisa, omnibus sufficientia esse poterant, aliqua hac equalitate non contenti, dum sibi superflua, quomodocunque acquisita attraxerunt, multorum necessitati debita rapuerunt. Si enim necessariis contenti essent homines, sufficere possent omnibus omnia; et si quod nature sat est, replere tantum indigentiam uellent, agrorum multorum et possessionum latarum redditus non ambirent. Id enim solummodo ab homine appetendum est, quod nature sufficit, non quod uoluptas concupiscit. Tu ergo, si nature tantum satisfacere quesieris, paucis minimisque contentus eris, sicque studebis uiuere, ut nichil in uita appetas, quo carere possis et uiuere.



CAP. XuIII. De contemnendo uestitus decore et pretio.


De uestium autem decore uel pretio gloriari, homini mente Deo simili prorsus uidetur indignum. Quomodo enim decorare uel ornare hominem potest, quod multo indignius et abiectius homine est? Meliora quippe et digniora rebus, que inferioris dignitatis et meriti sunt, dignitatem uel ornatum addere possunt; inferiora uero excellentioribus condignum decorem, quem non habent, conferre nequeunt. Cum autem homo creatura uisibili dignitate superior sit, quidquid infra ipsum est, condignum ei decorem addere non ualebit. Multum ergo se infra se detrudet homo, cum ipse rerum decus ceterarum, a rebus infimis appetit ornamenta.

 Audi indignam homine, audi ridendam omni sapienti uanitatem. Solent homines bestiolarum, imo murium quorumdam pelliculas fetidas colorare, et hoc se amictu ridiculo adornare, multoque idcirco digniores et honorabiliores estimare. O insigne decus, quod confert ridiculus mus! Student quoque sericis, auro, argento, gemmis radiare, eosque alienum a se splendorem sibi arrogare, indeque gloriari non pudet, quasi, si quid est in hoc splendore precipuum, non id ab homine homini assutum, sed a natura homini fuerit attributum.

Atqui quantumlibet tibi alligaueris, o homo, huiusce decoris non tui, a liliorum profecto rosarumque decore superaris; quia nec Salomon in omni gloria sua coopertus est sicut unum ex istis. Et si  beatitudinem in tali decore estimas aliquam, beatius te esse fenum agri necesse est fatearis.



CAP. XIX. Quod honor mundi nichil sit.

Honor uero mundi, pro quo adipiscendo totum fere hominum insanit genus, quam exilis, quam leuis, imo quam nichil sit, hinc mecum perpendas licebit. Opes seu uoluptates necessitati humane aliquod possunt ferre subsidium. Honor uero nec anime nec corpori salutis uel utilitatis afferre quidquam potest. Quid enim laus uel celebritas, dignitas uel opinio preclara, longe lateque uulgata, que omnia ad honorem quasi membra quedam ad caput proprium referuntur; quid, inquam, hoc salutis uel uirtutis hominibus adiicere possint, prorsus ignoro. Hec enim salutem uel uirtutem a quouis habitam  monstrare uel diuulgare possunt, dare non possunt. Quid namque sapienti honor uel gloria forinsecus oblata addere poterit, qui gloriam eam tantum, que ab intus est, querit? Etenim, ut Propheta ait: Omnis gloria filie regis, id est anime sapientis, ab intus . Sapiens enim non ut fauorem sibi transitorium conciliet, sed ut conscientiam tantum ditet suam, opera uirtutis exercet.

Et nomen quippe et meritum sapientis perderet, si pro hominum fauore uel honore ad nichil utile laboraret. Ad quid enim utile est, quod nec corpori nec anime prodesse quidquam potest? Nihil ergo prodesse sed non nichil obesse potest. uirtutem enim uel salutem, quam conferre non potest, auferre potest; et bonum, quod tribuere nequit, destruere  plerumque consueuit. Plerique enim, qui nondum in uirile et perfectum uirtutis robur euaserunt, cum honoribus et fauoribus excipiuntur humanis, ipsis delectari et gloriari incipiunt; et qui uirtutis fruge florere uidebantur, dum ipsam nutricem et matrem uirtutum omnium humilitatem deserunt, arrogantie aurigine percussi arefiunt. Nisi enim in humilitate perstiterit, ipsa se ipsam uirtus interficit; quia dum mentem inflat, se ipsam necat: et dum in superbiam cor erigit, seipsam elationis gladio transfigit. Cum enim de uirtutis conscientia mens inflatur, quidquid habere uirtutis uidebatur, enecatur.

Quare ergo desideres, quod utilitatis nichil, uanitatis uero plurimum afferre consueuit? Non ergo  honoris uel laudis auidus sis, sed ad hoc tota auiditate moribus probis enitere, ut laude et honoribus dignus esse possis. Alterum enim horum uanitatis, alterum probitatis est: et sicut unum uirtutem eneruare et necare, sic aliud uirtutem dare et conseruare consueuit. Quicunque ergo uirtutis iter incedens de promulganda fama, de nomine proferendo de honore adipiscendo cogitat, ipse profecto quam apprehendere nitebatur, uirtute se priuat, et nisi totis uiribus huic uanitati obstiterit, si quid habere se gratulabatur uirtutis, amittit.

Quid ergo de miserrimis his dicendum, qui non nisi ad oculum hominis et populares auras bene facere nesciunt, et relicto conscientie thesauro de  alienis premia sermunculis concupiscunt? Hoc est rem maximi meriti uili pretio uenalem portare, hoc est frustra et absque fructu laborare, hoc est uirtutis opera, quibus uera et eterna bona emi poterant, pro uilissimis transitorii fauoris nugis commutare.



CAP. XX. Suggerit uoluptates corporis non amare.

Porro uoluptates corporis non amare homini ratione uigenti et uel tenuiter sapienti perfacile persuadendum arbitramur. Quis enim amet hominum molestissimam et infestissimam pestem hominum? Corpori namque et anime contrariam, tam carni quam spiritui uoluptatem constat esse inimicam. Quanti morbi, dolores, pestes quasi quidam nequitie fructus uoluptuosorum solent innasci corporibus?  menti uero, qua Deus nichil homini prestantius dedit, huic diuino muneri ex imagine Dei relucenti nichil tam inimicum constat esse quam uoluptatem. Siquidem uoluptas consuetudine diuturna roborata, omne cordis exstinguit lumen, consilium impedit, intellectui tenebras offundit, mentis perstringit oculos, denique eos etiam, qui sapientes uidebantur, infatuare consueuit. Dominante quippe libidine ingenium ipsum marcescere et hebescere necesse est; neque aliquis sapientie uel uirtuti locus in regno uoluptatis esse potest.

Nouit, quisquis furie huius stimulos expertus est dum tali laboraret insania, nichil se homine dignum, nichil sapientie uel uirtuti consentaneum agere uel cogitare potuisse. Quare nichil tam detestabile quam  uoluptas, que hominem, ut ita dixerim, hominem exuit, et in iumenti sensum et appetitum conuertit, que sapientiam, ingenium et intellectum, in quibus maxime dignitas constat humana, peruertit, euertit et exstinguit. Quis ergo hominum hanc humane dignitatis corruptelam procul a se abigere pro uiribus non laboret, qua certe perfacile carebit in perpetuum, si eius duntaxat deposuerit appetitum. Cupidis enim huius lutulente pestis carere molestum uidetur; non cupidis uero carere quam frui satis constat esse iucundius. Si habet hec humani generis lues insane iucunditatis et fede delectationis aliquid, unde quasi esca in hamo posita ad modicum quidem sapiat, sed aculeo torquentis conscientie  hoc se uolutabro fedantis fauces transfigat. Nam delectat quidem uoluptas ad modicum, dulcis uidetur ad momentum, sed relinquit diuturnum tristis penitentie et crudelis conscientie statim subsequens tormentum.

Stultum est autem delectationem mox transituram attendere, et subsequentem mansuram amaritudinem non uidere; appetere bonum, si tamen bonum est, quod preterit, et non cauere malum, quod finem nescit. Homo ergo, cui a Creatore concessum et iussum est, non solum aspicere presentia, sed etiam futura prospicere, fugiat ea, que falsa bona se simulant, ut uera mala adducant; fugiat ea, que facie quidem blanda, sed re ipsa prorsus exsecranda sunt: fugiat ea, que delectant ad modicum, et trahunt  attrahentes se ad interitum sempiternum.



CAP. XXI. Exhortatio auctoris.

Istis itaque similibusque consiliis et exhortationibus continuis si maritum suum spiritum ratio docere et admonere non cesset, et in suo eum amore faciet perfectum, et emule pellicisque sue, sensualitatis scilicet, stulta et malesuada consilia, damnosa nimis et inutilia esse probabit. Aedificium quoque, quod ipsa manibus compegit suis, perpetua firmitate fundabit, quia omnia stabilitati eius profutura prouidebit, et omnia ei amouebit nocitura.



CAP. XXII. De firmitate domus spiritalis.

Hec est ergo domus et edificium, corporis, sensuum et mentis stabilitas, quod iuxta ipsius assertionem ueritatis nec pluuie descendentes, nec flumina  nec uenti irruentes cadere faciunt, quia fundatum est supra firmam petram.

Quid enim pluuia nisi concupiscentia intelligitur, a qua quisque tentatur, que sensim rigorem fidei emollit, et in uoluptatibus diffleure facit? Quid flumina, nisi omnium uitiorum torrens, ad mouendam siue destruendam hanc uirtuose stabilitatis domum conglobatus? Quid uenti, nisi malignorum spirituum consilia peruersa, que per sensualitatem sibi familiarem pedisequam spiritui hominis, quem peruertere moliuntur, sine intermissione insibilant?

Irruentes ergo pluuie, flumina, uenti in hanc uirtutum  domum impingere possunt, quia omnium tentationum genera, uniuersa uitiorum monstra electorum mentem uera et perfecta stabilitate suo creatori adherentem pulsare uel tentare queunt, sed mouere uel nocere nequeunt, quia fundata est supra petram, id est ueram fidem, spem et caritatem sui Creatoris, quam fidem, quam spem, quam caritatem gignit, nutrit et custodit in nobis a Deo nobis insitum donum diuinum Deo simillime rationis.


Explicit liber de corporis, sensuum et mentis stabilitate in monasterio Tegernsee XIu. Kal. Decemb. anno 1444.





ANONYMI BENEDICTINI Qui circa seculum XII scripsit DIALOGUS DE ESU uOLATILIUM Num is in Regula S. Benedicti cenobitis fortibus et sanis indultus sit.






MONITUM.

Cum sanctissimus legislator noster Regule sue capite 39, certum quemdam, qui a monachis suis perpetuo in cibo et potu seruaretur, modum, et eduliorum genera uellet describere, his post quedam uerbis est usus: Carnium uero quadrupedum omnino ab omnibus abstineatur comestio, preter omnino debiles et egrotos. Que beati Benedicti sententia incredibile est, quantam a primis fere ordinis sui seculis usque ad etatem nostram opinionum diuersitatem generauerit, aliis existimantibus, eo regulari decreto carnium solummodo quadrupedum, non itidem bipedum et uolatilium esu monachis interdici; aliis contra affirmantibus, omnium uniuerse carnium comestionem ea monachis lege prohiberi. Rationes partium qui nosse desiderant, adeant amplissimum P. Edmundi Martene commentarium in Regulam S. Benedicti, ubi ad caput 39 ea de re cumulate disputat, et singula defensorum esus uolatilium dicta recenset. Omnia eo recidunt: S. Benedictum non sine causa et ratione loco citato carnes quadrupedum expressisse, non quorumcunque animalium; itaque uescentem uolatilibus S. Benedicto nequaquam aduersari. Idem monachis in concilio Aquisgranensi Ludouico Pio imperatore indultam fuisse. Generalem cenobitarum consuetudinem et prelatorum dispensationem eiusmodi aucupium licitum fecisse. Denique liquidum esse tam pisces quam uolucres ex aquis procreatos habere corpora eiusdem nature, nec tantam uim humanis corporibus ad lasciuiendum carnes uolatilium ministrare, quantam carnes terrestrium animantium, que cum nostris corporibus eiusdem nature sint, ut ratiocinatur Petrus Abelardus Exposit. in Hexam. apud Martenum in Thesauro nouo Anecdotorum tom. u, col. 1388. Has omnes aliasque plures ratiunculas ualide refellit auctor huius dialogi, demonstratque nullum sanum et ualentem cenobitam aut uolatilibus uesci, aut sagina uti, quin Regule S. Benedicti preuaricator existat. Quod si cui nostri temporis cenobite displicuerit, eaque propter is parum prudenter a nobis factum censuerit, quod eiusmodi libellos protulerimus, in quibus receptissimi etatis nostre mores et uulgatissime consuetudines reprehendantur: is cogitet, nos nemini legem, ad quam uitam exigat, prescribere, sed ostendere tantummodo, qui sancti Dei homines de huiusmodi rebus existimauerint, uoluisse. Superiorum erit expendere ueterum dicta et momenta, quotidieque amplius conari, ut ea Regula, cui et ipsi et monachi sunt subiecti, non secundum laxas recentiorum interpretationes, sed secundum scita maiorum et doctrina sanctitateque celeberrimorum hominum usum consuetudinemque seruetur. Ad hec semperne ad ollas carnium sedebimus, o boni? Semperne surdis ueluti auribus adeo perspicua, et salubria sanctissimi Patris nostri decreta de abiiciendis carnibus preteribimus? Nullane spes supersit, in tanta necessariarum commodarumque rerum copia ueterem tristissimamque carnibus abstinendi consuetudinem recuperandi? Liceat nobis hoc loco uerbis uenerabilis Petri, quanti uiri! uti lib. uI, epist. 15 huius capituli  preuaricatio qua ratione excusabitur? Qua causa sospes et integris uiribus monachus carnibus utens reus non esse monstrabitur? Dic, queso, si quid habes, et [si] aliqua uera uel uerisimilis ratio est, carnis tibi, si potes uindica. Non habes, non habes, inquam, ut estimo, quid dicas; non habes plane, unde periurii neuum, ne dicam, noxam expurges: obuiat Regula, contradicit iustitia. Hec sanctissimus abbas Cluniacensis. Plura in hanc rem alio loco proferemus. Interim uel solus hic Dialogus, quem nunc publici iuris facimus, uiris accuratioris regularis obseruantie studiosis ad imitanda preclara ueterum exempla sat stimuli addet. Eum ex codicibus mss. bibliothece Gemnicensis et Mellicensis trecentorum annorum damus. Alius insignis membraneus codex, ducentis circiter annis antiquior exstat in bibliotheca Gottwicensi, cum quo tamen ob triste incendium, quo totum monasterium conflagrauit, et communem inde rerum perturbationem, nostram editionem conferre non licuit. Porro quis elegantis Opusculi auctor fuerit, diuinare nondum potuimus. Suspicati sumus aliquandiu Honorium Augustodunensem esse, ut cui familiare fuerit, argumentum scriptionis dialogo exponere, in quo interroget Discipulus, Magister respondeat. Annueret etiam etas hominis. Nam cum sub finem operis Gregorii uII, nullo autem loco Innocentii III, Honorii III, aut Gregorii IX, quorum de esu carnium constitutiones, auctori nostro perquam commode accidissent meminerit, uix dubitari potes,  eum seculo circiter duodecimo floruisse. uerum quia nec Honorius ipse libro Iu De luminaribus Ecclesie inter sua opuscula hunc Dialogum recenset, nec ullus codex nomen Honorii prefert, reiecta ea opinatione rem incertam relinquere satius uisum fuit.



Incipit Dialogus cuiusdam magistri de esu uolatilium, non licito monachis sanis  .


 Discipulus. uelim scire, si ex Regula Sancti Benedicti, eximii preceptoris monachorum, esus uolatilium indultus sit sanis monachis. uidetur enim mihi et multis aliis mecum in id ipsum sentientibus  ; quod prefatus institutor permiserit nobis uolatilia comedere, dum nos nominatim ab esu quadrupedum  tantum curauit suspendere.

Magister. Ita multi intellexerunt et docuerunt. uerum ut utar uerbis Apostoli scribentis Philippensibus : Si quid aliter sapimus, id ipsum reuelauit nobis Deus.

Disc. Mihi, obsecro, ne abscondas, quid de hac re ex diffinitiua  sententia sentiendum tenendumque, Deo reuelante, censeas; ut illud: Qui audit, dicat, ueni , adimpleas. Ita enim poterit  fieri, ut fortasse meliora et saluti uiciniora a te audiens, caliginem carnalis intelligentie ab oculis cordis incipiam detergere, et lumen spiritualis scientie illuminatus agnoscere.

Mag. Faciam, quantum Deus mihi uires dabit; nec me petitio tua grauabit: si tantum doctrine sane auditum et assensum uolueris accommodare, et ratione percepta, contra propriam conscientiam, ueritatem caueris impugnare.

Disc. Ne uerearis. Non enim arbitror esse aliquam confusionem sic a te uinci, ut et ipsi uincam meam falsam opinionem. Tu quoque a me premonitus et premunitus caueas, ne per ingenii tui subtilitatem et lingue uolubilitatem, uerba antedicti Patris ad contrarium noxiumque sensum intorqueas  .

 Mag. Non placeat Deo.

Disc. Primum ergo est, ut uersiculum, qui est in Regula eiusdem preceptoris, multis uel maxima causa dubitationis, probabili expositione debeas interpretari; quoniam non parum mee sententie uidetur astipulari, tue uero multum uidetur refragari. Est autem talis  : Carnium uero quadrupedum ab omnibus abstineatur comestio, preter omnino debiles et egrotos. Prudens enim lector, qui ex minimis maxima, et ex paucis plura solet colligere, equipollenter hic ualet intelligere: quod carnes uolatilium in cibum sanis monachis a beato Benedicto concedantur, dum eis tam expresse carnes  quadrupedum denegantur. Alioquin nulla ratio uidetur esse, quod idem Pater carnes quadrupedum  singulariter hoc in loco posuit, et infirmis indulsit, si non indifferenter uolatilia tam sanis quam egrotis in esum concessit.

Mag. Cauillationum tuarum uersutia, simplicium fratrum infirmam percutis conscientiam; quatenus eis sub colore ueritatis muscipulam iniicias, et quasi uera dicendo decipias. Porro uideo, te laborare, quoniam non uis uerum dicere; et quia animalis es, non potes ea, que sunt Spiritus Dei, percipere.

Disc. Quia ergo animalis ego, ut uerbis tuis utar, non possum premissum uersum Regule spiritualiter intelligere: dic tu, si saniorem intellectum exinde uales colligere, unde sensum meum possis collidere  .

Mag. Faciam, si mihi prius paulisper interroganti  respondeas  .

Disc. Interroga, ut libet.

Mag. Quid tibi uidetur Benedictus intellexisse, cum alibi dicit  : A carnibus solito more omnes abstineant?

Disc. Congrua moribus pii doctoris agis, dum sententiam, que contra te est, mihi ad medium uel memoriam reducere satagis. Quid enim est aliud: A carnibus omnes abstineant, quam quod superius dixi, ut uidelicet sani uolatilia tantum, egroti uero tam uolatilia quam quadrupedia comedant?

Mag. Ut uideo, carnalis es; et ideo hunc quoque locum, quemadmodum superiorem, carnaliter et pueriliter exponis. Lex autem per Benedictum  data, et sancta, et bona est legitime per eam currentibus, et spiritualiter eam intelligentibus; uerum adeo tandem insipida, et a prisca sui meracitate per carnalem non intelligentium eam quorumdam monachorum obseruantiam, ut ita dixerim, facta est uapida; ut nisi aqua legis in uinum, id est in spiritualem conuertatur intellectum, euanescat usque ad defectum.

Disc. Quia igitur carnalis ego, ut tu dicis, loca illa Regule, de quibus sermo est, intelligo carnaliter; tui erit officii, ut exponas ea spiritualiter.

Mag. uis audire attentius?

Disc. uolo.

 Mag. Nota igitur quod Benedictus non tantum dicit: A carnibus omnes abstineant; sed addidit:  more solito. Quia uidelicet mos erat antiquissimorum et probatissimorum monachorum a carnibus abstinere, non modo quadrupedum, sed etiam uolatilium, excepta infirmitatis necessitudine. Porro, ut docet ecclesiastica historia, hanc abstinentiam generaliter hi in consuetudine habuerunt, qui in primitiua Ecclesia auctores monachice professionis, nomine, exemplo et uerbo prefulserunt. Ab hac ergo paterna nobilitate quia Benedictus, eorum sequipeda mirabilis, filios suos degenerare nolebat, a carnibus more solito omnes abstinere precipiebat. Eapropter non dixit specialiter: ab his uel ab his; sed generali nomine a carnibus omnes abstineant; ut non solum uolatilium, sed et quadrupedum esum pari modo sibi esse interdictum in determinatione,  quam in more solito, fixit, monachi quique non ambigant. Nam salua lege infirmitatis, indigentie et necessitatis, antiqui Patres nostri non facile inueniuntur in Scripturis authenticis quamlibet carnem sibi indulsisse; quos tam usu quam auctoritate est notissimum, tam a uolatilibus quam a quadrupedibus se continuisse. Nam, cum Cassiodorus dicat, dulciores carnes esse in uolatilibus quam quadrupedibus; que ratio esset, ut monachi a carnibus quadrupedum abstinerent, et carnes uolatilium, que sunt dulciores, nisi infirmi, presumerent? Porro huic nostro sensui, quem diximus, astipulatur Hieronymus scribens ad Sauinam  in hunc modum: Procul sint a conuiuiis tuis Phasidis aues, crasse turtures et omnes aues, quibus amplissima  patrimonia auolant. Nec ideo te carnibus uesci non putes, si suum, leporum atque ceruorum, et quadrupedum animalium  esculentiam reprobes. Non enim hic pedum numero, sed suauitate gustus iudicatur. Que cum ita sint, ualde desipit, qui credit Benedictum, sapientia insignem, carnes quadrupedum minus sapidas, quam uolatilium, monachis sanis interdixisse: et carnes uolatilium  indulsisse. Nam quod carnes dulciores sint in uolatilibus, quam quadrupedibus, et sancti doctores dicunt, et usus comprobat, in eo quod delicatiores et ditiores huius seculi homines, cum plus solito splendide uolunt epulari, prelibatis carnibus quadrupedum, tandem propter maiorem dulcedinem et gustus suauitatem, carnes  uolatilium sanxerunt sibi ministrari. Preterea ita habet familiarior Ecclesie consuetudo, ut propter gustus dulces, non propter numerum pedum, abstinentes secundum scita canonum generaliter a carnibus omnibus se contineant. Quia igitur monachi ceteris Ecclesie membris amplius debent corpus castigare, et delicias non amare, haud iniuria precipitur eis  more solito abstinentium, a carnibus omnibus abstinere; ut uidelicet incentiua carnis eo facilius possint reprimere. Que tunc amplius eos solent titillare, si a maiori escarum suauitate corpus suum nolunt refrenare. Unde  sanctorum Patrum prudens diligentia, et magistra experientia sanxit; ut ille cibus debeat esse monachorum, qui sustentationem uite tribuat; non, qui pabulum concupiscentiis et uitiis subministret. Mentior, si in hanc sententiam Hieronymus non currit  , cum dicit: uentres carnem portantes carnibus replendos; tironibus autem Christi et sacris uirginibus olera et legumina cum pisciculis aptiora asserens, utpote minus grauantia, et ad expedite seruiendum Deo magis expetibilia. Huc accedit auctoritas Prudentii, religiosi uiri quamuis laici, qui ait in Hymno, quem quasi pro Benedictione prandii composuit: Absit illa fames, que imitatur bestias, aliorum sitiens cruorem! Et post pauca: In tanta rerum copia, que sitis est sanguinis?

 Disc. Rationibus tuis ulterius non presumerem refragari, si ita Benedictum intellexisse, ualidiori aliquo argumento posset approbari.

Mag. Ut uideo, esum carnium non relinques sine dolore, cui seruiisti ex amore.

Disc. Non tibi sit graue, me in sensu tuo adhuc hesitare, tum fidei pusillanimitate, et sensus mei tarditate, tum pro carnis, que repugnat legi mentis, infirmitate. Preterea opinionem meam commendat mihi religiosorum monachorum in his diebus numerositas, et concors in id ipsum defendendum, non facile supplodenda auctoritas.

Mag. Non dixit Sapientia: Ego habito in multis, sed habito in consiliis ; ne quis nostrum in defensione ueri de minori numero causetur. ueritas  nos consolatur, dicens: Nolite timere pusillus grex . Sed iam ambages istas omittamus, et quasi ad uiuum rem ipsam tangentes, ad dirimendam hanc controuersiam accedamus.

Disc. Ut rursum ad idem reuoluam, quia cum tanta facilitate non potest persuaderi, quod cum magna difficultate necesse est persuasum impleri, non uidetur mihi credibile, Benedictum sanis monachis uolatilia uetuisse, quem intelligo tantum quadrupedia eis prohibuisse, ubi ait: Carnium uero quadrupedum ab omnibus abstineatur comestio preter omnino debiles et egrotos.

Mag. Crede saltem uerum esse, quod dixi; quia, nisi credideris, non intelliges. Ego autem credo et  intelligo, ideo Benedictum dixisse sanis monachis a carnis quadrupedum esse abstinendum; ne quilibet eorum dicere posset: uolo quadrupedum carnes, que sunt minus dulces quam uolatilium, comedere; quia Benedictus eas, que sunt dulciores, ut uolatilium, tantum mihi uetuit edere; eo quod Scripture diuine ea, que ad delectationem corporalem attinent, prohibeant; non que ad sustentationem humane imbecillitatis atque infirmitatis.

Disc. Si igitur ita est, ut dicis, quare nusquam nominatim interdixit carnes uolatilium, quemadmodum quadrupedum?

 Mag. Secutus est morem sanctorum doctorum, qui solent illam causam specialiter perstringere, que potest aliquam dubitationem intacta gignere. Ut Psalmista Aaron, sanctum Domini, non Moysen, commemorat; quia Moysen sanctum fuisse nullus ignorat. Sic Benedictus hoc in loco fecit, ubi de carnibus quadrupedum specialiter abstinendum esse sanis monachis indixit. Alioquin poterat dubitatio hec concipi, utrum an non propter suam non nimiam dulcedinem deberent sani fratres ex eis refici. Ceterum de uolatilibus non erat necesse specialiter eum dicere, quod non essent comedenda; quia certus erat ea, utpote dulciora, non esse  edenda. Porro dulciora esse uolatilia quam quadrupedia, ut taceam de noto  multis experimento, Cassiodori hoc astruimus documento; quo dicit, Dominum superasse uota in deserto carnes desiderantium, non carnes eis quadrupedum suggerendo, sed sicut arenam maris uolatilia pennata pluendo. Ergo non solum culpabili experientia, sed etiam probabili scientia, asserere possumus, in uolatilibus carnes dulciores esse quam in quadrupedibus.

Disc. Negari id nequit.

Mag. Si ergo Benedictus tibi interdixit carnes quadrupedum, in quibus minor est dulcedo; quanto magis uolatilium carnes, in quibus maior est?

Disc. Unde scis, quia per dulcedinem minorem amputauit maiorem?

Mag. Ratio et exempla, que rationi concordant,  ita nos dicere compellunt.

Disc. Que dicis, uidentur quidem esse uerosimilia, sed concessu sunt difficilia.

Mag. Qui conclusioni accedere durum putat, equum est, ut uel falsum aliquod precessisse demonstret; uel collectionem propositionum non esse efficacem necessarie conclusioni ostendat.

Disc. Concedo uera esse iam dicta, si non obsistunt dicenda.

Mag. Concessis precedentibus spes erit concessionis in subsequentibus.

Disc. Licet, que dicta sunt, iam aliquatenus uideam, planius tamen a te audire desidero; et quamuis ratio per se eluceat, plurimum tamen simplices  edificat, si rationi auctoritas accedat. Probare igitur debes, Benedictum secutum esse morem sacri eloquii, quando in prohibitione quadrupedum, prohibuit uolatilia; ut paratus sim ad satisfactionem, omni poscenti de eadem controuersia reddere rationem.

Mag. Ex abundanti id a me exigis, quia Sapienti satis est dictum: Faciam tamen quod petis, si non propter amicitiam, saltem propter improbitatem tuam.

Disc. Non ingratus ero auditor, quia iuxta illud Sapientis: Saturati calcant fauum  ; anime autem  esurienti etiam amara dulcia uidentur .

Mag. Placet quod dicis.

Disc. Perge  ut pollicitus es.

Mag. Moris est sanctorum doctorum in re minori  comprehendere maiorem. Sicut legitur dixisse Dominus ad Ierusalem: Hec fuit iniquitas sororis tue Sodome, quia panem suum in saturitate comedit . Ecce per panem intelliguntur diuersitates epularum. Et quod ita sit, manifestatur in loco illo, ubi dicitur: uidit Lot Sodomam quasi paradisum . Si Sodoma quasi paradisus erat, non est consequens, ut solummodo intelligamus, illos panem manducasse sine aliis deliciis. Idem habes de Laban, ubi dicitur: Et appositus  est panis. Nunquid solummodo panis appositus fuit sine aliquo pulmento? Sed ut ad id quod cepimus, iam redeamus, ecce probaui, quia Benedictus comprehendendo in re minori maiorem, morem sacri eloquii sit secutus. Tu uero non potes probare, quia non sit secutus. Tene igitur certum, et dimitte incertum. Amplius, dic, queso, si Benedictos concessisset mihi sano manducare carnes uolatilium; et ego pro amore Dei nollem manducare, esset peccatum, an non?

Disc. Nequaquam.

Mag. Scis quare?

Disc. Quia ipse dixit  : Cui Deus dederit maiorem tolerantiam abstinendi, propriam se habiturum mercedem sciat.

 Mag. Argute respondisti. Rursus, si non concessisset carnes uolatilium, et ego comederem, peccarem, an non?

Disc. Non dubium, quin peccares.

Mag. Ergo melius est et tutius, ut dimittamus incertitudinem et teneamus certitudinem. Si enim manducauerimus incolumes, peccatum esse scimus; si uero non manducauerimus omnino, non esse peccatum scimus.

Disc. Ista quidem illis contraria sunt, que paulo ante concessa sunt.

Mag. Recte estimas.

Disc. Cum ergo nullus possit negare, quin carnes tam uolatilium quam quadrupedum professoribus  Regule Benedicti, nisi infirmi fuerint, ab eodem Patre interdicantur; nunquid, ut quidam dogmatizant, moderni monachi, eiusdem Regule transgressores esse ueraciter astruuntur, si sagina quadrupedum, que non caro, sed succus carnis esse uidetur, sani utuntur?

Mag. Ita uere.

Disc. In Dei nomine quid loqueris? num tui paulisper oblitus, lethargum pateris? noli esse nimium iustus; ne dirigatur ad te illud Salomonis: Qui multum emulget lac, elicit sanguinem  . Pone ergo ori tuo custodiam, quia durus est hic sermo  ; peregrina est ista sententia; et ideo eam non possumus uel equanimiter audire, nec dum opere implere.

Mag. ueritatem audisti, quam quesisti: quid igitur mihi succenses?

Disc. Nunquid sagina est caro?

Mag. Est profecto.

Disc. Quid ergo? nunquid illicitus est quoque usus sagine, quemadmodum et carnis, ut ob eius esum nos quoque preuaricatores esse Regule iudices?

Mag. Non potes hoc ignorare, si non uis errare uel dissimulare.

Disc. Non flos est?

Mag. Unde est ille flos?

 Disc. De quadrupedibus.

Mag. Non igitur eum manducare debent alii, nisi omnino debiles et egroti.

Disc. Si pinguedo est caro, igitur et caseus et lac, eo quod de carne exeant, similiter sunt caro.

Mag. Lac et caseus, quanquam de carne exeant, non tamen proprie caro dicuntur, eo quod caro non in lac transeat; sed ipsi cibi in lac Dei dispositione conuertuntur.

Disc. Nunquid non similiter uinum et oleum ligna sunt, quia de lignis exeunt?

Mag. Non sequitur.

Disc. Quid igitur sunt?

Mag. Succus terre, qui uertitur in uinum et  oleum.

Disc. Proba.

Mag. Augustinus dicit: Quotidie Dominus aquam in uinum conuertit, cum ipsum succum, qui ex terra nascitur, in uinum uertit. Huius rei euidens hoc est indicium, quod in uere de incisa uite aqua profluit. Unde dicitur:

Unda merum tribuat; dat modo uitis aquam.

Pinguedinis autem dissimilis ratio est; eo quod ingenio humano caro frumento saginatur, tunditur, coquitur, colatur, pinguedo efficitur: ita ut pene nichil ex ea, nisi scoria, remaneat: ac per hoc caro esse haud iniuria ostenditur.

Disc. Timeo, ne forte audito hoc uerbo multi sint scandalizandi, et usque ad sanguinem oblocuturi  et renisuri.

Mag. Illic trepidas timore, ubi non est timor. Qui obseruat uentum, non seminat; et qui considerat nubes, nunquam metet . Si enim pro ueritate scandalum sumitur, melius est, ut scandalum nascatur, quam ueritas relinquatur. Licet etiam alter Nabuzardan quodammodo reuiuiscens, iam diu muros Ierusalem destruxerit; et licet alter Epicurus longe lateque sectam suam disseminauerit, diuinum tamen responsum nos consolatur, dicens: Reliqui mihi septem millia uirorum, qui non curuauerunt genua sua ante Baal .

Disc. Nisi linguam et stylum cohibueris pudenda  Patrum modernorum, que non essent in Geth publicanda, nunc in compitis Ascalonis exponendo: potius nudaberis ad derisionem, quam ea post dorsum uelando, paternam acquiras benedictionem.

Mag. Erubescere de malo est sapientie, erubescere uero de bono est fatuitatis. Et quia humanum est delinquere, quippe non est homo, qui non possit uelut homo falli; diabolicum uero pertinaciter errata defendere: excessum illum, quem diximus, maioribus compassibiles, non insultanter accusamus; sed filiali caritate, memores proprie fragilitatis, excusamus; si tamen legem Patrum nostrorum antiquissimorum de industria cauent impugnare, si eam diu neglectam contendunt renouare,  si teporem suum nolunt defensare; si ueritatis facta reuelatione, et oblata sibi honesta occasione meliora exemplaria abstinentie gaudenter amplexari studeant, obseruare et aliis obseruanda commendare. Non enim, nisi in spiritu lenitatis, arguendus est, qui deliquit in legem subreptione aliqua fallente, uel necessitate impellente; nisi forte post commonitionem corrigi nolens, nec de excessu suo dolens, non solum opera sua non uereatur defendere, sed etiam legem procaciter presumat, et studeat peruertere.

Disc. Sicut relatione multorum didicimus, usus sagine indultus est monachis in quodam conuentu, in quo resedit imperator Pius Ludouicus cum multis  religiosis abbatibus, ut uolatilia in saginam transferrentur, decernentibus. Num incusas statutum  illorum?

Mag. Nunquid recordaris, quod uolatilia non esse, nisi infirmorum fratrum, superius concesseris?

Disc. Minime recordor quoniam illud in memoria fixum teneo.

Mag. Iudica ergo tu ipse, qua ratione fieri potuerit, ut sagina pro uolatilibus relaxaretur, que de cetero tam sanis quam infirmis ministraretur. Num laudabile ergo illorum commercium, qui tam timidis par inscripserunt concambium; quo per rem, quam sibi falso putauerunt esse licitam, comparauerunt rem illicitam, non satis attendentes, quam  multi hac libertate in occasione carnis essent abusuri, et sub pallio religionis super hanc nouiter introductam consuetudinem corrumpendi? Nam quia a paterna nobilitate degenerantes, stare et tenere traditiones, quas didicerunt, nouitate illecti neglexerunt, ideo suam nouam legem monachis condiderunt. Et quia sancte obedientie libellum repudii scribentes, districtionem regularis abstinentie remiserunt, transgressi sunt terminos antiquos, quos Patres eorum posuerunt. Eheu quot de tam laudabili consuetudine, quam Patres antiquiores  habuerunt, ad suggestionem unius secularis persone cesserunt, nec attenderunt, quod Esau primatum  suum per gulam amiserit, nec ius, a quo semel cessit, postmodum pro uelle recipere potuerit!

Disc. Dispensationis moderatio nulli unquam sapientum displicuit. Caue ergo, ne insipiens habearis, quia dispensationis illius modificationem adeo uehementer detestaris.

Mag. Dispensatio prelatorum tunc non debet reprehendi, quando non contra maiorum suorum aliqua instituta admittunt aut tolerant, que tantum Ecclesie scandalum non generent; ut uidelicet uitam subiectorum suorum in proposito sue sanctitatis conseruare ualeant. Dispensationi sane non parua rectorum adhibenda est diligentia, ut non concedant nocitura, nec prohibeant profutura. In  hoc autem prefati imperatoris et abbatum conuenticulo contra generale uotum monachorum admissa est dispensatio, unde nulla utilis uel honesta, secuta est compensatio, nec in morum honestate, nec in animarum utilitate. Nam quod sancti monachorum patres et eorum sequipeda Benedictus,  Spiritu sancto dictante, ut credendum est, super abstinentia monachorum instituerunt: hoc istius moderni conuenticuli mediatores, inconsulto Romano pontifice  sua noua traditione, false misericordie laude prouocati immutauerunt. Beatus nempe Gelasius papa Scripturarum  indagator solertissimus in Decretis suis, ubi cum eruditissimis LXX episcopis, diuersorum auctorum tam Grecorum quam Latinorum libros examinauit; ubi diligenter, qui eorum essent recipiendi, uel renuendi, deliberauit; capitulum Ludouici, super usu sagine admittende monachis promulgatum, in hoc ipso respuendum esse monstrauit, quod uenerabiliter suscipiens Benedicti Regulam capitulo prefato penitus contrariam, canonizatis eam Scripturis annumerauerit. Eapropter abbates, qui cum predicto imperatore in conuenticulo illo dicuntur resedisse, et eius decreto super usu sagine, monachis indulte, creduntur consensisse, quantumlibet uenerandi fuerint, nunquam tamen efficere debent, ut aliquid pro eorum reuerentia  suscipiamus, quod sacre Benedicti Regule, statutisque reliquorum Patrum, qui de uita scripserunt monachorum, imo Spiritui sancto, horum omnium auctori aduersari manifeste deprehendimus. Nec mirum; Regulam enim Benedicti sanctorumque Patrum, generalem super abstinentia carnis institutionem, monachis promulgatam, nullatenus obseruare ualemus; si pro reuerentia eorum, que relaxato usu sagine passim siue uolatilium in tribus diebus, Natalis Domini, Pasche quoque et Pentecostes statuerunt, adimplemus.

Disc. Cum ergo inter se discrepent, et se inuicem impugnent in hac re modernorum, et antiquorum  instituta monachorum, et necesse sit de duobus contrariis alterum infirmari; uelim a te planius audire, quorum auctoritas maioris ponderis debeat estimari.

Mag. Cum moderni Patres ea, que antiquitas sanxit, consuetudo seruauit uenerabilium Patrum in retroactis temporibus, et auctoritas sacra firmauit, prout uoluerunt minuerunt aut immutauerunt; iudicare perfacile potest prudentia tua qui plus saluti nostre, quibus per omnia prodesse debuerunt, contulerint, uel quorum institutio potius sit tenenda; uel quibus obedientia magis sit exhibenda: an illis sanctis Patribus, qui adhuc in Scripturis suis nobis loquuntur; an illis quibus nichil aliud propositum fuit, nisi priorum sequi et honorare  uestigia? De qua re poterit nos docere Zosymus papa scribens Narbonensibus: Contra statuta Patrum aliquid concedere, uel mutare nec huius sedis potest auctoritas. Huc accedit quod generali antiquissimorum Patrum consuetudini, paucorum modernorum non debet preponi uel preiudicare consuetudo. Quidquid enim a paucis presumitur modernis, quod non per omne corpus Patrum antiquorum  tenebatur, aut superfluum, aut elatum noxiumque est iudicandum, magisque uanitatis specimen quam uirtutis ostentat. Illis ergo debemus institutis indubitatam fidem et indiscussam per omnia obedientiam accommodare, non, que paucorum modernorum uoluntas intulit, sed que uetustas  tantorum temporum et numerositas sanctorum Patrum concordi diffinitione in posterum promulgauit. Certe Benedictus, qui spiritu omnium iustorum plenus fuit, ita rigorem discipline, ita moderationem indulgentie uita et doctrina tenuit et docuit, suisque scripturis filios suos sufficienter erudiuit, ut sine illa sagine temperie, quam moderni Patres admiserunt, nec fortes indulgentia emollire, nec infirmos nimia districtio possit frangere. Ut autem ad summam ueniam, quia conuentus ille paucorum modernorum, cuius supra meminimus, generali et solemni antiquorum monachorum consuetudini super abstinentia nichil superordinare, nullum preiudicium debuit facere; consulendum est monachis presentis temporis, ut tandem ad cor  redeuntes, secundum exemplaria precedentium Patrum cursum suum studeant dirigere; quatenus periculum eorum, qui uota sua irrita faciunt, ualeant effugere. An tu aliter existimas?

Disc. Minime, si ueritate duce regimur. Sed quoniam te ad soluendum promptissimum esse conspicio, crebras tibi, que de hac re fieri adhuc possunt, questiones coaceruabo; ut ueritas ex omni latere, ab omni scrupulositate falsitatis absoluatur, et nullus excusationi locus relinquatur.

Mag. Si ea que superius concessa sunt inconuulsa seruabis, quantaslibet super re hac mihi questiones multiplicabis, me in soluendo defecisse  non uidebis; nec coram his, qui ex aduerso sunt, quasi uictor ridebis.

Disc. Adhuc grandis tibi restat uia.

Mag. In hac uia, Deo duce, non timeo, ne pedem ad lapidem, id est uetustatem littere et duritiam offendam; quin potius tibi uiam, que te ad spiritualem intelligentiam reuehat, ostendam.

Disc. Monachis saginam manducantibus canones in adiutorium contra te ueniunt, ubi dicunt: Si quis ius carnium profanauerit, anathema sit .

Mag. Hoc dicunt canones propter illos, qui carnes abominantur, ut immundas. Hi tales, ut hoc argumento astruitur  , ne carnes abominentur, debent manducare olera, que cum carnibus coquuntur. Nam illi, qui carnes non abominantur, sed  causa abstinentie student non manducare, non tenentur anathemate. Ergo si ita uolunt intelligere qui ista dicunt, ut olus  , in quo carnes coquuntur, manducent abstinentes, qui carnes non abominantur; dicant etiam, ut coniugia contrahant: eo quod in eodem concilio dicatur de coniugio: Si quis coniugium profanauerit, anathema sit.

Disc. Ea his, que prius concessa sunt, nimium contraire  cognosco. Cum igitur carnes non sint refugiende, tanquam immunde: que ratio est, ut monachis denegetur esus  earum maxime cum Augustinus dicat in libro Confessionum: Scimus post diluuium Ne et filiis eius omne genus animalium, tam in uolucribus quam in his, que mouentur in terra, et piscibus maris, tanquam olera uirentia in  cibum tradita; et ideo non reprehendo obsonium, sed concupiscentiam obsonii. Nam Esau primogenita perdidit lenticula, non carnibus. Unde nichil statui, aut nunquam tangere aut semper edere, sed pro ratione nunc frena uentris restringere, nunc laxare. Apostolus quoque dicit: Omnia munda mundis . Et alibi: Omnis creatura Dei bona est, nichilque reiici debet, quod cum gratiarum actione percipitur .

Mag. Hec quidem libentissime accipimus; et omnimodis approbamus, carnes tanquam immundas non refugientes. Sed consilio eiusdem doctoris gentium acquiescentes, qui dicit: Bonum est non manducare carnes, et non bibere uinum , nichilominus  etiam sequimur Augustinum predictum, nichil statuentes, aut nunquam tangere, aut semper edere; sed pro consideratione uirium nunc laxamus frena uentris causa infirmitatis, nunc restringimus. Sicut et in uita ipsius legitur, quod mensa eius habuerit carnes; non propter fratres cohabitantes et sanos, sed propter hospites et infirmos. Nihilominus quoque sequimur Benedictum Patrem, cuius instituta, si institutis Augustini super abstinentia  carnis promulgatis conferimus, per omnia sibi tanquam unam faciem et intentionem habentia consonabunt. Ait enim noster  legislator  : Carnium usus infirmis debilibusque pro reparatione uirium concedatur. At ubi meliorati fuerint, a carnibus more solito omnes abstineant. Ecce concordia Regule Augustini et Benedicti!

Disc. Negare non possum. Sed cum Apostolus dicat: Omnia licent ; et omnis creatura Dei bona est; itemque abstinentiam carnis in uoluntate hominis ponat; dic, queso, que ratio est, ut hec a monacho, uiolento imperio quasi necessaria et debita exigatur?

Mag. Rationem, quam tuus adhuc uix somniat animus, putabam iamdudum te intellexisse. Sed inquisitio tua tam puerilis prodit te nondum ad eius cognitionem peruenisse.

Disc. Tenui quidem ueluti rimula, mihi uideor  eam aspicere; sed ex te apertius mallem addiscere.

Mag. Promptissima quidem ratio est. Sed tu, quia satis acute distinguis, qui sit inter uoluntarium et necessarium statum, ideo oculos cordis, tenebris assuetos, ad lucem perspicue ueritatis non potes attollere; nec ego propter ingenii tui tarditatem tibi possum satisfacere.

Disc. Oro te per caritatem, ut meam in spiritu lenitatis sustineas et erudias importunitatem et cecitatem.

Mag. Faciam, quoniam caritas omnia suffert ; et tu, quantum mihi uidetur, edificari queris, non inflari.

Disc. Recte arbitraris.

 Mag. Quibus igitur rationibus ad propositam questionem soluendam accedam, diligenter ausculta.

Disc. Libenter.

Mag. Nota ergo quia, licet Apostolus dicat: Omnia munda mundis , consequenter tamen addit: Sed malum est homini, qui per offendiculum manducat . Tale est illud quoque in Euangelio: Non quod intrat in os, coinquinat hominem, sed concupiscentia mala, que procedit de corde . Non ergo perceptio carnis, que per se bona est et munda, bono usu presumentem coinquinat; sed eum tantum, qui per offendiculum eam manducat. uide igitur discrete, quia in culpa non ducitur carnis comestio, sed offensio. Per offendiculum  autem est cibum quemlibet manducare, intra metas sobrietatis menseque frugalis manducantem se per intemperantiam non frenare; aut exemplo suo proximum infirmum scandalizare, aut per uoti preuaricationem Deum exhonorare.

Disc. Si hec ita se habeant, quomodo a neuo offensionis excusabimus Spiridionem, Cyprium magnifice sanctitatis uirum, quem testatur ecclesiastica historia in diebus ieiunii carnes, quas seruauerat, hospitibus obtulisse, et cum eis ipse gustasse?

 Mag. Si saperes, propositum non interrumperes.

Disc. Responsionem uehementie excuset amor scientie.

Mag. Spiridionem duabus de causis non reprehendo in hoc facto. Primo quia aliud non habebat; deinde quia sancti uiri simplicitas, digne hospitalitatis caritate ualet excusari. Quod iste semel fecisse legitur, non debent alii per usum imitari. Postremo si Spiridionem imitari uis in carnis comestione, imitare et eum in cadauerum allocutione. Si uis edere quando uel quidquid ille edebat, si delectaris cum eo carnibus uesci, iubeas, sicut ille, defunctos e tumulis loqui.

Disc. Non possum, quia non omnia possumus omnes.

 Mag. Quia non potes quod uelis, uelis illud quod possis.

Disc. Ita sit. Quid uero erit de Ioanne Baptista, qui delectabilibus cibis utens, carnibus uidelicet locustarum et melle siluestri, laudatus est de abstinentia; cum econtra Esau uili et humili cibo, lenticula uidelicet, ingurgitatus, culpatus sit de gule concupiscentia? Nunquid non similiter laudabilior esset abstinentia sine feda flamma concupiscentie lautioribus cibis monachos uti, et non repleri, quam feda gule flamma uilibus cibis ingurgitari?

Mag. Qui ad hoc, quod ad persuadendum suscepisti, ista introducis, bono non bene uteris; quia  Ioannis exemplo quiddam, quod plus obsit indiscretis, quam prosit discretis, suggerere uelle uideris. Nam, licet sano modo intellecta, laudabilis atque amplectenda sit tua obiectio, itemque digna ueneratione et imitatione Ioannis refectio; uideris tamen hinc quorumdam gule, defensionis argumenta preparasse, inde quibusdam parcimonie emulatoribus, zelum Dei non secundum scientiam habentibus, districtioris  abstinentie frena relaxasse.

Disc. Tuum ergo est exemplum Ioannis in medium prolatum tam sancte, tam intelligibiliter elucidare; ne forte eius licentia offendiculum infirmis mentibus ualeat generare.

Mag. Beda de Ioanne dicit: Etsi principalis sententia  constat: quia in multis offendimus omnes; quis tamen nostrum dicere audeat beatum Ioannem in actu, uel dicto, uel habitu, uel uictu peccasse? Hec Beda. Quia ergo Ioannes ab omnibus uitiis et mundi illecebris, que statum mentis solent peruertere, immunis fuit, licite et absque periculo prauitatis  uesci carnibus potuit; quippe cui nulla lex eas prohibuerat, qui nullo uoto se, ne comederet, constrinxerat. Nec tamen hoc exemplum beati Ioannis, licet monachus fuerit, communem legem comedendi carnes monachis sanxit. Nam cum in congregatione monachorum maior sit numerus imperfectorum quam perfectorum, non a parte minima, id est de  consideratione paucorum, sed de his, que multorum, imo uniuersorum subiacent facultati, uniuersalis est eis Regula proponenda. Si que uero rarissima, atque a paucissimis possunt impleri, uelut supra conditionem humane fragilitatis naturamque concessa, ac per hoc communem possibilitatem excedentia, a generali lege sunt secernenda, nec tam pro exemplo quam miraculo proferenda. Ideo excepta infirmitate, salubriter statuta est a Patribus perpetua monachis carnium abstinentia; non, quod malum sit comedere eas, presertim his, qui norunt, quando, quare, quantumue refici debeat uel expediat; sed propter imperfectos, qui nondum modum uentri suo possunt ponere; et qui necdum abundare et penuriam pati cum Apostolo didicerunt. Hec communis  lex abstinendi ideo indicta est, ne comedendi licentia indulta aliis et aliis denegata, fiat causa murmurationis et comessationis.

Disc. uehementer assentior, et id te paulo ante dicturum, tenui licet suspicione, prospexi. Restat ergo, ut ad propositum, a quo paulo ante, me compellente, digressus es, redeas.

Mag. Indulgeat tibi Deus, quod tantum mihi laborem imposuisti.

Disc. uirtus non in otio, non in deliciis, non in securitate, sed in infirmitate perficitur.

Mag. Quare ista sententia eos non arguis, quorum omnis ad explendam carnibus uel sagina corporalem  lacunam festinat intentio?

 Disc. Quis de cetero non spernat atque confundat uilissime fragilissimeque rei, corporis seruum? Quis carnis curam in desideriis faciat, cuius appetentia quidem plena est anxietatis, satietas uero penitentie? Quis non audiat Paulum dicentem: Non est regnum Dei esca et potus . Item: Esca uentri, et uenter escis; Deus autem et hunc et hanc destruet .

Mag. Benedictus Deus, quod super carnis uel sagine abstinentia, tam uera et tam salubris tibi illuxit sententia.

Disc. Quia ergo ex rationum tuarum scintillula, uitalem calorem mihi illuxisse congratularis, dic, que adhuc deesse memineris.

 Mag. Imo tanto agilior et facundior ero in dicendo, quanto te magis docilem et capacem uideo in audiendo, et deuotiorem spero audita implendo. Quibus ergo rationibus accedam ad uoluntarium et necessarium statum distinguendum, quod paulo superius interrupisti, diligenter attende. Res quelibet, que ante uotum singulis hominibus est licita, post uotum fit illicita. uerbi gratia: Si quis aliquem ante uotum ad abstinentiam carnis inuitat, rem quidem dignam remuneratione acquiescenti et perseueranti persuadet. Sed qui non acquieuerit, licet maneat faciente inferior, non tamen fit se ipso deterior; sed si a uoto ceciderit, fit se ipso inferior et  deterior. Itaque ante uotum est deliberandum; post uotum uero perseuerandum. Postquam enim ad hanc abstinentiam si quis uoto astrinxerit, fit necessarium et penale, si non teneatur; ad quod, nimirum, tanquam uoluntarium, ante hanc obligationem, non cogebatur. Abstinere autem se a carnibus pollicetur, quisquis iuxta Regulam beati Benedicti, uitam suam se uelle instituere profitetur: cum auctoritas tanti ducis et preceptoris hanc abstinentiam ita indubitanter sanciat; ut hanc obseruare, pie uolentibus uiuere, necessitas incumbat. Non enim consilium est, quod preteriri sine culpa potest ante uotum, licet laudem non mereatur; sed precepti institutio, quod sine culpa post uotum nemo preuaricatur. Unde est illud: Si quid uoueris  Domino, ne moreris reddere; quia requiret illud a te Dominus Deus tuus . Que ergo prius uoluntarie uouentur, post uotum necessaria requiruntur et debentur. Unde aut quisque professor sepedicte abstinentie hanc spontanea uoluntate exsequitur, aut reus uoti ad huius obseruantiam uigore regularis discipline redire iuste compellitur. Non enim mala uoluntas, teste Augustino, sue semper permittenda est libertati; sed, ubi potestas datur, et a malo prohibenda, et ad bonum est cogenda: quemadmodum filii Isrel resistentes et murmurantes duris flagellis affligebantur, et ad terram promissionis compellebantur.

Disc. Confiteor, nunc me indubitanter cernere  que dudum uidebantur incerta. Unum nunc, quod superest, oro, facias; ut uidelicet nos responsionibus tuis, uelut quodam inexpugnabili scuto, contra illos procures armare, qui nobis obloquentes, licet auctoritate deficientes, humanis quidem rationibus armata sed tamen infecunda facundia nituntur nos expugnare. In multitudine enim peccantium culpam suam extenuari et palliari posse putantes, seque ipsos noxia assentatione palpantes, ita occurrunt nobis hec obiicientes, quasi lapide frontem nostram conterentes. Nimium, inquiunt, effluxit tempus, quo durat hec nostra consuetudo; et sub hac multi religiosi uiri ex hac uita migrauerunt; et ideo usus moresque longeui legem iam imitantur.

Mag. Quod dicunt, quia auctoritati sacre Scripture  non innititur, eadem facilitate contemnitur, qua astruitur. Dicitur enim eis e diuerso, quia quantumlibet longo tempore duret emendanda consuetudo; tamen si iustitie satisfactum erit, non ideo stabilis perstare debet, et inconuulsa. Populus enim Hebreorum, licet sedens super ollas carnium, sub durissima tamen Aegyptiorum regum pressura, in graui scilicet opere lateris ac luti quadringentis annis seruiens sudauit; quem tandem Deus uisitans, ut in solitudine quietis, celestibus deliciis animum iugiter posset pascere, quomodo et quando uoluit, liberauit. Sic in metropoli Chaldeorum captiuatus  per septuaginta annos sub duro seruitutis fasce gemebat; quem tamen Dominus, ubi uenit tempus miserendi eius, natali solo et optate libertati reddebat. Sic nos quoque a paterna traditione per subreptionem et incuriam abducti, tandem Deo propitio, ad antiquissime abstinentie exemplar sumus reducti. Frustra ergo ad stabiliendam suam carnalem consuetudinem sibi carnales de temporis prolixitate, et sue dissuetudinis blandiuntur antiquitate.

Quod uero sua hec praua consuetudo refragetur consuetudini honeste antiquissimorum cenobiorum  Aegypti et Palestine prouincie  licet superius  copiosissime sit demonstratum, tamen et ex hoc astruere possumus quod uel nusquam, uel uix usquam in aliquo prefatarum regionum cenobio, adhuc huiusmodi dissuetudo tenetur. Si uero hec misera consuetudo adhuc in aliquo predictarum prouinciarum monasterio inuenitur, que tam late per nostrarum partium cenobia inoleuisse cernitur; dicimus, quia generali, et in ueritate antiquissimorum Patrum consuetudini, paucorum modernorum non debet preponi uel preiudicare emendanda dissuetudo. Nam, licet illa reproba consuetudo apud modernos pene omnes celebris habeatur; dicimus tamen ex uerbis Augustini: Quia ratio consuetudini anteponenda est paucorum modernorum,  cui tamen exempla concordant omnium antiquorum.

Et ut rationi et exemplis legem concordare doceamus, beati Cypriani sententiam in medium proferamus; ut aduersariorum obiectiones irrefragabili auctoritate suffocemus. Quelibet, inquit, consuetudo, quantumuis uetusta, quantumuis uulgata, ueritati omnino est postponenda: et usus, qui ueritati est contrarius, abolendus. Unde Isidorus in Synonymis libro secundo: Usus auctoritati cedat; prauum usum lex et ratio uincat. Augustinus quoque De unico baptismo libro III: ueritate manifestata cedat consuetudo ueritati. Plane quis dubitet ueritatem consuetudini cedere? Item: Nemo consuetudinem rationi et ueritati preponat, quia consuetudinem ratio et ueritas  semper excludit. Item idem ad Casulanum presbyterum: Omnia talia, inquit, que nec sanctarum continentur Scripturarum auctoritatibus, nec episcoporum conciliis statuta reperiuntur, nec consuetudine uniuersalis Ecclesie roborata sunt, resecanda sunt. Item de eodem Gregorius uII Wimundo Auersano episcopo  : Si consuetudinem fortassis opponas, aduertendum fuerat, quod Dominus dicit: »Ego sum ueritas .« Non ait: Ego sum consuetudo, sed »ueritas.« Codicum libro, titul. II: Consuetudines ususque longeui non uilis auctoritas. uerum non usque adeo ualitura memento, ut aut rationem uincant  aut legem. Hinc Nicolaus papa Hincmaro Rhemorum archiepiscopo: Mala consuetudo non minus, quam perniciosa corruptela uitanda est; que nisi citius radicitus euellatur, in priuilegiorum ius a malis assumitur; et incipiunt preuaricationes et uarie presumpiones, celerrime non compresse legibus uenerari, et priuilegiorum more perpetuo celebrari.

His igitur et aliis auctoritatibus freti, constanter asserimus, consuetudinem monachorum  et legi et rationi, exemplis quoque antiquissimorum Patrum esse contrariam, et ideo falce iustitie resecandam. Si autem illi, qui contraria suadent et agunt, uerioribus  et prepollentioribus documentis ea licere possunt approbare  que nos illicita esse monstrauimus; equum esset, si rectiora docentibus, salubriora agentibus et auditum et assensum efficaciter accommodaremus. Quia uero id  facere non sufficiunt; sapiunt, si nostram sententiam recipiunt; quia qui aliquid reliquerit extra ueritatem, nichil inuenit nisi falsitatem.

Disc. uehementer assentio; nec unquam fuerit dies, que me ab huius sententie ueritate repellat.

Mag. Non nobis, Domine, non nobis, sed nomini tuo da gloriam . Hec non ut aduersariis, sed ut amicis scripsimus; nec inuecti sumus in eos, qui in comestione sagine hactenus ignoranter deliquerunt; sed ne delinquant, monemus. Nec in illos tantum, sed et in nos ipsos seueri iudices fuimus, uolentesque festucam de oculo alterius tollere, nostram prius trabem eiecimus. Neminem designata persona noster sermo pulsauit. Generalis  fuit disputatio de uitio hoc. Sed qui mihi irasci  pro reprehensione eorum, qui sani saginam presumunt pro eo quod sint carnales  , ipsi se perdunt.


 Explicit Dialogus bonus per manus Georgii, etc.





LUDUS PASCHALIS DE ADuENTU ET INTERITU ANTICHRISTI In scena seculo XII exhibitus.






MONITUM.

In notis ad cap. 23 uite uenerabilis Wilburgis, seu Wilbirgis, recluse, anno 1715 Auguste uindelicorum a nobis in 4o edite, ubi quadam nocte Dominice resurrectionis, cum in monasterio [Florianensi] Ludus Paschalis tam a clero quam a populo ageretur, quia eidem non potuit corporaliter interesse, dicitur uirgo Christi cepisse desiderare ut ei Dominus aliquam specialis consolationis gratiam per resurrectionis sue gaudia largiretur, obseruauimus uideri hunc Ludum fuisse ueluti theatralem quamdam representationem, qua Christi resurgentis gloria ad ciendam fidelium deuotionem pie exhiberetur, uti hodieque Christi Natiuitas et Passio diuersis figuris et scenis in non paucis catholicorum locis ob fidelium oculos reducuntur. Sed quod tunc opinati et suspicati tantum fuimus, uisis postea et repertis eiusmodi Paschalium Ludorum pluribus exemplis, certissimum esse comperimus. Insignis in his est Ludus Paschalis in codice Claustroneoburgensis canonie quingentorum annorum, in quo resurrectionis Dominice historia pereleganti ac pio dramate proponitur. Incipit in hunc modum: Primo producatur Pilatus cum responsorio: »Ingressus Pilatus.« Et sedeat in locum sibi predeterminatum. Post hec . . . . pontifices cantant: »O Domine, recte meminimus, quod a turba sepe audiuimus, seductorem consuetum dicere: »Post tres dies uolo resurgere.« Respondet Pilatus: »Sicut mihi dictat discretio,« etc. In fine: Et populus uniuersus iam certificatus de Domino, cantor sic imponit: »Christ Der ist erstanden,« etc. Nec solum in sacris his scenis mysteria passionis, resurrectionis, etc., Christi Domini representabantur, sed etiam sacre alie historie, quarum tamen epilogus plerumque Christi triumphantis gloriam spectabat. Illustre huius rei exemplum iste ipse Ludus Paschalis de aduentu et interitu Antichristi, quem ex seculi XII codice Tegernseensi emittimus, prebet, ex quo preterea discimus que fuerit Germanorum et Francorum de Romanorum imperatoris potestate ac amplitudine sententia, ut alia plura tum maiorum nostrorum scenam, tum opinionem de modo aduentus spectantia, que ex hoc monumento elici possunt, taceamus. Ei perlibenter Ludum Paschalem Claustroneoburgensem adiunxissemus, nisi preces et littere, in quibus aliquod eius apographum magno studio requisiuimus, irrite fuissent.



LUDUS PASCHALIS DE ADuENTU ET INTERITU ANTICHRISTI.


 Templum Domini, et septem sedes regales primum collocentur in hunc modum: ad orientem templum Domini; huic collocantur sedes regis Hierosolymorum et sedes Synagoge. Ad occidentem sedes imperatoris Romanorum; huic collocantur sedes regis Theotonicorum et sedes regis Francorum. Ad austrum sedes regis Grecorum. Ad meridiem sedes regis Babylonie et Gentilitatis. His ita ordinatis primo procedat Gentilitas cum rege Babylonie cantans:

Deorum immortalitas est omnibus colenda,
Eorum et pluralitas ubique metuenda.
Stulti sunt, et uere fatui, qui Deum unum dicunt.
Quia antiquitatis ritui perpetue contradicunt.
 Si enim unum credimus, qui presit uniuersis,
Subiectum hunc concedimus contrarie diuersis.
Cum hinc bonum pacis foueat clementi pietate.
Hinc belli tumultus moueat seua crudelitate.
Sic multa sunt officia, diuersaque deorum,
Que nobis sunt indicia discriminis eorum.
Qui igitur tam multifariis unum dicunt preesse,
Illorum contrariis est affici necesse.
Ne ergo unum subiici contrariis dicamus,
Et his diuinam affici naturam concedamus.
Ratione hac decernimus deos discriminare,
Officia quorum cernimus ab inuicem distare.

Quod etiam debet cantari per totum ludum in temporibus. Et sic ipsa et rex Babylonie ascendunt  in sedem suam. Tunc sequitur Synagoga cum Iudeis cantans:

   Nostra salus in te, Domine;
   Nulla uite spes in homine;
Error est in Christi nomine spem salutis estimari.
   Mirum, si morti succubuit,
   Qui uitam aliis tribuit.
Qui se saluare non potuit, ab hoc quis potest saluari?
   Non homines; qui est Emmanuel,
   Deum adorabis Isrel.
Iesum sicut deos Ismel te iubeo detestari.

Quod et ipsa cantabit singulis in temporibus, et sic ascendat thronum suum. Tunc Ecclesia in muliebri habitu procedit induta thoracem, et coronata, assistente sibi Misericordia cum oleo ad dexteram,  et Iustitia cum libra et gladio ad sinistram utrisque muliebriter indutis. Sequentur etiam eam Apostolicus a dextris cum clero, et imperator Romanorum a sinistris cum militia. Cantabit autem Ecclesia Alto consilio, his qui eam sequuntur ad singulos uersus respondentibus:

Hec est fides, ex qua uita,
In qua mortis lex sopita.
 Quisquis est qui credit aliter,
Hunc damnamus eternaliter.

Ascendit autem ipsa cum Apostolico et clero, imperatore, et militia sua eumdem thronum. Postea procedunt et alii reges cum militia sua cantantes singuli quod conueniens uisum fuerit. Et sic unusquisque cum militia sua ascendet thronum suum, templo adhuc et uno throno uacuis remanentibus. Tunc imperator dirigit nuntios suos ad singulos reges, et primo ad regem Francorum dicens:

Sicut scripta tradunt historiographorum
Totus mundus fuerat fiscus Romanorum.
Hoc primorum strenuitas elaborauit,
Sed posterorum desidia dissipauit.
 Sub his imperii dilapsa est potestas,
Quam nostre repetit potentie maiestas.
Reges ergo singuli prius instituta
Nunc Romano soluant imperio tributa.
Sed quod in militia ualet gens Francorum,
Armis imperio rex seruiat eorum.
Huic ut hominum cum fidelitate
Nobis in proximo faciat, imperate.

Tum legati uenientes ad regem Francorum coram eo cantent:

Salutem mandat imperator Romanorum
Dilecto suo inclyto regi Francorum
Tue discretioni notum scimus esse,
Quod Romano iuri tu debeas subesse.
 Unde te repetit sententia tenenda
Summi imperii et semper metuenda;
Cuius ad seruitium nos te inuitamus
Et cito uenire sub precepto mandamus.

Quibus ille:

Historiographis si qua fides habetur,
Non nos imperio, sed nobis hoc debetur.
Illud enim seniores Galli possederunt,
Atque suis posteris nobis reliquerunt.
Sed hoc inuasoria ui nunc spoliamur;
Absit inuasoribus ut nos obsequamur!

Tum legati redeuntes ad imperatorem cantent coram eo:

Ecce Franci super te nimium elati
Proterue se opponunt tue maiestati:
 Imo et imperii tui ius infirmatur,
Illud inuasorium dum affirmatur.
Digna ergo pena correpti resipiscant,
Ut per eos alii obedire discant.

Tunc imperator cantat:

Corda solent ante ruinam exaltari.
Superba stultos loqui nolite mirari.
Quorum nos superbiam certe reprimemus,
 Ac eos sub pedibus nostris conteremus.
Et qui nunc ut milites nolunt obedire,
Tanquam serui postmodum cogentur seruire.

Et statim [cum] aciebus uadit ad expugnandum regem Francorum. Qui sibi occurrens congreditur cum eo, et superatus captiuus reducitur ad sedem imperatoris, et sedente imperatore stat coram eo cantans:

Triumphi gloria est parcere deuictis.
uictus ego tuis nunc obsequor edictis.
uitam meam simul cum regni dignitate
Positam fateor in tua potestate.
Sed si me pristino restitues honori,
Erit honor uicti laus maxima uictori.

Tunc imperator eum suscipiens in hominem et  concedens sibi regnum cantat:

uiue per gratiam, et suscipe honorem,
Dum me recognoscis solum imperatorem.

Et ille cum honore dimissus reuertitur in regnum suum cantans:

Romani nominis honorem ueneramur,
Augusto Cesari seruire gloriamur,
Cuius imperii uirtus est formidanda,
Honor et gloria maneant ueneranda.
Omnium rectorem te solum profitemur,
Tibi tota mente semper obsequemur.

Tunc imperator dirigens nuntios suos ad regem Grecorum cantat:

Sicut scripta tradunt historiographorum,
 Quidquid habet mundus, fiscus est Romanorum.
Hoc primorum strenuitas elaborauit,
Sed posterorum desidia dissipauit.
Sub his imperii dilapsa est potestas,
Quam nostre repetit potentie maiestas.
Reges ergo singuli prius instituta
Nunc Romano soluant imperio tributa.
Hoc igitur edictum Grecis indicate,
Et ab ipsis debitum censum reportate.

Qui uenientes ad regem cantant coram eo: Salutem mandat, ibi mutantes:

Cuius ad seruitutem te inuitamus,
Et tributum dare sub precepto mandamus.

Quos ille honeste suscipiens cantat:

Romani nominis honorem ueneramur,
 Tributum Cesari reddere gloriamur, etc.

Eosque cum honore dimittens ipsemet ascendet  ad imperium cantans: Romani nominis, etc. Qui eum in hominem suscipiens, et regnum sibi concedens cantat: uiue per gratiam. Tunc ille, suscepto regno, reuertitur cantans: Romani nominis, etc.

Tunc iterum dirigit nuntios suos imperator ad regem Ierosolymorum, dicens: Sicut scripta tradunt, etc. Qui uenientes ad regem coram eo cantant:

Salutem mandat imperator Romanorum
Dilecto suo regi Ierosolymorum, etc.

 Quibus ille honeste susceptis cantat: Romani nominis, etc. Et ascendens ad imperium cantat hoc ipsum, iterans: Romani nominis, etc.

Quo ille suscepto concedit sibi regnum. Ipso itaque reuerso in sedem suam, cum iam tota Ecclesia subdita sit imperio Romano, consurgit rex Babylonis in medio suorum cantans:

Ecce superstitio nouitatis uane,
Quam error adinuenit secte Chistiane!
Fere destruxit ritum antiquitatis,
Et diis subtraxit honorem Deitatis,
Quorum cultum deleri prorsus ne sinamus,
Nomen Christianum de terra deleamus:
Quod ab eo loco debemus inchoare,
Unde primo cepit hec secta pullulare.

 Et ordinans acies suas uadit ad obsidendam Ierosolymam. Tunc rex Ierosolyme dirigit nuntios suos ad imperium, cantans:

Ite hec Ecclesie mala nuntiantes,
Nobis auxilium ab ipsa postulantes.
Hec dum cognouerit Romanus imperator,
Ipse noster erit ab hoste liberator.

Qui uenientes ad imperium cantant coram eo:

Defensor Ecclesie nostri miserere,
Quos uolunt inimici Domini delere.
uenerunt gentes in Dei hereditatem,
Obsidione tenent sanctam ciuitatem,
Locum, in quo sancti eius pedes steterunt,
Ritu spurcissimo contaminare querunt.

Quibus ille:

 Ite uestros propere fratres consolantes,
Ut nostrum auxilium leti postulantes,
Nos pro certo sciant in proximo uenire,
Ne de ipsis ualeant hostes superbire.

Qui reuersi stant coram rege cantantes:

uiriliter agens ab hoste sis securus:
Appropinquat enim ab hoc te redempturus.
Quem debes in prelio constans prestolari.
Per hunc te gaudebis in breui liberari.

Interim dum imperator colligit exercitum, angelus Domini subito apparens, cantat

Iudea et Ierusalem nolite timere,
Sciens te auxilium Dei cras uidere,
Nam tui fratres adsunt, qui te liberabunt,
 Atque tuos hostes potenter superabunt.

Tunc chorus: Iudea et Ierusalem. Interim imperator cum suis procedat ad prelium, et finito prelio, responsorio congrediatur cum rege Babylonis. Quo superato, et fugam ineunte imperator cum suis intret templum, et postquam ibi adorauerit, tollens coronam de capite, et tenens eam cum sceptro et imperio, ante altare cantet:

Suscipe quod offero, nam corde benigno,
Tibi Regi regum imperium resigno,
Per quem reges regnant, qui solus imperator
Dici potes, et es cunctorum gubernator.

Et eis depositis super altare ipse reuertitur in  sedem antiqui regni sui, Ecclesia, que secum descenderat Ierosolymam, in templo remanente. Tunc cum Ecclesia et Gentilitas et Synagoga uicissim cantant, ut supra. Procedant hypocrite sub silentio et specie humilitatis, inclinantes circumquaque et captantes fauorem laicorum. Ad ultimum omnes conueniant ante ecclesiam, et sedem regis Ierosolyme. Qui eos honeste suscipiens ex toto se subdet eorum consilio. Statim ingreditur Antichristus sub alis indutus loricam, comitantibus eum Hypocrisi a dextris, et Heresi a sinistris, ad quas ipse cantat:

Mei regni uenit hora.
Per uos ergo sine mora
Fiat, ut conscendam regni solium:
 Me mundus adoret, et non alium.
uos adaptas cognoui,
uos ad hoc hucusque foui.
Ecce labor uester, et industria
Ad hoc mihi sunt necessaria.
En Christum gentes honorant,
uenerantur et adorant.
Eius ergo delete memoriam,
In me suam transferentes gloriam.

Ad Hypocrisim:

In te pono fundamentum.

Ad Heresim:

Per te fiet incrementum.

Ad Hypocrisim:

 Tu fauorem laicorum exstrue.
Ad Heresim:

Tu doctrinam clericorum destrue.

Tunc ille:

Per nos mundus tibi credet:
Nomen Christi tibi cedet.

Hypocrisis:

Nam per me fauorem dabunt laici.

Heresis:

Et per me Christum negabunt clerici.

Tunc precedent eum ipso paulatim sequente. Et postquam uenerint ante sedem regis Ierosolyme, Hypocrisis insusurret hypocritis annuntians eis aduentum Antichristi. Qui statim occurrent sibi  cantantes:

Sacra religio iamdiu titubauit.
Matrem Ecclesiam uanitas occupauit.
Utquid perditio per uiros phaleratos?
Deus non diligit seculares prelatos.
Ascende culmina regie potestatis,
Per te reliquie mutentur uetustatis.

Tunc Antichristus:

Quomodo fiet hoc? Ego sum uir ignotus.

Tunc ipsi:

Nostro consilio mundus fauebit totus.
Nos occupauimus fauorem laicorum.
Nunc per te corruat doctrina clericorum.
Nostris auxiliis hunc thronum occupabis.
Tu tuis meritis cetera consummabis.

 Tunc Antichristus ueniens ante sedem regis Ierosolyme cantat ad hypocritas:

Quem sub Ecclesie gremio concepistis
Longis conatibus, me tandem genuistis.
Ascendam igitur, regna subiugabo.
Deponam uetera, noua iura dictabo.

Tunc exeuntes ei superiora indumenta ascendunt expositis gladiis, et deponentes regem Ierosolymorum coronant Antichristum cantantes:

Firmetur manus tua, et exaltetur dextera tua.

Tunc rex Ierosolymis ascendat ad regem Teutonicorum solus cantans:

Deceptus fueram per spem bonorum.
Ecce destituor fraude simulatorum.
Regni fastigia putabam beata.
 Si essent talium edictis ordinata.
Romani culminis dum esses aduocatus,
Sub honore uiguit Ecclesie status.
Nunc tue patens est malum discessionis;
uiget pestifere lex superstitionis.

Interim hypocrite conducunt Antichristum in templum Domini, ponentes ibi thronum suum. Ecclesia uero, que ibi remanserat, multis contumeliis et uerberibus affecta redibit ad sedem Apostolici. Tunc Antichristus diriget nuntios suos ad singulos reges Grecorum dicens:

Scitis diuinitus ab hoc me uobis datum,
Ut per omnes habeam terras principatum.
Ad hoc idoneos ministros uos elegi,
 Per quos totus mundus subdatur nostre legi.
Hinc primo terminos Grecorum occupate.
Grecos terroribus, aut bello subiugate.

Qui uenientes ad regem Grecorum cantant coram eo:

Rex, tibi salus sit a saluatore
Nostro, regum et totius orbis rectore,
Qui, sicut ex Scripturis mundo fuit promissus,
Descendit de celis ab arce Patris missus.
Ille semper idem manens in Deitate,
Ad uitam sua nos inuitat pietate
Hic se uult a cunctis ut Deum uenerari,
Et a toto mundo se iubet adorari.
Huius edicti formam si tu preteribis,
In ore gladii cum tuis interibis.

 Quibus ille:

Libenter exhibeo regi famulatum,
Quem tanto dicitis honore sublimatum.
Honor est et gloria tali obedire,
Huic tota mente desidero seruire.

Et hoc iterans uenit ad presentiam Antichristi, et stans coram eo cantat:

Tibi profiteor decus imperiale,
Quo tibi seruiam, ius postulo regale.

Et flexo genu, offert ei coronam. Tunc Antichristus depingens primam litteram nominis sui regi, et omnibus suis in fronte, et coronam ei in capite reponens cantat:

uiue per gratiam, et suscipe honorem,
Dum me recognoscis cunctorum creatorem.

 Tunc ille reuertitur ad sedem suam. Iterum Antichristus dirigit hypocritas ad regem Francorum cum muneribus dicens:

Hec munera regi Francorum offeretis,
Quem cum suis ad nos per illa conuertetis.
Hi nostro ritui formam adinuenere,
Nostro aduentui uiam preparauere.
Horum subtilitas nobis elaborauit
Thronum conscendere, quem uirtus occupauit.

Tunc hypocrite, acceptis muneribus, uadunt ad regem Francorum, et stantes coram eo cantant:

Rex, tibi salus sit, etc. Ultimam clausulam ista commutantes:

Sed de tui regni certus deuotione
Rependit tibi uicem uoluntatis bone.

 Tunc rex, acceptis muneribus, cantat: Libenter exhibeo, etc. Et hoc iterans uenit ad presentiam Antichristi, et flexo genu, offert ei coronam cantans: Tibi profiteor, etc. Antichristus, eo suscepto, in osculo signat eum et suos in frontibus, et imponens ei coronam cantat: uiue per gratiam, etc. Tunc iterum dirigit hypocritas ad regem Teutonicorum, cantans:

Excellens est in armis ius Teutonicorum,
Sicut testantur experti robur eorum.
Regem muneribus est opus mitigari:
Est cum Teutonicis incautum preliari.
Hi secum pugnantibus pessima pestis.
Hos nobis subiicite donis si potestis.

Tunc hypocrite, acceptis muneribus, transeunt  an regem cantantes coram eo: Rex tibi salus sit, etc., ultimum uersum iterum isto commutantes:

Et his te honorans muneribus absentem
Amicum cernere desiderat presentem.

Tunc rex Teutonicorum cantat:

Fraudibus uersutias compellor experiri,
Per quas nequitia solet mentiri.
Sub forma ueritas uirtutis putatur:
Ostendet falsitas, quod forma mentiatur.
Per uos corrupta est fides Christianorum,
Per me conteretur regnum simulatorum.
Plena sunt fraudibus munera deceptoris,
In quos corruet per gladium ultoris,
Secum pecunia sit in perditionem,
 Grauem iniuria exspectat ultionem.

Tunc hypocrite confusi redeunt, et stantes coram Antichristo cantant:

O regni gloria, caput totius mundi,
Offensa aspice populi furibundi.
Certe predictum est per fidem antiquorum:
Quod tu subiicies ceruices superborum.
Si uirtute tua totus orbis subsistit,
Qua ui Teutonicorum furor tibi resistit?
Igitur tuam Germania blasphemat ditionem,
Extollit cornua contra religionem,
Respice nostram confusionem
In ea iudica tuam offensionem.
Tuam potentiam iniuria testatur,
Cuius imperium ruinam minatur.

 Tunc Antichristus:

Consummabo uere gentem perditionis
Pro tanto scandalo religionis
Ecce superbiam humane potestatis
Terret potentia diuine maiestatis!

Tunc dirigit singulos nuntios ad reges dicens eis:

Ite congregantes facultates regnorum
Conculcent impetu furorem superborum.

Nuntii uero uenientes coram regibus cantant:

Ecce noster Dominus et Deus deorum
Per nos exercitum conuocat suorum,
Ut per eos Teutonicum condemnet furorem.
In bello martyrum consignabit cruorem.

Tunc reges conueniunt ante thronum Antichristi.  Quibus ille:

Consummabo uere, etc.
Ite Germanie terminos inuadetis,
Superbum populum cum rege conteretis.

Tunc omnes cantant:

Deus nobiscum est, quos tuetur potenter,
Pro fide igitur pugnemus confidenter.

Et disponentes acies suas in occursum Teutonicorum congrediuntur cum eis, et superatur exercitus Antichristi. Tunc rex Teutonicorum rediens, et sedens in throno suo cantat:

Sanguine patrie honor est retinendus:
uirtute patrie est hostis expellendus
Ius dolo perditum est sanguine uenale
Sic retinebimus decus imperiale.

 Tunc hypocrite adducunt claudum coram Antichristo. Quo sanato, rex Teutonicorum hesitabit in fide. Tunc iterum adducunt leprosum, et illo sanato, rex plus dubitabit. Ad ultimum important feretrum, in quo iacebat quidam simulans se in prelio occisum. Iubet itaque Antichristus, ut surgat, dicens:

Signa semper querunt rudes et infideles.
Surge, surge uelociter, quis sim ego, reueles.

Tunc ille de feretro cantat:

Tu sapientia superne ueritatis,
uirtus inuicta es diuine maiestatis.

Et hypocrite secum cantant: Tu sapientia, etc. Tunc rex Teutonicorum uidens signa seducitur dicens:

 Nostro nos impetu semper periclitamur:
Aduersus Dominum incauti preliamur.
In huius nomine mortui suscitantur,
Et claudi ambulant, leprosi mundantur,
Illius igitur gloriam ueneremur.

Tunc rex ascendit ad Antichristum, et hoc idem cantat. Cum autem uenerit coram eo, flexo genu offert ei coronam cantans: Tibi profiteor, etc. Tunc Antichristus signans eum, et suos in frontitibus, et imponens ei coronam cantat: uiue per gratiam, etc. Tunc committit sibi expeditionem ad gentes, dicens:

uobis credentibus, conuertimur ad gentes.

Et dato sibi gladio cantat:

Per te disponimus has fieri credentes.

 Tunc rex ueniens ad thronum Gentilitatis, et mittens legatum ad regem Babylonis, cantat coram eo:

Potestas Domini maneat in eternum,
Que adoranda est quasi numen sempiternum.
Condemnat penitus culturam idolorum,
Precipit abiici ritus simulacrorum.

Tunc Gentilitas ad legatum:

Finxit inuidia hanc singularitatem,
Ut unam coleret homo Diuinitatem.
Ille iure Deus cupidus estimatur,
Qui specialius ceteris uult ut solus colatur,
Nos igitur sequimur ritum antiquitatis:
Diis discrimina reddimus Deitatis.

Tunc nuntius:

 Unus est Dominus, quem iure ueneramur.

Et deiiciens simulacrum cantat:

Idolum detestamur.

Statim gentiles concurrunt, et preliantur cum exercitu Antichristi. Et superatus rex Babylonis ducitur captiuus ad Antichristum. Tunc rex, genu flexo, offert coronam Antichristo, dicens: Tibi profiteor, etc. Tunc Antichristus signans eum, et suos in frontibus, et imponens coronam ei cantat: uiue per gratiam, etc. Statim redeunt ad sedes suas omnes cantantes:

Omnium rectorem te solum profitemur,
Tibi tota mente semper obsequemur.

Tunc Antichristus dirigens hypocritas ad Synagogam  cantat:

Iudeis dicite Messiam aduenisse,
Et me in gentibus tributum accepisse.
Iudeis dicite: En ego sum Messias,
Ego sum promissus eis per prophetias.
Tunc hypocrite ad Synagogam:

Regalis generis gens est peculiaris,
Fidelis populus ubique predicaris.
Pro tuenda lege iamdudum exsulasti,
Procul a patria Messiam exspectasti.
Hec exspectatio reddet hereditatem:
Iucunda nouitas mutabit uetustatem.
Ecce mysterium tue redemptionis:
Rex enim natus est auctor religionis.
 Hic est Emmanuel, quem testantur Scripture,
Per cuius gratiam tu regnabis secure,
Erexit humiles, et superbos deiecit,
Potenter omnia sub pedibus subiecit.
Surge, Ierusalem, surge, illuminare,
Captiua diu Synagoga, letare.
Tunc Synagoga:

Hec consolatio diuine bonitatis
Laborem respici nostre captiuitatis.
Eamus igitur obuiam Saluatori,
Dignum est reddere gloriam Redemptori.

Tunc Synagoga surgens uadit ad Antichristum, etc.


Ades Emmanuel, quem semper ueneramur,
In cuius gloria nos quoque gloriamur.

 Tunc uenientem suscipit Synagogam signans eam, et dicens:

Per me egredere uectem confusionis:
Tibi restituo terram promissionis.
In tuo lumine en gentes ambulant,
Et sub pacis tue lege reges regnant.

Tunc Synagoga redeunte, intrant prophete dicentes:

uerbum Patris habens diuinitatem
In uirgine sumpsit humanitatem,
Manens Deus effectus est mortalis.
Semper Deus factus est temporalis.
Non nature usu sic testante
Hoc factum est, sed Deo operante.
Nostram sumpsit infirmitatem,
 Ut infirmis conferret firmitatem.
Hunc Iudei mortalem cognouerunt,
Immortalem quem esse nescierunt.
Nec sermoni, nec signis credidere;
Sub Pilato Christum crucifixere.
Moriendo mortem mortificauit,
A gehenna credentes liberauit.
Hic surrexit uere non moriturus,
Regnat semper in proximo uenturus.
Hic seculum per ignem iudicabit,
Uniuersos in carne suscitabit,
A reprobis saluandos separabit,
Malos damnans, bonos glorificabit.
uere scitis quid Scripture loquantur,
Enoch uiuum, et Eliam testantur.
 Tunc Synagoga:

Ubinam sunt?
Illi:

   Nos sumus uere,
In quos fines seculorum deuenere.
Iste Enoch, et ego sum Elias,
Quos hucusque seruauerat Messias,
Qui iam uenit, et adhuc est uenturus,
Per nos primum Isrel redempturus.
Ecce uenit homo perditionis,
Magne consummans muros Babylonis:
Non est Christus.

Tunc tollunt ei uelum. Statim Synagoga conuertitur ad uerba prophetarum dicens:

 Seducti sumus uere per Antichristum,
Qui mentitur se Iudeorum Christum.
Certa indicia est nostre libertatis
Elias et Enoch prophete ueritatis.
Tibi gratias damus, Adonai, rex glorie,
Personarum Trinitas eiusdem substantie.
uere Pater Deus est, cuius Unigenitus
Deus est, idem Deus est amborum Spiritus.

Interim hypocrite uenientes ad Antichristum cantant:

O culmen regium diuine maiestatis!
Tibi subtrahitur honor diuinitatis.
Intrauere senes doctores uanitatis,
Qui blasphemant tue honorem potestatis.
Iudeis predicant tenore Scripturarum,
 Te, rex omnipotens, caput hypocritarum.
Tunc Antichristus ad hypocritas:

Cum me totus orbis studeat adorare,
Ius mei nominis quis audeat negare?
Synagogam, et senes mihi representate.
Reos conueniam super hac leuitate.

Tunc ministri uenientes ad prophetas et Synagogam cantant:

Testes mendacii, precones falsitatis.
uos tribunal uocat diuine maiestatis.
Tunc prophete:

Non seducet homo iniquitatis
Seruos Christi ministris falsitatis.

Tunc nuntii adducunt prophetas et Synagogam ad Antichristum, quibus ille:

 Fert in insaniam proprietatis
uos, quos decipiunt uultus auctoritatis.
Sanctis promissus sum redemptio futura,
uere Messia, ut testatur Scriptura.
De me suscipite formam religionis.
Sum infidelibus lapis offensionis.
Tunc prophete:

Tu blasphemus auctor iniquitatis,
Radix mali, turbator ueritatis,
Antichristus, seductor pietatis.
Tunc Antichristus commotus dicit ministris:

Ecce blasphemias mee Diuinitatis
Ulciscatur manus diuine maiestatis.
Qui blasphemant in me diuinam pietatem,
Diuini Numinis gustent seueritatem.
Pereant pexitus oues occisionis
 Pro tanto scandalo sancte religionis.

Tandem Synagoga cantat confessionem istam:

Nos erroris penitet, ad fidem conuertimur,
Quidquid nobis inferet persecutor, patimur.

Tunc ministri educunt eos et occidunt. Interim uero, dum occiduntur, Ecclesia cantat: Fasciculus myrrhe dilectus meus mihi . Tunc ministris reuersis, Antichristus dirigit nuntios suos ad singulos reges cantans

Reges conueniant, et agmina sanctorum,
Adorari uolo a gloria regnorum.
Cuncta diuinitus manus ima firmauit,
Suos Diuinitas hostes exterminauit.
Pace conclusa sunt cuncta iura regnorum,
 Ad coronam uocat suos Deus deorum.

Tunc omnes reges conueniunt undique cum suis usque ad presentiam Antichristi cantantes: Cuncta diuinitus, etc. Quibus Antichristus:

Ista predixerunt mei predicatores,
uiri mei nominis, et iuris cultores.
Hec mea gloria, quam diu predixere,
Qua fruentur mecum, quicunque meruere,
Post eorum casum, quos uanitas illusit,
Pax, et securitas uniuersa conclusit.

Statim fit sonitus super caput Antichristi, et eo corruente, et omnibus suis fugientibus, Ecclesia cantat: Ecce homo, qui non posuit Deum adiutorem suum! Ego autem sicut oliua fructifera in domo Dei. Tunc omnibus redeuntibus ad fidem, Ecclesia ipsos suscipiens incipit: Laudem dicite Deo nostro.


 Explicit.





ANONYMUS MELLICENSIS SAECULO XII CLARUS DE SCRIPTORIBUS ECCLESIASTICIS, Nuper primum in lucem editus et notulis chronoligico-criticis illustratus a R. D. P. Bernardo PEZ, Benedicto et bibliothecario Mellicensi, anno 1716.






ADMONITIO.

Anonymum hunc De scriptoribus ecclesiasticis, seu De uiris illustribus, quem reipublice litterarie bono nunc primum in lucem damus, Mellicensem dicimus, neutiquam propterea; quod certa nobis argumenta suppetant, auctorem hunc cenobitis Mellicensibus accensendi, sed ideo; quod in Bibliotheca manuscriptorum Mellicensi, eiusque codice chartaceo in quarto, nunc signato lit. R. num. 28 seculo circiter quarto decimo exarato, hactenus asseruatus, indeque a nobis depromptus fuit; cuiusmodi quidem cognominandorum anonymorum exempla apud Freherum, Acherium, Chesnios, aliosque eruditos Rerum collectores, editoresque passim occurrunt. Ceterum, ut proprium auctoris nostri nomen, fortunamque assequeremur, nulli quidem in perquirendo labori pepercimus, sed frustra; nemine quoquam, nec illo ipso horum quidquam innuente. Fuisse monachum, et quidem Benedictinum, ex singulari quodam studio, quo Benedictinos  scriptores consectatur, et laudat, forte quis colligat. Ast nec hoc sat firmum. Certius quid statui de hominis etate posse uidetur, estque uero perquam simile, eum seculo Christi duodecimo animum ad scribendum appulisse. Nam capite 91 Hermannum Contractum, qui anno 1054 obiit, in musica pene modernis omnibus subtiliorem exstitisse narrat, et capite 105 Manegoldum, Gregorio uII P. M. equalem tanquam modernorum Magistrum magistrorum celebrat; cum tamen Rupertum capite 71 beate memorie abbatem Tuitiensem uocet. Mortuus est Rupertus anno Domini 1135. Imo uidetur hic scriptor eodem fere tempore opus suum adornasse, quo Honorius Augustodunensis, et Sigebertus Gemblacensis nostras de Scriptoribus ecclesiasticis commentati sunt, quorum ille circa annum Dom. 1130 floruit, hic an. 1093 e uita excessit. Certe neutrius opus noster uel fama percepit, ut constat ex eius prefatione, in qua preter Hieronymum, Gennadium, Cassiodorum et Isidorum, quibus posterioribus et ipsis caruit, nullum alium illustrium uirorum scriptorem sibi hactenus cognitum fuisse commemorat.

Porro in referendis scriptoribus suis anonymus noster non ubique temporis rationem habuit, iis persepe loco postpositis, quos etate superiores fuisse notule nostre chronologice, quas ad latus ascripsimus, palam faciunt. Quosdam memorat, eruditis uiris fere adhuc ignotos, quales sunt: Ioannes musicus Anglus, Paulus Iudeus Fuldensis cenobita, Symphorosius quidam, Albertus monachus forte Sigebergensis, Achelinus, seu Athelinus episcopus, Stephanus musicus, Manegoldus, Aribo Iunior musicus, Fucraldus, Dietgerus, ex monacho Benedictino episcopus Metensis, Meginhardus episcopus Herbipolensis, in Cantica canticorum, Deusdedit cardinalis aduersus Guibertinos, Gotschalcus monachus Dekingensis ord. S. B., Geraldus San-Blasianus in Silua Hercynia, Placidus Nonantulanus, etc. Iis etiam scriptoribus, quorum nomina editis Bibliothecis inserta sunt, non pauca noua, et plerisque omnibus hucusque incomperta opera attribuit. Cuiusmodi sunt: S. Gregorii M. liber Florum, et liber Synodorum; Cassiodori liber De uiris illustribus; Freculphi ep. Luxouiensis Explanationes in Genesim; Remigii Autissiodorensis in Genesin Commentarius; Pauli Orosii Opus in librum XII Prophetarum; Sancti Odonis Cluniacensis Dialogus de Musica; Haymonis episcopi Halberstadiensis, quem noster monachum Sancti Germani Autissiodorensem facit, Commentarius in Cantica canticorum; Christiani episcopi Apulorum Liber contra Berengarium; Fulberti Carnotensis Tractatus contra Iudeos et malos Christianos; Iuonis Carnotensis Martyrologium de sanctis ordinatissimum; presbyteri Constantiensis plura opera; Guitmundus Auersanus in Lucam; Anselmi Lucensis Opus immodicum in Psalterium; scripta a S. Udalrico Cluniacensi uita sancti Hermani ex marchione monachi, etc. Denique consideratione et obseruatione dignissima sunt, que de Ratramni, monachi Corbeiensis Opere de corpore et sanguine Domini habet, ut quibus Ioannis Mabillonii de auctore sententia, Pref. in Sec. Bened. Iu, P. II exposita egregie confirmetur. Sed hec omnia prestat integra erudito lectori seruare ac relinquere; quem etiam rogamus, ut ampliorum, et eruditiorum Notarum, quibus noster non raro indiget, intermissionem condonet; illas enim temporis ac otii, has ingenii angustie excluserunt.

+Hoc Remigii opus nuper in Bibliotheca Garstensi O. B. in superiori Austria reperimus in cod. memb. fol. hoc titulo: Remigius in Bereschit. Incipit: Desiderius uocabatur episcopus, etc. Deinde textus: In principio creauit Deus, etc. . Auctor huius operis, sicut sancti doctores tradunt, cognoscitur fuisse Moyses, etc.



[DE SCRIPTORIBUS ECCLESIASTICIS.]



ANONYMI AUCTORIS IN LIBRUM SUUM DE SCRIPTORIBUS ECCLESIASTICIS PRAEFATIO.

 Scriptorum illorum, qui uirorum illustrium conscripsere catalogum, pro posse sequentes exemplum, tam scripta quam nomina sanctorum Patrum, quorum deinceps Ecclesie Dei desudauit ingenium, litteris transmittemus in posterum. In quo nimirum negotio ordine quidem prepostero, sed necessario commutato, eos utcunque collegimus in unum, qui in actione missarum quidpiam statuere dicendum, uidelicet [1 1Kb] propter Telesphorum, Gelasium, Sixtum, Clementem Alexandrinum, Alexandrum primum, Leonem Magnum, Gregorium primum, Gregorium tertium, Sergium; porro beatum Ambrosium Mediolanensem episcopum  nos incognitum preteriri non passi, ipsam huius operis frontem tanti nominis titulo decreuimus insigniri. Sunt tamen et alii uiri illustres Cassiodorus scilicet, et Isidorus, qui  nichilominus de uiris scripserunt illustribus, quorum libri, quia necdum ad nostras peruenerunt manus, quos posuerint, uel quos omiserint, penitus ignoramus.

Inchoantes igitur a fine Gennadii, qui et ipse a fine Hieronymi initium fecit operis sui, quoscunque ex eo tempore quidpiam memoria dignum scripsisse deprehendimus, diligenter adnotare curauimus. uerum, ne quid desit curiositati legentium, iudicauimus apponendum Bernagardium [2 1Kb] olim hereticum, Wichwertum [3 1Kb] Rauennatem exepiscopum, Urbanum secundum; non quod ad nos scripta eorum ulla peruenerint, uel certe ipsi aliquando aliquid scripserint, sed quod quisque eorum decentia nobis ingenii sui monumenta reliquit. Berengarius  quidem, dum quandoque conuersus, duobus apte uersiculis catholicam fidem profiteri non distulit. Clemens uero, qui et [4 1Kb] Ewibertus, dum in legitimum Petri successorem inuectus totidem nichilominus uersibus satis eleganter lusit. Urbanus autem,  dum eidem emulo suo metro et ipse respondens, nichil eum de apostolica dignitate, preter inane uocabulum, assecutum patenter ostendit. Sed si qui aliquando ea, que a nobis scripta sunt, reprobant,  imperitiam quidem, non autem studium reprehendant, simulque considerent, quia ubi nullus potest esse boni operis fructus, sufficit solus bone uoluntatis affectus.



INCIPIT LIBER.



CAP. I.


Telesphorus [5 1Kb] papa uII qui beato Sixto, de quo subinde dicemus, in pontificatu successit, missas in sanctissime Dominice Natiuitatis nocte constituit celebrari, et in tempore sacrificii Gloria  in excelsis Deo, decantari. Hic sub Adriano principe, quemadmodum predecessores sui Alexander, et Sixtus, Nonas Ianuarii martyrio meruit coronari.



CAP. II.

Gelasius papa [6 1Kb] in diebus Leonis, qui Marciano succedit in regnum, Romanam Ecclesiam nobiliter rexit, qui ad utilitatem Ecclesie decreta multa constituit, multa utiliter scripsit. Qui etiam ad missas dicendarum modum et numerum instituit prefationum. Huius pontificis temporibus liber Missalis conscribitur, qui et Gelasianus appellatur.



CAP. III.

Zosimus [7 1Kb] papa instituit Benedictionem cerei, qui in Sabbato sancto benedici solet a diacono, cuius benedictionis huiusmodi est initium: Exsultet iam angelica turba celorum.



CAP. Iu.


Sixtus [8 1Kb] episcopus, qui beato Alexandro primo Rome successit in pontificatu, infra missarum solemnia Sanctus, sanctus, sanctus, decantari instituit, qui et ipse sub Adriano imperatore uIII, Idus Aprilis martyrio coronari promeruit.



CAP. u.

Clemens [9 1Kb] Alexandrine Ecclesie presbyter, preceptor Origenis, diu in Alexandria scholam tenuit. Tam diuina quam seculari scientia claruit. Opuscula nonnulla luculento sermone composuit. Exstat illius de Pascha liber unus, de Ieiunio dialogus unus, de Saluando diuite unus, de Obtrectatione unus, de Canonibus unus, contra gentes unus, contra eos qui Iudeorum scrutantur errores unus. Mire autem eruditionis et eloquentie fuit. Orationem illam sacerdotis, quam Canonem dicimus, ipse  composuit, que et ab omni Ecclesia tanti est habita, ut in consecratione corporis Domini perpetuo iussa sit recitari. Habetur autem clarus Seueri et filii eius Antonini temporibus.



CAP. uI.

Alexander [10 1Kb] primus, natione Romanus, ex patre Alexandro de regione [11 1Kb] Capurtami oriundus passionem Domini miscuit in precatione presbyteri, cum misse debent celebrari. Unde habetur in Canone: Quam oblationem tu Deus, et que sequuntur ex ordine. Hic quinto Nonas Maii sub Adriano principe cum Euentio, et Theodolo martyrium passus, migrauit ad celos.



CAP. uII.


Leo Magnus [12 1Kb] , apostolicus, declamator egregius fuit, qui uerbo et exemplo Christiane religioni plurimum profuit. Porro sermonum illius incertus est numerus; quorum tamen de Aduentu  Domini, de Natiuitate, de Apparitione, de Ieiunio, de Passione, de sancta Pentecoste plurimi habentur. In sanctorum quoque natalitiis nonnulli habiti inueniuntur. Et hic augmentauit in Canone: Supplices te rogamus omnipotens Deus, et cetera, que sequuntur ex ordine. Hic Iu Kal. Iulii sub Marciano principe plenus sanctitate quieuit in pace.



CAP. uIII.

Gregorius Magnus [13 1Kb] , qui et primus, ex illustri senatorum prosapia oriundus, disciplinis liberalibus a puero institutus, Romane sedis iam tunc apocrisiarius, positus Constantinopoli, rogatu Leandri Hispalensis episcopi, libros Moralium XXXuI scripsit, quos in septem partes diuisit. Rome uero exorta pestilentia ipse adhuc archidiaconus septiformem  Litaniam instituit, ac postmodum decedente Pelagio, Romanum pontificatum inuitus obtinuit. Hic Agilulfi temporibus dialogum scripsit, eum regine Theodelinde pro munere promisit. Homelias quadraginta etiam dictauit, et in Ezechielem tractatus uiginti composuit, a cuius expositione audito Agilulfi regis aduentu cessauit. Librum quoque cure pastoralis ad Ioannem episcopum scribit; et librum alium, quem Flores appellari complacuit. Scribit et librum Responsionum ad Augustinum Anglorum episcopum. Librum quoque Synodorum composuit cum episopis Italie de necessariis causis Ecclesie. Alia uero opuscula nonnulla, que scripsit, non habentur, quando emulorum excandescente inuidia de medio sublata fuisse perhibentur.  Hic illud, quod in canone dicitur: Diesque nostros in tua pace disponas, dicendum apposuit, et Orationem Dominicam ad missam recitari constituit, congruum arbitratus, ut in consecratione Dominici corporis cum oratione hominis sacerdotis dicatur et oratio Dei et hominis Saluatoris. Quod quidem populus utpote nouum et insolitum audiens, egre tulit; cui protinus beatus pontifex humili responsione satisfecit; si dicenda est, inquiens, in consecratione corporis Christi oratio, quam quidam scholasticus humano sensu et homo composuit, quanto magis illa, quam Dei et hominum mediator  instituit, qui et discipulos suos orare sic docuit? Scribit quoque in Cantica canticorum libellum explanationis ab exordio uoluminis usque eo, ubi dicitur: Equitatui meo in curribus Pharaonis . Hic ergo sanctissimus pontifex Gregorius, Anglorum apostolus, cum missis doctoribus Anglos conuertisset ad Dominum, anno Phoce imperatoris secundo, Iu Idus Martiarum migrauit ad Dominum.



CAP. IX.

Gregorius tertius [14 1Kb] annis octo Romanum tenuit pontificatum, qui et augmentauit in Canone: Intra quorum consortium. Hic decessit tempore Leonis imperatoris, Iu Kal. Decembris.



CAP. X.

Sergius [15 1Kb] papa, natione Syrus, Antiochie ex patre Tiberio ortus, in confractione corporis Domini, a clero et populo: Agnus Dei, statuit  decantari.



CAP. XI.

Ambrosius [16 1Kb] Mediolanensis archiepiscopus, doctor Ecclesie mirificus, sub Gratiano Augusto clarus, imo et in toto orbe terrarum notissimus, columna Ecclesie, et hereticorum ruina, semper et ubique libere agens et loquens pro iustitia; quippe qui nec Theodosio principi peccanti pepercit, non solum Mediolanensi, cui prefuit, sed et uniuerse matri Ecclesie, scribendo et docendo plurimum contulit. Scripsit de Spiritu sancto librum unum ad Gratianum Augustum. Scripsit quoque librum de fide, librum de Incarnatione Domini. Scribit de paradiso, scribit de uirginibus, scribit de exsequiis fratris, scribit Hexemeron, scribit de fuga seculi, scribit de patriarchis, scribit de perpetua  uirginitate Matris Domini, scribit de Isaac et anima, scribit de bono mortis, scribit de Ioseph, scribit apologiam de Dauid; scribit super: Beati immaculati ; scribit super: Domine, quis habitabit ; scribit de morte Gratiani, scribit de morte Theodosii, scribit de ieiunio, scribit de officiis, scribit super Isaiam, scribit super Apostolum, scribit super Lucam, scribit contra Auxentium hereticum, scribit ad Fritigernam, reginam Marcomannorum. Preter ea plura ac diuersa scribit opuscula, que pro summis opibus computat et reseruat Ecclesia, de qua non recedet eius memoria, et nomen eius requiretur in secula. Hic beatissimus pontifex, doctor egregius, pietate precipuus, inuictus in  aduersis, in prosperis prouidus, post matutini et uespere delectabiles exitus, ipse delectabilis omnibus, sub principibus Arcadio et Honorio quieuit in Domino.



CAP. XII.

Ioannes Constantinopolitanus [17 1Kb] , cognomento Chrysostomus, qui ab ingrata Ecclesia bis est depositus, et insuper annuente Theophilo archiepiscopo in exsilium missus, primo Origenis errore deceptus, sed Dei gratia preuentus, cooperante correctus, et Ecclesie reconciliatus est. Hic tam Greco quam Latino eruditus eloquio preter  sermones in festiuitatibus habitos, stylo egregio scriptos, scribit super Epistolam ad Hebreos, scribit nichilominus in Mattheum egregium opus, scribit etiam librum de reparatione lapsi, et septem Homilias de laude Pauli apostoli; dialogum quoque Basilio habitum de honore sacerdotii. Hic sub prenotatis principibus celebris, celebrem sui memoriam dereliquit Ecclesiis.



CAP. XIII.

Epiphanius [18 1Kb] Salamine episcopus, fide Catholicus, ingenio optimus, Ioanni Chrysostomo pro eo, quod eum offenderat, duos in suo episcopatu presbyteros ordinando, non contemnendam dictauit epistolam ad catholicam fidem, pacisque custodiam cohortantem. Hanc beatus Hieronymus presbyter pro edificatione legentium rogatu  fratrum in Latinum uertit eloquium.



CAP. XIu.

Fulgentius [19 1Kb] episcopus, qui Ruspensi Ecclesie prefuit sub Theoderico rege Gothorum, in confessione fidei et scientia claruit in Homiliis; declamator fuit, et sermones plurimos utiles recitauit ad populum  in posterum transmisit litteris. Scripsit quoque librum insignem de predestinatione et fide, alium ad Trassamundum regem uandalorum.



CAP. Xu.

Annitius [20 1Kb] Manlius Seuerinus Betius tam diuina quam humana scientia clarus, qui et Rome consul fuit, super Hypermenias [21 13Kb] uolumen insigne composuit. Aliud etiam de Musica scripsit, in quo profundum eiusdem artis subtiliter inquisiuit. Et aliud nichilominus de fide sancte Trinitatis  scriptum dereliquit. Qui etiam ad Ioannem papam contra Eutychen et Nestorium hereticos scribit. At ubi Theodericus rex Gothorum tyrannidem in Romanos exercuit, Betius consul Grecis clam litteras misit, uolens scilicet per illorum patrocinium subdere [22 1Kb] , et a regis tyrannide ciuitatem et ciues, se quoque addito, liberare. Quod ubi rex impius comperit, quasi reum maiestatis Rauennam in exsilium missum, in carcerem recludi iussit; in quo uir sapiens philosophica sibi consolatione adhibita, quinque libros per satyram edidit; in quibus, quia et se, et omnes lugentes consolari intendit, opus suum librum Consolationis inscripsit. Hic uir plurima posteris ingenii sui monumenta dereliquit.  Duobus filiis in consulatu relictis, a rege nefario cum aliis pluribus gladio percussus occubuit.



CAP. XuI.

Magnus Aurelius [23 1Kb] Cassiodorus Rome consul, deinde senator, ad ultimum monachus, monasterium construxit. Tam diuina quam seculari littera clarus effulsit, Psalmos exposuit, libros Institutionum et Chronicam fecit. Librum de uiris illustribus scripsit, epistolas Theoderici dictauit, insuper et tripartitam Historiam ordinauit.



CAP. XuII.

Arator Romane [24 1Kb] Ecclesie subdiaconus, qui sub papa uigilio floruit, librum Actus  apostolorum uersibus scripsit, quem postmodum clero et populo, et apostolico publice legit.



CAP. XuIII.

Priscianus [25 1Kb] Cesariensis, grammaticus peritissimus fuit, qui et librum egregium de grammatica arte composuit. Errant autem, qui hunc in fide errasse confirmant, quasi qui librum Iuliano Apostate scripserit, et scriptum obtulerit, Errant, inquam, et patenter errant; neque enim Iuliano scripsit imperatori, sed Iuliano consuli fratri Symmachi soceri Betii. Sed neque sub Iuliano Apostata, qui adeo in fide desipuit, sed sub Iustiniano Christicola Priscianus Cesariensis Constantinopoli floruit. A Iuliano autem Cesare usque ad Iustinianum imperatorem computantur anni ducenti uiginti septem.



CAP. XIX.


Dionysius, [26 1Kb] abbas Romanus, sexto Iustini principis anno Paschales Cyclos scripsit, quos a primo anno Diocletiani imperatoris inchoauit.



CAP. XX.

Benedictus, [27 1Kb] Pater uenerabilis, post uitam eremiticam quam duxit in loco, cui Sublacus uocabulum est, in monte Cassino, doctrina claruit, et miraculis. Quo cum primo tenderet relicta priori habitatione, tres corui, sicut in Longobardorum Historia legitur [28 1Kb] , quos pascebat quotidie, secuti sunt eum diuina iussione. Cumque peruenisset ad quoddam biuium, duo angeli apparuerunt ei in specie duorum iuuenum, ostendentes uiam, per quam ad locum iret. In loco autem illo quidam Dei seruus  habitabat, cui uox de celo dicebat:

His tu parce locis; alter amicus adest.
Cuius uersiculi sensus talis est: Exi de hoc loco, amice, quia alius amicus debet hic habitare. ueniens itaque sanctus Benedictus in summitatem montis, in maxima se constrinxit abstinentia; ubi scripsit etiam monachorum Regulam, teste beato Gregorio [29 1Kb] , discretione precipua, sermone luculento. In qua preter alia sanctitatis eius indicia satis ostenditur, quam celestem in terris uitam duxit; quia uir sanctus non potuit aliter docere, quam uixit.



CAP. XXI.

uictor Capuanus [30 1Kb] episcopus librum insignem de Pascha composuit, in quo erratica  uictorii scripta redarguit. Scripserat enim et ille iubente Hilario [31 1Kb] papa Paschales Cyclos, sed errore plenos, quos scriptis suis, ut diximus, destruxit uictor episcopus.



CAP. XXII.

Iordanis [32 1Kb] episcopus Chronicam de gestis Romanorum abbreuiando descripsit, quam ab Adam inchoauit, et ad Iustinum minorem Augustum usque perduxit.



CAP. XXIII.

uictor Africanus episcopus [33 1Kb] , Wandalice persecutionis historiam scribit; que nimirum  persecutio eiusdem postremo sui scriptorem inuoluit.



CAP. XXIu.

Paterius [34 1Kb] Gregorii Magni discipulus, colligit in unum testimonia Scripturarum, que beatus papa Gregorius passim in suis tractatibus posuit, et posita protinus competenter exposuit. Habet enim hoc inter expositores alios quasi singulare, ut subintroducta de Scripturis testimonia soleat singillatim exponere; ad que recolligenda idem scriptor animum intendit, quippe que posteris non parum profutura putauit.



CAP. XXu.

Columba [35 1Kb] qui et Columbanus abbas, qui ex Hibernia oriundus, postquam cum discipulis suis Gallo, et aliis plura terrarum loca pertransiit, plures ad fidem Christi uerbi exhortatione perduxit,  plura etiam diuersis in locis monasteria construxit, scripsit manu sua monachorum Regulam; ad quos etiam unam exhortatoriam breuem licet, sed de contemptu mundi copiose disserentem, dictauit epistolam.



CAP. XXuI.

Isidorus Hispalensis [36 1Kb] episcopus, qui beato Leandro in episcopatu successit, multa et magna opuscula edidit. Nam inter alia Synonyma scripsit, et Abbreuiationem temporum, quam ad Constantinum Heraclii filium perduxit. Librum quoque Etymologiarum, librum Officiorum et librum uirorum illustrium. Preterea sermones plurimos, diuersis temporibus habitos, stylo egregio scriptos transmisit ad posteros.



CAP. XXuII.


Theodorus [37 1Kb] uenerabilis Anglorum archiepiscopus a papa uitaliano ordinatus et in Angliam missus, postquam in populo cui preerat, uerbo et exemplo pluribus saluti fuit, ad ultimum librum de reorum penitentia, precipua discretione conscripsit. Audiens etiam Constantinopolitanam Ecclesiam heresi Euticetis [38 1Kb] ualde turbatam, synodum collegit, et ubi omnium in fide catholica consensum audiuit, hunc ad instructionem, memoriamque sequentium synodalibus litteris [39 1Kb] commendauit. Harum litterarum tale est exordium: In nomine Domini nostri Iesu Christi Saluatoris, imperantibus dominis piissimis regibus nostris. Earumdem uero talis est conclusio: Nos omnes subscribimus, qui cum Theodoro archiepiscopo fidem catholicam  exposuimus. Hic de Tarso Cilicie oriundus fuit, et multis uirtutibus clarus quieuit.



CAP. XXuIII.

Petrus [40 1Kb] archiepiscopus Rauennas librum scripsit egregium sermonum super topazium et aurum obrysum pretiosum.



CAP. XXIX.

Adaman [41 1Kb] presbyter et abbas monachorum, qui erant in insula Hy, uir bonus et sapiens scientia Scripturarum nobilissime instructus, scripsit de locis sanctis librum, legentibus multis utillimum [42 1Kb] , cuius auctor erat docendo ac dictando  Artwolfus [43 1Kb] Galliarum episcopus, qui orationis gratia Ierosolymam ueniens, lustrata omni terra repromissionis, Damascum quoque, Constantinopolim, Alexandriam, insulas maris adiit; patriam quoque nauigio repetens ui tempestatis in occidentalia littora Britannie delatus, post multa ad eumdem Dei famulum Adamannum presbyterum uenit, et quecunque in locis sanctis digna memoria uidisse se retulit, hic litteris [44 1Kb] commendauit. Obtulit autem librum suum Abfrido [45 1Kb] rege Nordannbrorum, a quo etiam muneribus multis donatus, in patriam est remissus. Sed quia et libellum, et libelli auctorem paucos nostrorum legisse uel nosse dubium non est, quiddam ex eo, quasi per excessum excerpsimus, quod legentibus plurimum conducere  potest; his duntaxat, qui de locis sanctis, in quibus patriarche, prophete et apostoli cum ipso Domino conuersati sunt, ea tantum, que lectione didicerunt, et norunt. Igitur de Bethlehem, que domus est Panis angelorum, in quo uirgo uirginum uerbum de se genuit incarnatum, scribit in hunc modum:

Bethlehem ciuitas Dauid in dorso sita est, angusta [46 1Kb] ex omni parte, uallibus circumdata, ab oriente in occidentem mille passibus longa, humili sine turribus muro per extrema plani uerticis instructo; in cuius orienti angulo quasi quoddam naturale semiantrum est, cuius exterior pars natiuitatis Dominice fuisse dicitur locus; interior Presepe  Domini nominatur. Hec spelunca tota interius pretioso marmore tecta supra locum, ubi Dominus natus specialius traditur, Sancte Marie grandem gestat ecclesiam. Scripsit item hoc modo de loco passionis et resurrectionis ipsius:

Ingressus a septentrionali parte Ierosolymam urbem primum de locis sanctis pro conditione platearum diuertendum est ad ecclesiam Constantinianam, que Martyrum appellatur. Hanc Constantinus imperator, eo quod ibi crux Domini ab Helena matre reperta sit, magnifico et regio cultu construxit. Dehinc ab occasu Golgotana uidetur ecclesia, in qua etiam rupis apparet illa, que quondam ipsam affixam Domini corpore, crucem pertulit, argenteam modo pergrandem sustinens crucem, pendente  desuper magna erea rota cum lampadibus. Infra uero ipsum locum Dominice crucis excisa in petra crypta est, in qua super altare pro defunctis honoratis sacrificium solet offerri, positis interim in platea corporibus. Huius quoque ad occasum ecclesie Anastasis, hoc est resurrectionis Dominice rotunda ecclesia, tribus cincta parietibus, duodecim columnis sustentatur, inter parietes singulos latum habens spatium uie, quia tria altaria in tribus locis parietis medii continet, hoc est australis, et aquilonaris, et occidentalis. Hec bis quaternas portas, id est introitus per tres e regione parietes  habet, e quibus quatuor ad uulturnum, et quatuor ad Eurum spectant. Huius in medio monumentum Domini rotundum petra excisum est, cuius culmen intrinsecus stans homo manu contingere potest, ab oriente habens introitum, cui lapis ille magnus appositus est, quod intrinsecus ferramentorum uestigia ostendunt usque in presens. Nam extrinsecus usque ad culminis summitatem totum marmore tectum, summum uero culmen auro ornatum, auream magnam gestat crucem. In huius autem monumenti aquilonari parte sepulcrum Domini in eadem petra excisum longitudinis septem pedum, trium mensura palmorum, pauimento altius eminet, introitum habens a latere meridiano, ubi die noctuque duodecim lampades ardent; quatuor intra  sepulcrum, octo supra in margine dextro lapis, qui ad ostium monumenti positus erat, nunc fixus est, cuius pars minor quadratum altare ante ostium nichilominus eiusdem monumenti stat, maior uero in orientali eiusdem ecclesie loco quadrangulum aliud altare sub linteaminibus existit. Color autem eiusdem monumenti, et sepulcri albo et rubicundo permistus uidetur.

De loco quoque ascensionis Dominice prefatus auctor hoc modo refert: Mons Oliuarum altitudini montis Sion par est, sed latitudine et longitudine prestat, exceptis uitibus et oliuis raro ferax arboribus, frumenti quoque et hordei fertilis, neque enim brucosa, sed herbosa et florida soli illius est qualitas, in cuius summo uertice, ubi Dominus ad  celos ascendit, ecclesia rotunda grandes ternas per circuitum cameratas habet porticus desuper tectas. Interior namque domus propter Dominici corporis meatum camerari et tegi non potuit, altare ad orientem habens angusto culmine tectum, in cuius medio ultima Domini uestigia celo desuper patente, ubi ascendit, uisuntur, que cum quotidie a credentibus terra tollatur, nichilominus manet [47 1Kb] eamdem adhuc speciem ueluti impressis signata uestigiis seruat. Hec circa, era rota iacet usque ad ceruicem alta, ab occasu habens introitum pendente desuper in cochleis magna lampade, totaque die, et nocte lucente. In occidentali eiusdem ecclesie parte fenestre octo totidemque e regione  lampades in funibus pendentes usque Ierosolymam per uitrum fulgent, quarum lux corda intuentium cum quadam alacritate et compunctione pauescere dicitur. In die Ascensionis Dominice per annos singulos missa peracta ualidi fulminis procella desursum uenire consueuit, et omnes qui in ecclesia fuerint, terre prosternere. De situ etiam Hebron, et monumentis patrum ita scribit:

Hebron quondam ciuitas et metropolis regni Dauid, nunc ruinis tantum, quid tunc fuerit ostendens, uno ad orientem stadio speluncam duplicem in ualle habet, ubi sepulcra patriarcharum quadrato  muro circumdantur capitibus uersis ad aquilonem, et hec singula singulis tecta lapidibus instar silice dolatis; trium patriarcharum candidis, Adam obscurioris et uilioris operis, qui haud longe ab illis ad Borealem, extremamque muri illius partem pausat. Trium quoque feminarum uiliores et minores memorie cernuntur. Mambre collis mille passibus a monumentis iis ad Boream, herbosus ualde, et floridus, campestrem habens in uertice planitiem. In Aquilonari parte quercus Abrahe [duorum hominum altitudinis truncus] Ecclesia circumdata est. Hec de opusculis exscerpta prefati scriptoris ad sensum quidem uerborum illius, sed breuioribus, strictisque comprehensa sermonibus ad utilitatem legentium hic inseruimus. Plura uoluminis  illius, si quem scire delectat, uel ipso illo uolumine [48 1Kb] , uel in eo quod de illo uenerabilis Beda [49 1Kb] presbyter strictim excerpsit, epitomatice requirat.



CAP. XXX.

Althelmus [50 1Kb] episcopus, cum adhuc presbyter esset, et abbas monasterii, quod Maildubi urbem Angli nuncupant, scripsit iubente synodo sue gentis librum egregium aduersus errorem Britonum, quo uel pascha non suo tempore celebrant, uel alia plura ecclesiastice castitati et paci contraria gerunt, multosque eorum, qui occidentalibus Saxonibus subditi, Britones ad catholice Pasche celebrationem huius lectione perduxit. Scripsit et de uirginitate librum eximium, quem  in exemplum Sedulii geminato opere et uersibus hexametris et prosa composuit. Scripsit et alia nonnulla, utpote uir undecunque doctissimus. Nam et sermone nitidus, et scripturarum tam liberalium quam ecclesiasticarum erat eruditione mirandus.



CAP. XXXI.

Beda [51 1Kb] uenerabilis presbyter et monachus, natione Anglus, sub Geolfrido [52 1Kb] abbate Christi tirocinio mancipatus, pluribus opusculis utilitatibus ecclesiasticis seruiuit. uerum tam de ipso quam de operibus eius suum ipsius testimonium proferemus; quia et quod ex Anglia oriundus fuerit, et annos natus quatuor cura propinquorum in monasterium beatorum Apostolorum Petri et Pauli sacris litteris erudiendus Benedicto, ac deinde Geolfrido abbati traditus sit, quod cunctum ex  eo tempus uite in eiusdem monasterii habitatione peragens, omnem meditandis Scripturis operam dederit, quod inter obseruantiam discipline regularis et quotidianam in ecclesia cantandi curam semper aut scribere, aut discere, aut docere dulce habuerit, quod nono decimo uite sue anno diaconatum, tricesimo presbyteratum iubente abbate suo susceperit, quanto etiam, ordine presbyteratus accepto, usque ad annum etatis sue quinquagesimum nonum ex opusculis uenerabilium Patrum breuiter adnotauerit, siue etiam ad formam sensus  et interpretationis eorum superadiecerit, in libro quem scribit de historia et gestis patrie, curauit ascribere. In principium, inquit, Genesis usque ad natiuitatem Isaac, et eiectionem Ismelis libros quatuor; de Tabernaculo et uasis eius, ac uestibus sacerdotum libros quatuor; de edificatione templi allegorice expositionis sicut et cetera libros duos. Item in librum Regum triginta Questionum, in Prouerbia Salomonis libros duos, in Canticum canticorum libros septem, in Isaiam prophetam, Danielem, duodecim Prophetas, et septem Ieremie distinctiones capitulorum ex tractatu beati Hieronymi excerptas; in Esdram, et Nehemiam libros tres; in canticum Habacuc librum unum; in librum beati Patris Tobie explanationes allegorice, de  Christo et Ecclesia librum unum; Capitula lectionum in Pentateuchum Moysi et Iosue, Iudicum, in libros et uerba Dierum, in librum beati Patris Iob, in Parabolas, Ecclesiasten et Canticum canticorum; in Isaiam prophetam, Esdram quoque et Nehemiam; in Euangelium Marci libros quatuor; in Euangelium Luce libros sex; Homiliarum Euangeliorum libros duos; in Apostolum quecunque in opusculis sancti Augustini inueni, exposita cuncta per ordinem transcribere curaui; in Actus apostolorum libros duos, in Epistolas septem Canonicas libros singulos, in Apocalypsim sancti Ioannis libros tres; item capitulum lectionum in totum nouum Testamentum excepto Euangelio; item librum  Epistolarum ad diuersos, quarum de sex etatibus una est, de mansionibus filiorum Isrel unam; unam de eo, quod ait Isaias: Et claudentur ibi in carcerem, et post dies multos uisitabuntur . De ratione Bissexti unum, de Aequinoctio iuxta Anatolium unum. Item de Historiis sanctorum librum uite et passionis sancti Felicis confessoris de metrico Paulini opere in prosam transtuli; librum uite et passionis sancti Anastasii male de Greco translatum, et peius a quodam imperito emendatum prout potui, ad sensum adcorrexi; uitam sancti Patris et monachi simul et antistitis Cudbrecti [53 1Kb] , et prius heroico, et postmodum plano sermone descripsi; Historiam abbatum monasterii huius, in quo superne pietati deseruire gaudeo,  Benedicti et Geolfridi, et Hey, et Berecti in libellis duobus; Historiam ecclesiasticam nostre insule, ac gentis in libris decem; Martyrologium de natalitiis sanctorum martyrum diebus, in quo omnes, quos inuenire potui, non solum, quo die, uerum etiam, quo certaminis genere, uel sub quo iudice mundum uicerint, diligenter adnotare studui; librum Hymnorum diuerso metro siue rhythmo, librum Epigrammatum heroico metro, siue elegiaco; de natura rerum, et de temporibus libros singulos; item de temporibus librum unum maiorem, librum  de Orthographia Alphabeti ordine distinctum; item librum de metrica arte, et huic adiectum alium de Schematibus siue tropis libellum, hoc est de figuris modisque, quibus Scriptura sacra contexta est.



CAP. XXXII.

Zacarias [54 1Kb] apostolicus, utriusque eloquii peritus, quatuor libros Dialogorum beati Gregorii de Latino in Grecum uertit eloquium.



CAP. XXXIII.

Petrus [55 1Kb] Damiani, cardinalis episcopus scripsit librum et nomine et dignitate gratissimum, et librum alium, qui inscribitur: Dominus uobiscum, contra eos qui dicebant, in actione missarum hunc salutationis modum a solitariis non esse seruandum.



CAP. XXXIu.

Paschasius [56 1Kb] , qui et Radbertus,  fide et scientia clarus, scripsit de corpore Domini librum, cunctis per orbem fideliter amplectendum.



CAP. XXXu.

Sedulius [57 1Kb] antistes ad Macedonium presbyterum magistrum suum libros duos de ueteri scilicet et Nouo Testamento metro conscripsit heroico, quibus et prolixum prosaice scriptum preposuit prologum.



CAP. XXXuI.

Theodolus [58 1Kb] parentibus non infimis et Christianis editus fuit; puer in Italia adultus, in Grecia studuit. Eruditus igitur in utraque lingua cum esset Athenis, gentiles cum fidelibus altercantes audiuit, quorum colligens rationes, reuersus in allegoricam Eclogam contulit, quam morte  preuentus non emendauit; unde paucos in opere eius neuos inuenimus. Qui dum sic posuit dic et Troianum laudis scire secretum, se [59 1Kb] male corripuit. Demum tam morum quam scientie honestate preditus, sub clericali norma obiit. Inscribitur autem liber eius Ecloga a capris, uidelicet tracto uocabulo; quasi diceretur: egle logos [60 10Kb] , id est caprinus sermo; aut quia feditatem uitiorum, que per hoc animal significatur, reprehendit. Nonnulli etiam a egligon [61 15Kb] Grece, exercitium [62 1Kb] Latine interpretantur; quia collectis historiis, et fabulis multis componitur.



CAP. XXXuII.

Gregorius [63 1Kb] Turonum archiepiscopus, doctor egregius, et historiographus plurimas  conscripsit historias, et de miraculis sanctorum uolumen egregium.



CAP. XXXuIII.

Martinus [64 1Kb] Brachahensis [65 1Kb] archiepiscopus scribit ad Mironem regem libellum de quatuor uirtutibus.



CAP. XXXIX.

Cesarius [66 1Kb] Lirinensis monasterii monachus, et postmodum Arelatensis archiepiscopus, homilias numero decem exhortatorias monachis  scripsit, in quibus omnibus de contemptu mundi copiose disseruit.



CAP. XL.

Ado [67 1Kb] archiepiscopus uiennensis scribit inter alia Martyrologium de sanctis. Exstant epistole Nicolai pape Adoni directe.



CAP. XLI.

Albinus [68 1Kb] , qui et Alquinus officio presbyter, ingenio optimus, fide catholicus, scribit de grammatica, scribit de rhetorica, scribit de dialectica, scribit de astronomia, scripsit quoque librum de Trinitate. Scribit de octo uitiis ad Gwidonem comitem. Scripsit et super Ioannem. Hic per septem ferias totidem ordinauit officia, octaua, hoc est Dominica addita, ita plane, ut in Dominica de Sancta Trinitate, feria secunda de Sapientia, tertia uero de Spiritu sancto, quarta de angelis, quinta  de caritate, sexta de sancta cruce, Sabbato de sancta Maria, de singulis denique suum singulorum agatur officium. Quod ideo commemorandum putaui, quod ordo eiusdem institutionis in multis hodieque seruatur Ecclesiis. Scribit etiam Questiones in Genesim ad litteram.



CAP. XLII.

Iustus [69 1Kb] uiennensium archiepiscopus scribit ad Sergium papam librum explanationum in Cantica canticorum.



CAP. XLIII.

Hetto [70 1Kb] uenerabilis Augiensis cenobii presbyter temporibus Ludgwici mirabilem uisionem cuiusdam Augiensis monachi, nomine Wertini, quam eductus e corpore uidit, qui et reductus post triduum obiit, prosa describit. Idem postmodum  Basilee episcopus factus, cum Hugone [71 1Kb] , et Aione comitibus Constantinopolim missus suum describit Hodeporicum.



CAP. XLIu.

Waltfridus [72 1Kb] Strabo [73 1Kb] uir doctus, qui annis septem Augiensi monasterio prefuit, qui multa ingenii sui monumenta metro et prosa posteris tradidit. Eamdem eiusdem monachi uisionem metro studiose descripsit.



CAP. XLu.

Magnentius [74 1Kb] Rabanus Maurus, primo Fuldensis abbas, deinde Moguntinus archiepiscopus, scribendi studio admodum intentus, librum de mysterio Sancte Crucis uariis figuris, metroque composuit, quem Sergio pape transmisit. Scribens quoque super totum uetus Testamentum nichil pretermisit intactum. Sed et super Mattheum scribit  uolumen egregium; scribit et Computum; scribit in Ludwicum super cantica prophetarum; scribit super Apostolum.



CAP. XLuI.

[74* 1Kb] Hincmaurus [75 1Kb] reuerendissimus Remorum archiepiscopus, scribit ad Carolum de collectis, de canonibus; de uita quoque et uirtutibus sancti Remigii non contemnendum scripsit opusculum.



CAP. XLuII.


Ratramnus [76 1Kb] uir doctus scripsit libellum cuidam principi de corpore et sanguine Domini, a cuius libelli interim laude cessamus, donec perlecto eo, si forte ad manum uenerit, an sane et catholice fidei concordet, agnoscamus.



CAP. XLuIII.

[77 1Kb] Laurentius [78 1Kb] , doctrina et scientia clarus, scribit librum de duobus temporibus, in quo plurima penitentes poterunt inuenire remedia.



CAP. XLIX.

Rudolfus [79 1Kb] Fuldensis monasterii presbyter et monachus, doctor precipuus, peta etiam dictus, et historicus satis doctus, multis utiliter scriptis, octauo Idus Martii rebus excessit humanis.



CAP. L.

Smaragdus [80 1Kb] abbas super epistolas et  euangelia per singulas Dominicas distributa, utilissimum scripsit opusculum. Libellum quoque alium scribit, quem de diuersis uirtutibus collegit, et ei Diadema monachorum nomen imposuit; quia sicut diadema gemmis, ita hic liber fulget ornamentis.



CAP. LI.

Ambrosius [81 1Kb] , qui et Autpertus, abbas [82 1Kb] Agaunensis cenobii, explanationem scribit in librum Apocalypsis Ioannis apostoli. Scribit etiam in modum Prudentii Psycomachie, quod interpretatur pugna anime, librum De conflictu uirtutum et uitiorum, quem et misit ad Lantfridum abbatem ac presbyterum in Bauaria constitutum.



CAP. LII.

Iulianus [83 1Kb] Toletanus episcopus, uir  litteris apprime eruditus scribit Idalio episcopo Barcinonensi librum Prognosticorum de nouissimis diebus, et initio futuri seculi.



CAP. LIII.

Bachiarius [84 1Kb] uir optimi ingenii, scribit ad Ianuarium librum De reparatione lapsi.



CAP. LIu.

Regino [85 1Kb] abbas Brumiensis Chronicam scribit, quam a primo Incarnationis Dominice anno inchoauit et ad millesimum quintum perduxit.



CAP. Lu.

Eucherius [86 1Kb] in diuinis Scripturis admodum exercitatus scribit Questiones in librum Regum. Scribit nichilominus de forma spiritualis intellectus; et interpretatione nominum. Habetur et alius liber ab eo conscriptus, qui inscribitur De questionibus difficilioribus.



CAP. LuI.


Marcellinus [87 1Kb] natione Romanus, Chronicam scripsit, in qua sagacis sui ingenii euidens indicium dedit.



CAP. LuII.

Paulus [88 1Kb] monachus, monachorum Regulam scripsit, in cuius conscriptione cooperatorem habuit Stephanum collegam suum. Unde et eamdem Regulam sub utrorumque nomine placuit inscribi, exempli gratia: Incipit Regula Pauli et Stephani.



CAP. LuIII.


Porcarius [89 1Kb] uir uite uenerabilis [90 1Kb] , abbas monasterii Lirinensis, qui beatum Cesarium Arelatensi Ecclesie destinauit episcopum, scripta quedam, que monita nuncupare placuit, monachis scripsit, in quibus de contemptu mundi et breuiter et diffuse disseruit: breuiter uerbis, sed diffuse sententiarum medullis. Hic, ut fertur, cum multitudine copiosi gregis sui a Saracenis captus et interemptus est.



CAP. LIX.

Ioannes [91 1Kb] musicus, natione Anglicus, uir admodum subtilis ingenii fuit, qui et libellum prestantissimum de musica arte composuit.



CAP. LX.

Ioannes [92 1Kb] , natione Romanus, Romane Ecclesie archidiaconus, uir acutus ingenio, sermone facundus, auctoritate et assensu beati Ioannis  apostolici de uita beatissimi Gregorii pape satis famosum scribit opusculum.



CAP. LXI.

[93 1Kb] Fricholphus [94 1Kb] episcopus, scientia doctrinaque precipuus, explanationes in Genesim scribit, et ab exordio mundi usque ad tempora Northmannorum ueraces historias texuit.



CAP. LXII.

Arnulfus [95 1Kb] presbyter et monachus monasterii Sancti Emmerammi Dialogum scribit Collectitii et Admonitii de uirtutibus sanctorum, qui eodem in loco in pace sepulti nouissimam exspectant tubam.



CAP. LXIII.

Arbo [96 1Kb] qui [97 1Kb] et Cyrias [98 1Kb] Frisingensis episcopus, duo non parua de gestis sanctorum Emmerammi et Corbiniani scribit opuscula.



CAP. LXIu.


Paulus [99 1Kb] Iudeus, Fuldensis monachus, uitam sancti Erhardi Ratisponensis episcopi, sed et de conuersione sancti Pauli apostoli composuit prosam, quam uulgo dicunt sequentiam, cuius hoc est exordium: Dixit Dominus ex Basan , etc.



CAP. LXu.

Nocherus [100 1Kb] abbas [1 1Kb] Augiensis, uir fide et actibus clarus, litteris etiam apprime eruditus, in musica peritissimus fuit. Libellum, quem sequentiarum, usitato uidelicet uocabulo nuncupari complacuit, composuit, cui premittens prologum destinauit eum ad uenerabilem Luitwardum uercellensem episcopum.



CAP. LXuI.

Remigius [2 1Kb] uir clarus, tam diuinis quam secularibus litteris sufficienter instructus,  inter alia explanationem in Genesim scripsit. Sed et super Psalterium commentum insigne composuit. Habetur nichilominus et aliud eius commentum, quod scripsit super Donatum.



CAP. LXuII.

Paulus [3 1Kb] , uir doctus, scribit inter alia librum utilissimum, qui inscribitur de significatione uerborum.



CAP. LXuIII.

Egebertus [4 1Kb] Heresfeldensis, natione Sueuigena, officio presbyter, inter alia scribit uitam  sancti [5 1Kb] Nemoradi confessoris, qui et claruit temporibus Chunradi imperatoris.



CAP. LXIX.

Orosius [6 1Kb] uenerabilis, ut putatur episcopus, scribit inter alia Commentum in librum duodecim prophetarum.



CAP. LXX.

Erchardus [7 1Kb] monachus monasterii Sancti Galli, acuti satis ingenii, Gesta Walterii metro conscripsit heroico, tertio regnante Henrico.



CAP. LXXI.

Amularius [8 1Kb] uenerabilis Treuirorum archiepiscopus, scripsit inter alia De officiis eximium opus. Huius operis imo et huius auctoris meminit beate memorie Rudwertus abbas Tuitiensis in libro suo, quem scribit de officiis.



CAP. LXXII.

Achelinus [9 1Kb] episcopus nonnulla edidit scripta, que appellantur Aenigmata.



CAP. LXXIII.

Symphrosius [10 1Kb] , uir eruditissimus, sermone ac scientia sua, nichilominus scribit Aenigmata, que cum hodieque habeantur a pluribus, nos tamen necdum legendorum eorum copiam habere potuimus.



CAP. LXXIu.

Zenophirus [11 1Kb] Constantinopolitanus episcopus scribit inter alia librum, qui inscribitur Chronographia.



CAP. LXXu.

Otto [12 1Kb] uenerabilis abbas Cluniacensium, ardentissimus amator monastice religionis, qui monachorum gemma, qui discipulorum suorum gloria fuit, Dialogum satis utilem de Musica arte composuit. Scripsit preterea librum prestantissimum, monachisque utilissimum, librum uidelicet  Occupationum.



CAP. LXXuI.

Heymo [13 1Kb] , sapiens apud Antisiodorum ad sanctum Germanum sub professione monastica degens, multa et uaria conscripsit opuscula. Scribit enim super Apostolum librum infinite quantitatis. Scribit Explanationem egregiam in librum Apocalypsis. Scribit super Cantica canticorum. Scribit textum duodecim Prophetarum. Sed et super Euangelia plures scripsit tractatus.



CAP. LXXuII.

Albertus [14 1Kb] monachus, Computista incomparabilis exstitit, qui et libellum insignem de computi regulis scripsit.



CAP. LXXuIII.

Willeraminus [15 1Kb] abbas Eberspergensis, uita ac scientia irreprehensibilis, in componendis uersibus acutum satis ingenium habuit.  Nam et Canticum canticorum metro heroico luculenter exposuit.



CAP. LXXIX.

Stephanus [16 1Kb] musicus, uir peritissimus [17 1Kb] , qui inter alia libellum prestantissimum de musica arte composuit.



CAP. LXXX.

Gwido [18 1Kb] abbas, fide ac scientia incomparabilis, qui et multis in hac uita uirtutibus floruit. Nam humanis rebus exemptus Sutrie et sepultus,  sed postmodum per Henricum imperatorem Spiram translatus. Hic in diebus suis utilitatibus Ecclesiarum scribendo ac docendo plurimum contulit, atque inter alia nonnulla que scripsit, opus eximium de Musica edidit, in qua eiusdem artis inquisitoribus sue subtilitatis euidens indicium dedit.



CAP. LXXXI.

Bern [19 1Kb] musicus, pius ac doctus in monasterio Prumensi sub monastica professione deguit, quem postmodum Henricus Pius imperator abbatem Augie constituit; qui gratanter acceptus a fratribus fratres dispersos recollegit, et a Lamperto Constantiensi episcopo consecratus, magna insignis pietate ac scientia prefuit annis quadraginta. Hic scripsit librum De institutione missarum, et de Musica opus prestantissimum. uitam quoque sancti Udalrici Augustensis episcopi.



CAP. LXXXII.

Husardus [20 1Kb] , qui et Carolus, uir illustris, scribit inter alia Martyrologium de sanctis.



CAP. LXXXIII.

Bruno Seguensis [21 1Kb] episcopus, uir bonus et catholicus, utilem admodum tractatum edidit, in quo cunctis per orbem fidelibus gratiam et pacem imprecatus, a laude exorsus beatissimi pape Leonis, scribit nonnulla de Simoniacis, Simoniacorumque sacramentis. Rogatu quoque uenerandi episcopi Magolonensis scribit quedam mystica de Dedicationibus ecclesiarum, et aliis Ecclesie sacramentis.



CAP. LXXXIu.


Bruno alius [22 1Kb] , doctrina et scientia clarus, scribit nichilominus contra Simoniacos. Scribit super Psalterium prestantissimum opus.



CAP. LXXXu.

Bruno [23 1Kb] Leucorum episcopus, qui et Leo IX apostolicus, scribit epistolam Leoni Constantinopolitano et Micheli Acridano episcopis, docens eos seruare unitatem spiritus in uinculo pacis. Hic in musica subtilissimus fuit, et inter cantus alios, quos plurimos edidit, Historiam beatissimi pape Gregorii satis artificiose composuit.



CAP. LXXXuI.

Fredericus [24 1Kb] apocrisiarius Leonis IX pape, postmodum et ipse propter mutato [25 1Kb] in Stephanum [26 1Kb] nomine, scribit insignem tractatum contra heresim fermentaceorum [27 1Kb] .



CAP. LXXXuII.

Humbertus [28 1Kb] , Sancte Rufine episcopus  fuit, qui contra heresim prenotatam scriptis copiose disseruit.



CAP. LXXXuIII.

Beringarius [29 1Kb] Turonis exortus, Andegauensis Ecclesie archidiaconus, primo hereticus fuit; quippe qui sacramentum corporis et sanguinis Domini signum solummodo sacre rei esse asseruit. Cuius etiam errorem nonnulli secuti a nomine Beringarii Beringariani sunt appellati. Qui  uidelicet Beringarius celesti demum uirtute et rationum ueritate conuictus, etsi non corde, scripto tamen renuntiauit eidem heresi sue. Cuius iuramenti formam papa Nicolaus uniuersali concilio Rome congregato ab eodem accepit, quam et sancta Romana Ecclesia generaliter ab omnibus hereticis conuersis exigere consueuit. Fertur tamen fidem catholicam de sacramento corporis et sanguinis Domini Saluatoris his confirmasse uersiculis:

Constat in altari carnem de pane creari;
   Ipsa caro Deus est; qui negat hoc, reus est.



CAP. LXXXIX.

Lantfrancus [30 1Kb] , Anglorum episcopus, mire sanctitatis et eruditionis uir fuit, qui contra heresim Beringariorum nonnulla memoria digna dereliquit.



CAP. XC.


Christianus [31 1Kb] pontifex Apulorum, uir clarus scientia et sanctitate, contra eamdem heresim disseruit inuictissime.



CAP. XCI.

Hermannus [32 1Kb] Contractus, Sueuigena, philosophus in computatione subtilissimus exstitit, qui et librum de principalibus computi regulis scripsit. Scripsit et metrice librum, qui scribitur de conflictu Ouis et Lini. Scripsit item metrice alium in modum Theodoli. Scripsit et tertium nichilominus metrice de contemptu mundi. In musica sane pene modernis omnibus subtilior exstitit, et cantilenas plurimas de musica, cantusque de sanctis satis auctorabiles edidit. Chronicam quoque et gesta Chunradi et Henrici composuit; in quibus omnibus uirtus illius satis enituit.



CAP. XCII.


Bertholdus [33 1Kb] , qui eiusdem auditor, et discipulus exstitit, uitam Magistri, et Chronicam scribit.



CAP. XCIII.

Folbertus [34 1Kb] Carnotensis episcopus, eruditionum preceptor quoque Beringarii, cuius superius mentionem fecimus, scribit inter alia tractatum contra Iudeos et malos Christianos. Scribit uitam sancti Aegidii. Scribit et sermonem de Natiuitate sancte Marie, Matris Domini.



CAP. XCIu.

Burchardus [35 1Kb] Wormatiensis episcopus scribit collectiones utilissimas de Canonibus.



CAP. XCu.

Iuo [36 1Kb] Carnotensis episcopus scribit inter alia nonnulla, excerpta de canonibus. Scribit plurimas ad diuersos epistolas. Scribit Martyrologium  de sanctis. Scribit Sententias de diuinis, officiis.



CAP. XCuI.

Anselmus [37 1Kb] Cantuariensis archiepiscopus, scientia et moribus decenter ornatus, adhuc Beccensi monasterio presidens, scribit Epistolam fratri Mauritio de fratre fugitiuo, in qua questionem aliam addidit et enodauit, uidelicet, qualiter malum nichil dicatur et sit, cum tamen uideatur esse aliquid. Opus etiam aliud edidit, quod secundum materiam de qua editum est, Cur Deus homo, nominauit, et in duos libellos distinxit. Tres tractatus pertinentes ad studium sacre Scripture  diuersis fecit temporibus consimiles in hoc, quia facti sunt per interrogationem et responsionem, et persona interrogantis nomine discipuli, respondentis uero notatur nomine Magistri. Unus horum trium est de ueritate; quid scilicet sit ueritas, et in quibus rebus soleat dici, et quid sit iustitia? Alius uero est de libertate arbitrii, quid sit? et utrum eam semper habeat homo, et quot sint eius diuersitates in habendo uel non habendo rectitudinem uoluntatis, ad quam seruandam data est creature rationali? Tertius autem est de questione, qua queritur, quid peccauerit diabolus, quia non stetit in ueritate, cum Deus non dederit ei perseuerantiam, quam nisi eo dante habere non potuit, quam si Deus dedisset, ille habuisset: sicut boni angeli illam habuerunt,  quia Deus illis dedit? Quem tractatum quamuis ibi de confirmatione bonorum angelorum dixerit, de casu diaboli titulauit, cum illud contingens fuit, quod dixit de bonis angelis; quod autem scripsit de malis, ex proposito fuit questionis. Quartum denique simili modo edidit non inutilem introducentis ad dialecticam, cuius initium est: De grammatico, quem, quia ad diuersum ab his tribus studium pertinebat, istis non cognominat. Scribit preterea duo non parua opuscula, Monologion scilicet, et Prosologion, que ad hoc maxime fecit, ut, quod fide tenemus de diuina natura, et eius personis preter incarnationem, necessariis rationibus sine auctoritate Scripture probari possit.  Scribit quoque de uirginali conceptu, et originali peccato librum; scribit ad Urbanum papam II, librum de Incarnatione uerbi; scribit contra Grecos librum de processione Spiritus sancti. Scribit et epistolam Williramo Nouemburgensi episcopo de dissensione Grecorum in sacrifico. Sed et super euangelium: Intrauit iehsu in quoddam castellum , nouam scribit explanationem, sancte Dei Genitricis Marie festiuitati, et laudibus aptissime congruentem. De sanctis quoque ordinatissimum scribit Martyrologium.



CAP. XCuII.

Gisilbertus [38 1Kb] abbas Westmonasterii dialogum scribit Iudei et Christiani, quem et discutiendum direxit eidem Anselmo Cantuariensi archiepiscopo.



CAP. XCuIII.


Clemens [39 1Kb] qui et Gwibertus, Rauennatice sedis episcopus, ac postmodum super Gregorium septimum per regem Henricum in Romanam Ecclesiam, licet inuitus, iuxta quosdam uiolenter, intrusus, nec Rauenna, nedum Roma bene usus, facundus tamen eloquio, acutus ingenio, tres in apostolatu sibi inuicem succedentes superuixit. Qui et beato pape Urbano exsilium suum improperans hec metrice in eum uerborum tela detorsit:

Diceris Urbanus, cum sis proiectus ab urbe;
uel muta nomen, uel regrediaris in urbem.



CAP. XCIX.


Urbanus [40 1Kb] secundus apostolicus, scientia et sanctitate magnificus, accepto huiusmodi improperio, sic metrice rescripsit eidem emulo suo:

Clemens nomen habes, sed clemens non potes esse;
Tradita soluendi, cum sit tibi nulla potestas.
Quibus nimirum uerbis nichil eum de apostolica dignitate preter uocabulum palam perhibet assecutum.



CAP. C.

Anselmus [41 1Kb] Lucensis episcopus, uir per omnia catholicus, omnique ad unguem scientia preditus, ac post mortem miraculis clarus, qui et beatum Gregorium uII, unice dilexit, contra Gwibertum, et sequaces eius, opus eximium scripsit. Nam et super Psalterium opus immodicum scribit,  in quo locis congruentibus contra Gwibertum et Henricum per apostropham disserit.



CAP. CI.

Bernardus [42 1Kb] presbyter, uir doctus et catholicus cum collega sub Albano presbytero utilem habuit conflictum super incontinentia sacerdotum. Scribit deinde Apologeticum super decreta, quem uenerabilis papa Gregorius eiusdem nominis septimus in Romana synodo promulgauit contra Simoniacos et incontinentes Altaris ministros. Scribit preterea librum de potestate presbyterorum, de concordia officiorum librum, librum quoque de confessione. Adhuc etiam satis utilem scribit Chronicam.



CAP. CII.

Guidmundus [43 1Kb] , qui et Christianus, primo in monasterio Stabulaus monachus fuit, ubi dum  abbas constitui, atque ad alterum locum regendum mitti debuisset, aufugit, ignotamque prouinciam appetens, ne posset agnosci, nomen mutauit in melius, assumens uidelicet Christianitatis uocabulum, cunctis commune fidelibus. Tandem uero requisitus et repertus, sub Gregorio uII Auerse est factus episcopus, scripsitque fratribus supradicti monasterii explanationem egregiam super Euangelium secundum Mattheum; in cuius explanationis prologo super Ioannem quoque se scripturum pollicetur; sed utrum minime scripsit, an certe scripserit quidem, quod ad nos minime peruenerit, adhuc a nobis ignoratur. Scripsit tamen explanationem super Euangelium secundum Lucam.



CAP. CIII.


Rudolphus [44 1Kb] abbas tum in aliis artibus, tum in musica acutissimis fuit, qui etiam inter alia Chronicam scribit.



CAP. CIu.

Ekehardus [45 1Kb] abbas uir admodum doctus et religiosus exstitit, qui et suam nichilominus Chronicam scribit.



CAP. Cu.

Manegoldus [46 1Kb] presbyter modernorum magister magistrorum, strenuus assertor ueritatis fuit, a qua nec promissis nec minis schismatici  regis flecti potuit. Quin imo in dissensione illa, que inter Gregorium septimum et Henricum quartum exorta fuit, pro tuenda iustitia laborauit usque ad uincula. Exstat ad eum scripta quedam exhortatoria Iuonis episcopi Carnotensis epistola. Hic textum Isaie prophete paginalibus clausulis distinxit; super Mattheum uero glossas continuas scirbit. Scribit quoque super Psalterium opus prestantissimum super topazium et aurum obryzum pretiosum.



CAP. uI.

Aribo Cirinus [47 1Kb] musicus musicam scribit, quam propter eius mensure celeritatem Capream nuncupauit: uelocius enim, inquit, currebat, cum uenabar eam; quia uoluntas Dei fuit, ut cito mihi occurreret, quod uolebam. In hoc uero tractatu de  eiusdem artis industria ceteris subtilius agit, in quo et Domini Wilhelmi misici ita meminit, dicens: Wilhelmus prius Emmerammensis Ratispone monachus, nunc autem alibi abbas [48 1Kb] uenerandus fistularum [49 1Kb] nouam exquisiuit mensuram, prioris intensionem conuertens in remissionem, quam mecum communicauit. Nam meam dilexit paruitatem ultra paruitatis dignitatem, qui erat musicorum primus: modernus uidelicet Orpheus, et Pythagoras. Hunc itaque tractatum pontifici suo obtulit, cui et scribit, sicut ait:

Aribo tractatum depinxit musicus istum,
   Atque dedit dono pontifici proprio.



CAP. CuII.

Fucraldus [50 1Kb] musicus multam musice  artis notitiam habuit, qui et librum de musica scripsit.



CAP. CuIII.

Wilhelmus [51 1Kb] abbas reuerendissimus Bawariorum prosapia religiosis parentibus exortus, atque in monasterio sancti Emmerammi Ratispone educatus, diuina illum comitante clementia, tanta ingenii pollebant excellentia; ut cum eminentia honestorum morum simul emineret studio uariarum artium. De quibus multa nobis sui mirabilis ingenii monumenta reliquit. Nam naturale horologium ad instar celestis hemispherii excogitauit; naturalia solstitia, siue equinoxia et statum mundi certis experimentis inuenire demonstrauit, que omnia etiam litteris mandare curauit. Multas etiam questiones de computo probatissimis rationibus  enodauit. Hic in musica peritissimus fuit, multaque illius subtilia antiquis doctoribus incognita elucidauit. Multos etiam errores in cantibus deprehensos, satis rationabiliter ad artem correxit. In Quadriuio [52 1Kb] sane omnibus pene antiquis uidebatur preeminere. Tractatum tamen unum de musica scripsit, quem Dei uocatione ad regendum Hirsaugiense cenobium tractus minime perfecit. Hic dominum Uldaricum Cluniacensis monasterii monachum  incitauit ad scribendum consuetudines monachorum.



CAP. CIX.

Dietgerus [53 1Kb] abbas a Latinis Theogorus, a Theutonicis [54 1Kb] quibusdam Theokarius dictus, domini Wilhelmi abbatis primo discipulus, deinde in monasterio sancti Georgii abbas tertius, ac tandem Metensis episcopus aliquantisper administrato episcopio sepultus est in Cluniaco. Et hic quoque Tractatum unum de Musica scribit, in quo de eius inuentione, et numeris, ac proportionibus iuxta Arithmeticos breuiter quidem, sed satis subtiliter agit.



CAP. CX.

Udalricus [55 1Kb] Ratisponensis Ecclesie canonicus, ac postmodum Cluniacensis monasterii monachus, multe scientie multeque patientie uir  exstitit, quippe qui multas corporis molestias immissas a Domino, multasque a falsis fratribus sibi irrogatas iniurias patienter tulit. Hic multas scribit ad diuersos epistolas, reprehendens eos qui erant reprehendendi, collaudans eos, qui erant exhortandi. Scripsit etiam uenerabili Wilhelmo abbati epistolam, in qua reprehendit eum propter irregularem eius, quam ex Germanicorum abbatum usurpatione, licet simpliciter, portabat cappam, docens eum non debere transgredi habitum sibi subditorum, cum sciret scriptum: Ducem te constituerunt, esto in illis, quasi unus ex illis [56 1Kb] . Tunc impleta est Scriptura, que dicit: Corripe sapientem et diliget te; doce iustum, et festinabit accipere [57 1Kb] . Continuo enim, ut una manu accepit epistolam,  cappamque sensit reprehensam, cum altera manu nunquam reinduturus, abstraxit eam, nec distulit, donec perlegeret epistolam. Composuit quoque uitam et epitaphium Sancti Hermanni ex Marchione monachi filii ducis Berchtaldi fratris Gerhardi Costantiensis episcopi. Preterea scripsit uolumen consuetudinum Cluniacensium monachorum, quod pene legitur ubique terrarum.



CAP. CXI.

Meginbardus [58 1Kb] Herbipolitanus episcopus scribit in Cantica canticorum explanationem, opus eximium.



CAP. CXII.

Ponizo [58* 1Kb] Sutriensis presbyter Gregorii [59 1Kb] septimi temporibus scribit excerpta de canonibus.



CAP. CXIII.


Deusdedit [60 1Kb] cardinalis eisdem temporibus scripsit contra Guibertinos.



CAP. CXIu.

Gotschalcus [61 1Kb] , monachus Dechinge, scripsit inter alia libellum quatuor sermonum, quorum primus de conceptione sancti Ioannis  Baptiste, secundus de sancta Maria, tertius de dispersione apostolorum, quartus de initio Euangelii secundum Mattheum.



CAP. CXu.

Placidus [62 1Kb] cenobii Nonantuliani prior, scribit contra inuestituras et iniquam potestatem quarti Henrici.



CAP. CXuI.

Geraldus [63 1Kb] uir doctus apud monasterium Sancti Blasii monachus factus, uitam religiosam aliquandiu duxit, qui inter alia commentum super dialecticam scripsit. Scripsit preterea satis utilium collectas sententiarum.



CAP. CXuII.

Rudpertus [64 1Kb] Magnus, magnum et mirabile scientie donum assecutus, apud Leodium in monasterio Sancti Laurentii regularibus disciplinis a puero institutus, deinde Sigibergensis  monachus; ad ultimum Tuitiensis abbas constitutus anno Domini 1111 sub quarto Henrico scriba doctus scribere exortus, usque Lotharium tertium [65 1Kb] , et sub eo annis scripsit plurimis. uerum ubi uel quando, uel quomodo gratiam scribendi perceperit, ipse in opere suo, quod de gloria et honore Filii hominis fecit, libro duodecimo pandit. Librorum uero, quos scripsit, alios in archiepiscopi Coloniensis, alios Denonis [66 1Kb] , Sigibergensis abbatis, ac postmodum episcopi Ratisponensis nomine attitulauit pro eo, quod eum uterque illorum impulerit ad scribendum. Hic in libro de glorificatione Trinitatis et processione Spiritus sancti unam ad Honorium papam, in libro secundo de diuinis officiis ad uenerabilem Chunonem Ratisponensem, alteram  scribit epistolam continentem omnem librorum suorum summam. Scribit ergo Commentum in Iob, librorum decem tractatus; in Euangelium Ioannis librorum quatuordecim. Opus de operibus sancte et indiuidue Trinitatis, librorum quadraginta duorum, opus in Apocalypsim librorum duodecim, opus in duodecim minoribus prophetis librorum triginta, opus de uictoria uerbi Dei librorum tredecim, opus de gloria et honore Filii hominis in Euangelium secundum Mattheum librorum totidem, opus ex libris de glorioso rege Dauid, et opus in Cantica canticorum septem libellis expliciunt. Scribit et opusculum trium libellorum sub Dialogo Iudei et Christiani de sacramento fidei, et opus de glorificatione  Trinitatis et processione Spiritus sancti; libros quoque de Meditatione mortis quos paulo antequam moreretur, inchoauit et morte preuentus consummare non potuit. Hucusque codex Mellicensis.





INDEX ALPHABETICUS Scriptorum Ecclesiasticorum, quos Anonymus Mellicensis in hoc opere recenset.


 A

    Achelinus episcopus, capite 72.
    Adamnanus Scotus, capite 29.
    Ado uiennensis, capite 40.
    Albertus monachus, capite 77.
    Alcuinus, capite 41.
    Aldhelmus, capite 30.
    Alexander I, P. M., capite 6
    Amalarius Treuir., capite 71.
    Ambrosius Autpertus, capite 51.
    Ambrosius Mediol., capite 11.
    Anselmus Cantuar., capite 96.
    Anselmus Lucens., capite 100.
    Arator, capite 17.
    Aribo Cirinus Music., capite 106.
    Aribo Cirinus Frising., capite 63.
    Arnulfus Ratisbonensis, capite 62.

B
    Bachiarius, capite 53.
     Beda uener., capite 31.
    Benedictus abb. Casin. I, capite 20.
    Berengarius Andegauens., capite 88.
    Bernoldus, capite 101.
    Berno Augiens., capite 81.
    Bertholdus Constantiens., capite 92.
    Betius Manl. Seuer., capite 15.
    Bonizo, capite 112.
    Bruno Herbipol., capite 84.
    Bruno Signiens., capite 83.
    Bruno Tullens., capite 85.
    Burchardus ep. Wormat., capite 94.

C
    Cesarius Arelat., capite 39.
    Cassiodorus, capite 16.
    Christianus, capite 90.
    Christianus Guitmund., capite 102.
    Cirinus Aribo capite 106.
     Cirinus Aribo, Frising., capite 63.
    Clemens Alexandr., capite 5.
    Clemens III, antip., capite 98.
    Columbanus abb., capite 25.

D
    Deusdedit cardinalis, capite 113.
    Dietgerus ep. Metens., capite 109
    Dionysius Exiguus, capite 19.

E
    Egebertus Hersfeldens., capite 68.
    Ekehardus abbas, capite 104.
    Ekehardus S. Gall., capite 70.
    Epiphanius ep. Salam., capite 13.
    Eucherius, capite 55.

F
    Freculphus ep. Lexou., capite 61.
    Fridericus cardinal., capite 86.
    Fucradus, capite 107.
     Fulbertus Carnot., capite 93.
    Fulgentius Rusp., capite 14.

G
    Gelasius I, P. M., capite 2.
    Geraldus S. Blasianus., capite 116.
    Gisilbertus Westmonast., capite 97.
    Gotscalcus Deckingensis, capite 114.
    Gregorius Magnus, P. M., capite 8.
    Gregorius III, P. M., capite 9.
    Gregorius Turonens., capite 37.
     Guibertus antip., capite 98
    Guidmundus Auersan., capite 102.
    Guido abbas, capite 8.

H
    Hermannus Contractus, capite 91.
    Hetto Basileens. ep., cap. 43.
    Heymo Halberstad. ep., capite 76
    Hincmarus Remens. archiep., capite 46.
    Humpertus cardinal., capite 87.
    Isidorus Hispalens., capite 26.
    Iuo Carnotens., capite 95.
    Ioannes Anglicus music., capite 59.
    Ioannes Chrysost., capite 12.
    Ioannes diaconus, capite 60.
    Iornandes ep. Goth., capite 22.
    Iulianus Toletan., capite 52.
     Iustus uiennens., capite 42.

L
    Lanfrancus Cantuar., capite 89.
    Laurentius episc. Nouariens., capite 48.
    Leo IX, P. M., capite 85.
    Leo Magnus, P. M., capite 7.

M
    Manegoldus, capite 105.
    Marcellinus comes, capite 56.
    Martinus Bracarens., capite 38.
    Meginhardus ep. Herbipol., capite

N
    Notgerus Augiens., capite 65.

O
    Oddo abb. Cluniacens., capite 75.
    Orosius episc., capite 69.

P
    Paschasius Ratbert., capite 34.
     Paterius, capite 24.
    Paulus IC., capite 67.
    Paulus Iudeus Fuldens., capite 64.
    Paulus monachus, capite 57.
    Petrus Damiani, capite 33.
    Petrus Chrysologus, capite 28.
    Placidus Nonantulanus, capite 115.
    Porcarius Lirinensis, capite 58.
    Priscianus Cesariens., capite 18.

R
    Rabanus Maurus, capite 45
    Ratramnus Corbeiens., capite 47.
    Regino Prumiens., capite 54.
    Remigius Autissiod., capite 66.
    Rudolfus abb., capite 103.
    Rudolfus Fuldens., capite 49.
    Rupertus Tuitiens., capite 117.

S
    Sedulius, capite 35.
     Sergius I, P. M., capite 10.
    Sixtus I, P. M., capite 4.
    Smaragdus abbas, capite 50.
    Stephanus IX, P. M., capite 86.
    Stephanus monachus, capite 57.
    Stephanus musicus, capite 79.
    Symphrosius , capite 73.

T
    Telesphorus, P. M., capite 1.
    Theodolus, capite 36.
     Theodorus Cantuar., capite 27.

U
    Udalricus Cluniacensis, capite 110.
    Urbanus II, P. M., capite 99.
    Usuardus, capite 82.

u
    uictor African., capite 23.
    uictor Capuanus, capite 21.

 W
    Walafridus Strabo, capite 44.
    Wilhelmus Hirsaugiens., capite 108, 106.
    Willeramus Eberspergens., capite 78.

Z
    Zacarias P. M., capite 32.
    Zenophirus Constantinopol. ep., capite 74.
    Zosimus P. M., capite 3.







ANONYMI ZWETLENSIS HISTORIA ROMANORUM PONTIFICUM. A SANCTO PETRO USQUE AD CeLESTINUM III, ID EST ANNUM DOMINI 1191.






MONITUM.

Auctor huius Historie, quis aut cuius fortune homo fuerit, nec ex ipso eius opere, nec ex codice ex quo in lucem protraximus, nec aliunde haurire licuit. Illud omnium certissimum, eum seculo duodecimo, quo codex certo certius exaratus est, inferiorem esse non posse. Preterea eumdem in diecesi Patauiensi uel Salisburgensi etatem egisse, illud argumento est quod nullum locum pretermittat, ubi de celebris et inueterate illius controuersie que inter archiepiscopos Salisburgenses et episcopos Patauienses de prerogatiua metropolitana iam dudum uersatur, compositione agere posset, ut uidere est in pontificatu Agapeti II et Benedicti uII, aliorumque plurium presulum Romanorum. Nos auctorem Anonymum Zwetlensem inscripsimus, non quod eius loci cenobita Cisterciensis fuerit aut esse potuerit, sed quod ex Zwetlensis bibliothece codice depromptus sit, id quod eruditorum uirorum exemplis non uacat. Iam uero ad ipsam presentem Historiam quod attinet, ea insignis est, maxime ad illos annos qui ad auctoris etatem propius accedunt, id est ad seculum XI et XII. Nam que prioribus seculis euenisse narrantur, ea apud alios iam exstant, utpote ex ueteribus Romanorum pontificum Catalogis et Gestis, ex confictis primorum paparum Decretalibus epistolis ex Prospero, etc., decerpta, tametsi et in his quedam uulgo haudquaquam nota reperire sit. Nec illud obseruatu indignum quod nullum Ioanne papisse, ineptissime scilicet fabule, uestigium apud nostrum, cetera in reprehendendis pontificum uitiis haud segnem, deprehendatur, sed concinno et perpetuo ordine Leoni Iu Benedictus III, inter quos commentitia illa Ioanna plerumque collocatur, succedat. Par nostri silentium est de magicis artibus, quibus Syluester II, antea Gerbertus, ad Romanorum pontificatum grassatus fuerit, ut quidam insulsissime commenti sunt, etsi eum seculari litterature nimium deditum, et ob hoc curioso imperatori Ottoni III amatum fuisse neutiquam dissimulet. Sed hanc calumniam Syluestro II impactam ab hominum mendacissimo Bennone, ut uerbis eruditissimi Papebrochii S. I. in Conat. chronolog. ad Catal. pontificum Roman., pag. 177, utamur, centum annis ab obitu, et a Martino Polono improuide renouatam, atque ab hodiernis hereticis, pontificii nominis hostibus sepe decantatam Iacobus Gretserus S. I. argumento quidem negatiuo, sed efficaci ac decretorio confutauit in examine Mysterii Plesseani, cap. 43; quod uideat, qui uolet.



INCIPIT PROLOGUS IN HISTORIAM ROMANORUM PONTIFICUM.

 Romanorum pontificum sibi per ordinem succedentium notitia sanctis Patribus tam uenerabilis exstitit, ut sagaci diligentia, et diligenti sagacitate singulorum tempora et recolenda instituta, per quos paulatim incrementum recepit Ecclesia, attentissime indagarent. Si enim illorum merita sanctorum, qui in gradibus inferioribus constituti catholice institutioni et canonice informationi operam adhibuerunt, sub silentio non sunt transeunda; multo magis eorum sanctitas Patrum, qui orthodoxe fidei statum a primitiua Ecclesia erexerunt, et sub tyrannide persecutorum contra inimicos  fidei tam hereticos quam idololatras corroborauerunt, et omnem deformitatem uite humane certis legibus et limitibus domuerunt, tanto amplius est magnificanda, quanto per eorum non solum doctrinam, uerum etiam quorumdam gloriosa certamina dilatata creuit Ecclesia. Totius etenim heretice prauitatis pestifera semina synodalibus decretis exstirpata, latius pullulassent, nisi in ipsis fidei defensoribus et apostolice traditionis successoribus catholice doctrine semen Dominus Sabaoth nobis reliquisset. Illud tamen summopere notandum quod, cum a pontificatu Petri, principis apostolorum usque  ad presulatum pape Siluestri, XXXII connumerantur pontifices, semotis Lino et Cleto, quod illi scilicet superstite adhuc Petro cooperatores eius fuerunt, et episcopatu functi sunt; nemo tamen eorum suis decretalibus aliqua sanctire  omiserit, Chrysogono duntaxat excepto, qui uicesimus octauus computatur ab ipso, quem etiam aliqui ideo ponere in Catalogo eorumdem pontificum omiserunt. Rursus cum a sancto Syluestro usque ad B. Gregorium tringinta duo, supputantur presules, omnes similiter, preter Mercurium solum, qui quinquagesimus septimus presulatu post Petrum apostolum functus est, edidisse canones leguntur. Apostolici itaque uiri consortes fidei scriptis informabant, insinuantes uidelicet, quid appetere, quid  cauere, quid tenere, quid denique et eiicere deberent. Merito igitur et digne omni Christiano eorum conuenit habere notitiam, per quos tanquam sollicitos, et circa gregem Domini uigilantes pastores debite religionis et innocentie sue formam recognoscit; ut etiam per ipsorum successionem cognoscere ualeat, quis prior, quisue posterior sederit, quibus tam pro antiquitatis ueneratione, quam pro merito scientie ac sanctitatis maioris maiores nostri maiorem sanxerunt reuerentiam; et cum ad commodum sue cause aliquem canonem producere uoluerit causidicus, illi potius auctori innitatur, quem nobis commendauit antiquitas, que in omnibus causis plurimum censure et auctoritatis habet.



INCIPIT HISTORIA ROMANORUM PONTIFICUM.


 I. Beatus Petrus apostolus et princeps apostolorum, filius Ioannis prouincie Galilee, uico Betsaida, frater Andree, primo sedit Cathedram episcopatus Antiochie annos uII. Postea Rome sedit annos XXu, mensibus ferme tribus, usque ad XIu Neronis annum. Hic ordinauit duos episcopos cooperatores, Linum et Cletum, qui populo Romano ministerium sacerdotale, uel superuenientibus exhiberent. Ipse uero orationi, et predicationi operam dabat, astruente hoc Ioanne papa tertio huius nominis, et scribente episcopis Germanie. Petrus Princeps apostolorum adiutores sibi asciuit Linum et Cletum, non tamen pontificalem potestatem aut ligandi, aut soluendi normam tradidit eis, sed successori suo Clementi. Linum et Cletum nichil legimus  unquam egisse ex pontificali ministerio potestatiue, sed quantum eis a B. Petro precipiebatur, tantum solummodo agebant. Passurus autem cathedram Ecclesie Clementi commisit his uerbis: Trado ipsi Clementi a Domino traditam mihi potestatem ligandi atque soluendi, ut de omnibus quibuscunque decreuerit in terris, hoc decretum sit et in celis. Ligabit enim, quod oportet ligari, et soluet quod expedit solui, tanquam qui ad liquidum Ecclesie regulam nouerit. Ipsum ergo audite, etc. Item: Hec cathedra eum, qui cupit eam, et audacter expetit, non requirit, sed ornatum moribus et uerbis eruditum. A beati Petri presulatu usque ad Constantini imperatoris tempora seu propter raritatem episcoporum, siue propter rabiem persecutorum, aut  nulla, aut certe uix ulla creduntur celebrata concilia pontificum. Hic scripsit duas epistolas, que canonice nominantur et Euangelium Marci. Crucifixus est a Nerone, XXXuIII anno post passionem Domini, sepultus in uaticano, in templo Apollinis, iuxta locum,  ubi crucifixus est. Simonem heresiarcham condemnauit, a quo Simonia serpere cepit, quem Philippus diaconus baptizasse legitur in Actibus apostolorum.

II. Linus, martyr, natione Italus, ex patre Herculiano, ab ipso B. Petro ordinatus episcopus sedit annis XI, mensibus fere Iu usque ad consulatum Capitonis et Rufi, id est, duodecimum Neronis annum. Iuxta Chronicam Eusebii, secundo anno Titi regis martyrio coronatur; sepultusque est in uaticano uI Kal. Decemb. Hic ex precepto B. Petri constituit, ut mulier uelato capite intraret Ecclesiam.

III. Cletus martyr, natione Romanus, patre Emiliano,  a B. Petro episcopus ordinatus, annos XII, mensibus ferme duobus, usque ad consulatum Domitiani IX, et Rufi, id est primum Domitiani annum, iuxta Chronicam Eusebii, usque ad XII Domitiani annum. Hic chorepiscopus beati Petri ordinauit in urbe Roma presbyteros XXu, et sub Domitiano martyrio coronatus, sepultusque  iuxta B. Petrum III Idus Iulii.

Iu. Clemens martyr, item natione Romanus de Celio monte, ex patre Faustino, a B. Petro, ut aiunt, ordinatus, annos IX, menses ferme tres usque ad consulatum uespasiani IX et Titi, id est octauum uespasiani annum; iuxta Chronicam Eusebii, usque ad tertium Traiani annum. Sub quo in exsilium  missus trans Pontum, iussu ipsius in mare demergitur uIII Kal. Decemb. Cui Petrus ligandi ac soluendi potestatem tradidit. Hic uII regiones diuisit notariis Ecclesie fidelibus, qui gesta martyrum sollicite perquirerent et scriberent. Ipse statuit canones capitulorum XXu, quos, quia hic ponere  longum est, lectorem ad decreta pontificum transmittimus.

u. Anacletus, natione Grecus, de Athenis ex patre Antiocho, annos IX, menses II usque ad consulatum Domitiani XuII et Clementis, id est decimum Domitiani annum. Qui etiam sub Domitiano passus est. Hic memoriam B. Petri, et loca, ubi episcopi collocarentur, composuit. Ipse etiam presbyter a B. Petro ordinatus est. Ipse ad sacrificandum idolis ductus, sacrificauit. Postea penitentia ductus pro confessione uere fidei, capite truncatus est. Canones statuit capitulorum XXIu.

uI. Euaristus martyr, natione Grecus, ex patre Iudeo, de ciuitate Bethlehem, annis IX, mensibus  X usque ad consulatum Galli et Bradue, id est septimum Traiani annum, sub quo passus, sepultus est in uaticano uI Kal. Nouemb. iuxta Chronicam Eusebii usque ad undecimum Domitiani annum. Hic constituit duos in Urbe presbyteros, et septem diaconos ordinauit, qui custodirent episcopum predicantem. Sex canones statuit.

uII. Alexander martyr, natione Romanus, ex patre Alexandro de regione caput Tauri, annos X, menses X, usque ad consulatum Emilii, et ueteris, id est Xu Traiani annum; iuxta Chronicam Eusebii, usque ad tertium Traiani annum. Hic sanctitate incomparabilis, fide clarissimus, maximam partem senatorum Urbis conuertit ad Dominum. Hic statuit canones IX inter quos unus est de conspersione  salis et aque ad habitacula fidelium omni Dominico die benedicenda. Alius est, quod aqua debeat cum uino misceri in calice. Reliquos pro tedio uitando tacemus. Qui iubente Traiano ab Aureliano, comite utriusque militie carceri mancipatur. Deinde post innumera tormenta punctis creberrimis per cuncta membra pungebatur, donec deficeret. u Kal. Maii obiit. Hic passionem Domini miscuit in predicatione sacerdotum, quando misse celebrantur.

uIII. Sixtus martyr, natione Romanus, ex patre pastore, annos X, menses II, usque ad consulatum ueri et Ambigui, id est sextum Adriani annum, cuius etiam temporibus passus obiit uIII Id. April.;  iuxta Chronicam Eusebii, usque ad XII Adriani annum. Hic de regione uia Lata statuit canones capitulorum Iu inter quos unus est, non debere tractari uasa sacra, nisi a sacratis, et Deo dicatis hominibus.

IX. Telesphorus martyr, natione Grecus, ex Anachoretis, annis XI, mensibus ferme Iu tempore Antonini et Marci; iuxta Chronicam Eusebii usque ad primum Antonini annum. Statuit canones uI. Primus de ieiunio clericorum, uII uidelicet hebdomadarum ante Pascha; secundus clericos non esse accusandos a laicis; tertius de nocturna missa in Natiuitate Domini, et hymno angelico dicendo; quartus de hora misse quotidiane; quintus uulgus non esse recipiendum in accusatione sacerdotum;  sextus accusatori non esse credendum, qui absentem accusat. Ipse illustre duxit martyrium, et passus in uaticano iuxta B. Petrum sepelitur Iu Non. Ianuarii.

X. Hyginus, natione Grecus, ex philosopho de Athenis, annis Iu, mensibus III usque ad consulatum Orsiti et Prisci; iuxta Chronicam Eusebii, usque ad u Antonini annum. Quarto Id. Ian. obiit, sepultusque est in uico Atticano. Hic constituit clerum, et gradum ecclesiasticum distribuit. Canones tres statuit; inter quos primus, irritam esse sententiam archiepiscopi sine assensu cepiscoporum; secundus prohibenda peregrina iudicia; tertius non recipiendum eum, qui recedit a proposito.

 XI. Pius, natione Italus, ex patre Rufino, frater pastoris de ciuitate Aquilegia, annos XIX, menses Iu; iuxta Chronicam Eusebii, annos Xu usque ad XX Antonini annum. Quarto Id. Iulii obiit. Canones u capitulorum statuit. Quorum primus de confirmatione Pasche est in hunc modum: Nosse uos uolumus, quod Pascha die Dominico annuis temporibus sit celebrandum. Istis ergo temporibus Hermes doctor fidei, et Scripture effulsit inter nos; et licet nos ipsum Pascha predicto die celebremus, et quidam dubitarent, ad corroborandas tamen animas eorum eidem Herme Angelus in habitu pastoris apparuit et precepit ei, ut Pascha die Dominico ab omnibus celebraretur suo tempore. Unde et nos apostolica auctoritate instituimus omnes eadem  seruare debere; quia et nos eadem seruamus, nec debetis a capite quoquo modo dissidere.

XII. Anicius, siue Anicetus, natione Syrus, ex patre Ioanne, annos XI, menses Iu usque ad consulatum Presentis et Rufini; uel iuxta Chronicam Eusebii, usque ad uIII ueri annum. Tempore Seueri et Marci passus, XuI Kal. Maii obiit. Huius tempore Egesippus historiographus Romam uenit, et perseuerauit usque ad tempus Eleutherii pape. Polycarpus etiam tunc Romam ueniens, multos ab errore liberauit. Canones statuit uI. Primus est, ne clerici comam nutriant.

XIII. Soter, natione Campanus, ex patre Concordio, de ciuitate Fundis, annis IX, mensibus ferme  uII usque ad consulatum Cetegi et Olari, id est decimum ueri annum; iuxta Chronicam Eusebii annos uIII usque ad XuI ueri annum. Octauo Kal. Iunii obiit. Hic statuit II Canones: Ine femine sacrate sacra uasa aut pallas contingerent, nec incensum circa altaria deferant; item II ut sponsus et sponsa ante nuptias a sacerdote benedicantur.

XIu. Eleutherius, natione Grecus, ex patre Habundio, de oppido Nicopoli, annos Xu, menses III usque ad consulatum Materni et Bradue, id est uI Commodi annum; iuxta Chronicam Eusebii, usque ad XIII Commodi annum. Fuit autem Aniceti pape quondam diaconus. Hic accepit epistolas a Lucio Britannico rege, ut rex per eius mandatum Christianus  fleret, quod et factum est. XI Kal. Maii obiit. Canones Iu statuit. 1. Finitiua tantum iudicia clericorum deferri ad apostolicam sedem. 2. Non esse iudicandum, donec utrinque sit peroratum. 3. Intra prouinciam exercendas pulsati actiones. 4. Non esse iudicandum absente iudicato, id est eo, cuius causa iudicatur.

Xu. uictor martyr, natione Afer, ex patre Felice. Annos Xu, menses II usque ad consulatum Laterani et Rufini, id est Iu Seueri annum, sub quo passus obiit XII Kal. Maii; iuxta Chronicam Eusebii usque ad octauum Seueri annum. Canones capitulorum Iu statuit. In uno de die et termino Paschali scribens Theophilo et fratribus Alexandrinis, sicut Pius prius fecerat, discussit ita dicens: Celebritatem  sancti Paschatis die Dominico agi debere, et predecessores nostri statuerunt, et nos illud eodem die celebrare solemniter mandamus, quia non decet, ut membra a capite discrepent et contra gerant. A XIu uero luna primi mensis usque ad XX diem eiusdem mensis eadem celebretur festiuitas. Tunc etiam baptismum est celebrandum catholicum, et necessitate faciente siue in flumine, siue in mari, siue in fontibus sub Christiana confessione quicunque hominum ex gentibus ueniens baptizetur.

XuI. Zepherinus, natione Romanus, ex patre Habundio. Annos XuIII, menses uII usque ad consulatum Presentis et Extricati, id est uI Antonini Caracalle annum; iuxta Chronicam Eusebii usque ad II Aureliani annum. uII Kal. Sept. obiit. Canones  III statuit. 1. Ut presentibus clericis et laicis ordinatio clericorum celebretur, et certo tempore. 2. Quo modo et quo testimonio faciendum sit iudicium super episcopum. 3. Non esse cogendos ad responsionem a suis sedibus pulsos.

XuII. Calixtus martyr, natione Romanus, ex patre Domitto, de regione Urbis Rauennatium. Annos u, menses II; iuxta Chronicam Eusebii usque ad III Alexandri annum. Hic iussu Alexandri, quia priuatum  curauit, per fenestram domus precipitatus, et ligato ad collum eius saxo in puteum demersus est. Post dies XIu Asterius presbyter cum clericis sepeliuit corpus eius in cemeterio Calepodii. II Id. Octob. obiit. Canones XIu statuit, Unum de Iu  temporibus scribens: Benedicto fratri et cepiscopo salutem. Ieiunium, quod ter in anno apud nos celebrari didicisti, conuenientius nunc per Iu tempora fieri decernimus, ut, sicut annus per Iu tempora uoluitur, et nos sic quaternum et solemne agamus ieiunium per anni Iu tempora.

XuIII. Urbanus martyr, natione Romanus, ex patre Pontiano. Annos uIII, menses X; iuxta Chronicam Eusebii ad XII  Alexandri annum. Per huius doctrinam multi conuersi, passi sunt sub Alexandro et B. Cecilia. uIII Kal. Iunii obiit. Statuit canones u capitulorum. 1. Inter quos uigere debeat  communis uita. 2. Quomodo non debeant res Ecclesie usibus secularium applicari. 3. Timendam esse episcopi sententiam. 4. uotum communis uite non esse frangendum. 5 De manus impositione.

 Ciriacus martyr, natione de Britannia, passus est cum XI millibus uirginum in Colonia.

XIX. Pontianus martyr, natione Romanus, ex patre Calpurnio. Annos uI, menses u; iuxta Chronicam Eusebii usque ad III Maximini annum, sub quo etiam Sardiniam in Buccinam insulam cum Hyppolito presbytero deportatur, ibique fustibus mactatus consummatur. XII Kal. Decemb. obiit. Cuius corpus a Fabiano papa postea relatum, in cemeterio Calixti, quod ante Calepodii dictum est, sepelitur. Unum canonem statuit: eos, qui non  sunt bone conuersationis, aut qui sunt suspecti, aut inimici, aut facile litigantes, aut quorum uita est accusabilis, aut qui rectam non tenent, aut docent fidem, accusatores esse non debere.

XX. Antherius martyr, natione Grecus, ex patre Romulo. Annum I usque ad nouissimum Maximini annum. Hic martyrum gesta diligenter exquisiuit. Passus est autem sub Maximino imperatore. III Non. Ian. obiit, et sepultus est in cemeterio Calixti uia Appia. Duos statuit canones. 1. Qua ratione concedenda sit mutatio episcoporum. Alius, merito plebis prauum fieri doctorem.

XXI. Fabianus martyr, natione Romanus, ex patre Fabio. Annos ferme Xu. Super quem Spiritus  sanctus in specie columbe celitus descendens et super caput eius manens, dignus exinde episcopatu iudicatur et consecratur. Hic diuisit diacones et notarios per regiones, ut gesta martyrum in integrum colligerent. Qui passus XIII Kal. Febr. obiit, et in cemeterio Calixti sepultus est. Canones XII capitulorum statuit, unus quorum est: Omni anno chrisma conficiendum, et singulis annis innouandum, et uetus in sanctis Ecclesiis cremandum. Cui Origenes confessus errores suos in fide ab eo, ut in epistola quadam Hieronymi reperitur, est correctus, quod Didymum dicunt asserere. Tradunt autem Fabianum Anthero defuncto, cum de agro reuerteretur una cum amicis suis, et uniuersus ecclesie populus pro episcopo eligendo in unum  coisset, atque alius de alio, ut fieri solet in talibus, conclamaret, nec tamen uulgi sententia circa aliquid obtineret, astitisse etiam ipsum inter ceteros scire cupientem, qui rei exitus foret, et subito per Dei prouidentiam columbam celitus lapsam, figuram ferentem illius, que in sancti Spiritus imagine super Iesum descenderat apud Iordanem, supra caput astitisse Fabiani; ad quod spectaculum ora cunctorum oculosque conuersos, et omnes uelut uno spiritu commotos, hunc esse episcopatu dignum per Dei iudicium decreuisse, eumque continuo cathedre impositum, et legitimo sacerdotio confirmatum.  Quod alii super huius, alii super Zeferini nomine gestum tradunt.

XXII. Cornelius martyr, natione Romanus, ex patre Castino. Annos II, menses II. Contra quem Nouatus, Romanus presbyter cathedram sacerdotalem est conatus inuadere. Qui Nouatus hereticus spem salutis idololatris, digne penitentibus, et in peccato lapsis denegans, concilio LX episcoporum, et totidem presbyterorum de Ecclesia proiectus, damnatus est. De electione uero Cornelii B. Cyprianus in epistola, quam Antoniano scribit, sic ait: Factus est Cornelius episcopus de Dei et Christi iudicio, de clericorum pene omnium testimonio, de plebis, que tunc adfuit, suffragio, de sacerdotum antiquorum et bonorum uirorum collegio, cum nemo  ante se factus esset, cum Fabiani, id est cum locus Petri, et gradus cathedre sacerdotalis uacaret. Quo occupato, et Dei iudicio, atque omnium nostrum consensione firmato, quisquis iam episcopus fieri uoluerit, foris fiat, necesse est, nec habeat ecclesiasticam ordinationem, qui Ecclesie non tenet unitatem. Item in eadem de Nouato, unde tota epistola eadem digesta est: Miror quosdam sic obstinatos esse, ut dandam lapsis non putent penitentiam, aut penitentibus existiment ueniam denegandam, cum scriptum sit: Memento, unde excideris, et age penitentiam. Cuius etiam et alie exstant epistole ad diuersas personas, et ad Cornelium papam de persecutione Ecclesie sese inuicem consolantes, in quibus astruit etiam, ab  hereticis baptizatos rebaptizari debere. Qui sub ualeriano Centumcellas exsilio deportatus propter fidem decollatur XuIII Kal. Octob. Tres tantum canones statuit. 1. Non esse iurandum, nisi pro fide. 2. Ut nullus causam suam committat alieno iudicio. 3. Sententiam in absentem esse cassam. Hic etiam leuauit corpora apostolorum de catacumbis. Dionysius etiam Alexandrinus episcopus Nouato causanti, quod inuitus Rome episcopus ordinatus sit, scripsit in hunc modum, cuius epistole hoc exordium est: Dionysius Nouatiano fratri salutem. Si inuitus, ut dicis, ordinatus es, probabis, cum uolens discesseris.

XXIII. Lucius martyr, natione Romanus, ex patre Porphyrio. Annos III, menses III, dies III, usque  ad consulatum ualeriani tertium, et Gallieni, id est primum ualeriani annum. Qui ipsorum persecutione ob fidem Christi exsilio relegatus, postmodum diuino nutu ad ecclesiam suam redire permissus, martyrium capitis obtruncatione compleuit, positus uia Appia ad Sanctum Sixtum. Tres canones statuit. 1. Quod, qui crimina intendunt, accusare possint. 2. De rebus ecclesiasticis. 3. Quod sacrilegium facit, qui aufert res ecclesie. Hic precepit, ut duo presbyteri, et tres diaconi in omni loco non desererent episcopum propter testimonium ecclesiasticum.

XXIu. Stephanus martyr, natione Romanus, ex  patre Lobio. Annos uI, menses u, usque ad consulatum ualeriani III et Gallieni II; iuxta Chronicam Eusebii mensibus tantum tribus. Qui post multa bona, que fecerat, iussu principum ualerii  et Gallieni ante sanctum altare, dum sacrificium Deo offerret, comprehensus, dum finiuit, decollatus est Iu Non. Aug. Hic constituit, ut sacerdotes et leuite uestes sacras in quotidiano usu non haberent, nisi tantum in ecclesia. Ordinauit tres presbyteros et septem diaconos et clericos decem, cum quibus assidue de regno Dei docebat. Canones statuit uII. 1. De infamibus personis. 2. De uestimentis ecclesie. 3. De spoliatis. 4. Que accusationes recipi debeant. 5. Quod per scriptum nullus sit accusandus. 6. Ante responsionem uocandum episcopum a primate.  7. Primam discussionem debere fieri intra prouinciam.

XXu. Sixtus II martyr, natione Grecus et philosophus. Annum I menses ferme XI. Post hunc prefuerunt presbyteri usque ad consulatum Tusci et Bassi. In Chronica Eusebii annos XI usque ad XIII Gallieni annum. Sub Decio imperatore et ualeriano prefecto decollatus est IX  Id. Aug.; prius philosophus, postea Christi discipulus et magister magni martyris Laurentii. Duos canones statuit. 1. Iniuste damnatos debere restitui. 2. De retractando comprouinciali iudicio a sede apostolica.

XXuI. Dionysius ex monacho prius Romane Ecclesie presbyter, cuius cognatio non inuenitur.  Annos uI, menses II, usque ad consulatum Claudii et Paterni, id est Xu Gallieni annum; iuxta Eusebium annos uIII usque ad Probi annum primum. Sepultus uia Appia in cemeterio Calixti. Quem consecrauit Ostiensis episcopus Maximus. Duos canones statuit. 1. De distinctionibus ordinum. 2. Ut singule parochie dentur singulis presbyteris. Secundum Eusebium Dionysio successit Palmirienus; secundum uero alios Felix; sed puto, cum pre timore persecutionis cessante pontificatu prefuerint sacerdotes, iste Palmirienus, quia non in Catalogo pontificum ponitur, unus de presbyteris, qui prefuerunt, fuerit. Cui Dionysius Alexandrinus episcopus duas epistolas scripsit, dum adhuc priuatus presbyter esset, tertiam, dum esset pontifex, de  Nouato.

XXuII. Felix martyr, natione Romanus, ex patre Constantio. Annos Iu, menses ferme Iu usque ad consulatum Aureliani et Capitolini, id est III Aureliani annum. In Chronicis Eusebii, annis u usque u Probi annum. Canones statuit uII: 1. De incertis iudiciis. 2. Ubi fieri debeat discussio. 3. Retractandam iniustam damnationem episcoporum. 4. Quando adeundi sint primates. 5. Quantum spatii dari debeat restituto. 6. De examinatione accusantium. 7. Quod infames non sint repellendi a propriis causis.

XXuIII. Euticianus martyr, natione Tuscus, ex  patre Marino de ciuitate Luna. Annum I, mensem I, consulatu Cari II et Carini, id est  Iu Aureliani annum; iuxta Chronicam Eusebii menses tantum uIII, id est u Probi anno. Hic sub Aureliano imperatore martyrio coronatus, sepultus est in cemeterio Calixti. Qui et ipse per diuersa loca CCCXLII martyres manu sua sepeliuit. Hic constituit tantum fruges, et faba, et uuas super altare benedici. Unum canonem de uinculo inscriptionis statuit.

XXIX. Gaius martyr, natione Dalmatinus ex genere Diocletiani imperatoris, ex patre Gaio. Annos XI, menses Iu, dies XII usque ad consulatum Diocletiani u et Constantii II, id est IX Diocletiani annum; iuxta Chronicam Eusebii, annis Xu usque ad XIII Diocletiani annum, sub quo martyrio coronatus  est cum Gabino fratre et presbytero. Hic ordines ecclesiasticos disposuit, ut uidelicet per omnes gradus ascenderet primum, si quis episcopus fieri mereretur, ut esset ostiarius, lector, exorcista, subdiaconus, diaconus, presbyter. Canones II statuit. 1. Infamem esse, qui non probauerit illata, et alium supradictum quo ordine accedendum sit ad ordines.

Chrysogoni decreta, qui XXuIII a B. Petro sortitus est cathedram, nusquam reperi nisi quod ad quamdam uirginem exhortatorias ad sufferendum martyriam scripsit litteras. uerum cur hoc acciderit, utrum cita morte preuentus sit, uel aliud quid ei contigerit, non satis elucet. Unde et in Catalogo non ponitur pontificum.

 XXX. Marcellinus martyr, natione Romanus, ex patre Preiecto. Annos IX, menses Iu, dies XuI, usque ad consulatum Diocletiani uIII et Maximiani uIII, id est XuII Diocletiani annum. Iuxta Chronicam Eusebii usque ad XX Diocletiani annum. Qui compulsus a paganis thurificauit demonibus, sed postea insignis factus est martyr. Concilium siquidem episcoporum non audiens ipsum sicut magistrum iudicare dixit ei: Ore tuo causam tuam iudica, non nostro iudicio. Et iterum: Noli audiri in nostro iudicio, sed collige in sinu tuo causam tuam. Et rursus: Quoniam ex te, inquiunt, iustificaberis, aut ex ore tuo condemnaberis. A quo etiam B. Mauricius magnus martyr, benedictionem accipiens cum imperatore  Maximiano contra inimicos imperii tendit. Canones duos statuit. 1. Quod episcopi pontifici, a quo consecrati sunt, nullum possint inferre preiudicium, et quod clericus a laico non sit accusandus. 2. Quod nulla potestas aliquid agere debeat contra auctoritatem diuinam.

XXXI. Marcellus martyr, natione Romanus, ex patre Benedicto de regione uia Lata. Annos u, menses fere uIII. Qui, iubente Diocletiano, pro fide Christi cum Claudio, et Cirino, et Antonio capite truncatus est, et post dies XXXu sepultus uia Salaria in cubiculo a Marcello presbytero et diaconibus cum hymnis in cemeterio Priscille. Quo tempore fuit magna persecutio, ita, ut intra unum mensem XuII millia hominum promiscui sexus martyrio coronarentur.  Et cessauit episcopatus annos uII, menses uI, dies XXu, persequente Diocletiano imperatore Christianos. Hic fecit cemeteria uia Salaria et XXu titulos in urbe Roma constituit propter baptismum, et penitentiam multorum qui conuertebantur ex paganis, et propter sepulturas martyrum. Canonem unum statuit: quod non sit rata sententia prouincialis synodi sine consensu sedis apostolice. Hic in Chronico Eusebii non habetur.

XXXII. Eusebius, natione Grecus, ex medico. Annos uI, mensem I. In Chronicis Eusebii menses uIII uicesimo anno Diocletiani. Hic hereticos inuenit in urbe, quos ad manus impositionem reconciliabat. Quatuor canones instituit. 1. Quorum conuersatio non est diuersa, non debent se inuicem  accusare. 2. Non posse uocari exspoliatum, donec ei omnia sua sint redintegrata. 3. Qui sint infames? 4. De inuentione Crucis Domini nostri Iesu Christi, que nuper nobis gubernacula sancte Romane Ecclesie tenentibus u Non. Maii inuenta est, in predicto Kalendarum die Inuentionis festum uobis solemniter celebrare mandamus. Iudeus, qui ostendit eam, baptizatur, et Ciriacus nominatur.

XXXIII. Melciades, natione Afer. Annos uI usque ad consulatum uolusiani et Aniani, id est quartum Constantini annum. Constituit, ut ex consecratu episcopi oblationes per Ecclesias dirigerentur. Septem canones statuit. 1. Non esse aliquem subito iudicandum. 2. Quid baptismus, quid confirmatio conferat? 3. Die Dominica et quinta feria non esse  ieiunandum; ieiunium Dominice dici et quinte ferie nemo celebrare debet; ut inter ieiunium Christianorum et gentilium, et ueraciter credentium et infidelium, atque hereticorum uera et non falsa habeatur discretio. Unde B. Gregorius in dispositione officiorum quintam feriam infra Quadragesimam uacantem dimisit, quibus postea secundus Gregorius officia Dominicarum concessit, et cetera disposuit. 4. De primitiua Ecclesia. 5. Quomodo creuerit Ecclesia in gentibus? 6. Imperatorem non debere iudicare de episcopis. 7. Alia esse negotia secularia, alia ecclesiastica.

XXXIu. Siluester, natione Romanus, ex patre Rufino et matre Iusta. Annos XXIII, menses X usque  ad consulatum Constantini et uolusiani. In Chronica Eusebii annos XXII usque ad XXu constantini annum, quem etiam baptizatum de fide Christi instruxit. Cuius industria synodus preclarissima in toto orbe terrarum trecentorum decem et octo Patrum apud Niceam urbem Bithynie celebratur sub consulatu Constantini et Licinii imperatorum XIII Kalendarum Iuliarum Iulii, tamen successoris sui tempore consummatur. Hec synodus habita contra Arium Alexandrinum presbyterum, qui tres gradus in Trinitate asserebat, condemnata eadem blasphemia de inequalitate Trinitatis, consubstantialem Deo Patri Dei Filium per Symbolum, quod adhuc in Ecclesia frequentatur, diffiniuit, et LXX canones statuit.

 Item consilio eiusdem imperatoris Constantini in urbe Roma congregauit CCLXXXuII episcopos, et damnauit iterum tam Calistum, quam Arium, et Photinum atque Sabellium. Constituit etiam, ut presbyterum Arianum resipiscentem nemo susciperet, nisi episcopus eiusdem loci eum reconciliaret, et sacrosancto chrismate per manus impositionem  sancti Spiritus gratia, que ab hereticis dari non potest, eum confirmaret. In qua etiam synodo consensu et subscriptione omnium constitutum est ut nullus laicus clerico crimen audeat inferre, et non tantum de episcopis, sed et de omnibus ordinibus clericorum, nec ullus inferioris ordinis aduersus superiorem det accusationem aliquam; et non damnabitur presul, nisi in LXXII, neque summus presul  a quoquam iudicetur; presbyter autem cardinalis, nisi in quadraginta quatuor testibus damnabitur. Diaconus cardinalis nisi XXXuI; subdiaconus, acolythus, exorcista, lector, ostiarius, nisi uI testibus condemnabitur. Testes autem, et accusatores sine aliqua sint infamia, uxores et filios habentes, et omnino Christum predicantes. Testimonium clerici aduersus laicum nemo recipiat. Nemo clericum quemlibet in publico examinare presumat, nisi in Ecclesia. Nemo etiam clericus uel diaconus uel presbyter propter quamlibet causam intret curiam, nec ante iudicem cinctum causam dare presumat. Et si quis clericus accusans clericum curiam introierit, anathema suscipiat. Inter cetera in predicta, consilio  omnium, statuit synodo, ut sacrificium altaris non in serico panno aut intincto quisquam celebrare presumeret, sed in puro lineo, ab episcopo consecrato, terreno seu lino procreato atque contexto, sicut corpus Domini nostri Iesu Christi in sindone munda linea sepultum fuit. Constituit etiam, ut baptizatum liniat presbyter. Fecit etiam ordinationes uI die  , mense Decembri, presbyteros XLII, diaconos XXu, episcopos per diuersa loca LXXX. Colobia, quibus prius apostoli utebantur, absque manicis, commutauit in dalmaticas, appositis manicis. Pridie Kal. Ian. obiit, et sepultus est in cemeterio Priscille, uia Salaria. Dedit etiam decretum, ostendens, qui ordines quibus debeant esse subditi. Dicit, quod presbyter episcopo, diaconus presbytero, subdiaconus  diacono, acolythus subdiacono, lector acolytho, exorcista lectori, exorciste ostiarius, abbas obedire debet ostiario, monachus abbati.

XXXu. Marcus, natione Romanus, ex patre Prisco. Annos II, menses IX usque ad XX Constantini annum. In Chronica Hieronymi menses IX uicesimo quinto Constantini anno. Canonem statuit, ut episcopus ciuitatis, quando hostias consecrat, pallio uteretur. Obiit Nonis Octob. et sepultus est in cemeterio Balbine uia Ardeatina.

XXXuI. Iulius, natione Romanus, ex patre Rustico. Annos Xu, menses II. Qui in Nicena synodo  uocatus a Constantino defuit senio grauatus, sed pro eo uitus et uincentius presbyteri interfuerunt. Sub hoc Arius et fautores eius, qui consubstantialitatis uerbo derogauerunt, plenarie damnati sunt. Qui etiam sub Constantio filio Constantini Ariano tribulationes et exsilia per X menses perpessus, post hec cum magna gloria ad sedem suam reuersus est. A quo etiam B. Donatus episcopus consecratus est Aricii. Canones statuit uII. 1. Non esse accusandum episcopum, nisi in legitima synodo. 2. Non esse damnandum episcopum sine sententia sedis apostolice. 3. De peregrinis iudiciis. 4. De confessis. 5. Ut, qui crimina intendunt, per se accusent. 6. De appellatione. 7. Ne excommunicati accusent. Constituit preterea, ut nullus clericus causam quamlibet  in publico ageret, nisi in ecclesia, et notitia fideliter per notarios colligeretur, et siue cautiones, siue instrumenta, aut donationes uel commutationes, aut traditiones, uel testamenta, aut allegationes, uel manumissiones a clericis in ecclesia celebrarentur. Iuxta Chronicam Hieronymi annos Xu, menses IX usque ad uicesimum Constantini annum.

XXXuII. Liberius, natione Romanus, ex patre Ligusto. Annos uI, menses Iu. In Chronica Hieronymi XuII annos, usque ad II ualentiniani annum. Qui cum Constantio, filio Constantini consensit ad persequendum Christianos. Liberius ab exsilio reuersus, primum catholicus, postea consensit in heresi.  Scripsit epistolam uniuersis episcopis, in qua diligentius eos commonuit, ne plebes sibi commissas relinquant, et ne propter opprobrium malorum hominum quieti se tradant, et ut se solummodo saluent: filios orphanos non relinquant. Qui etiam ordinauit sepulcrum Beate Agnetis marmore.

XXXuIII. Felix II, martyr, natione Romanus, ex patre Anastasio.  Annum I, menses III inter exsulatum Liberii anno XX Constantini. Qui declarauit Constantium, filium Constantini hereticum, et secundo ab Eusebio Nicomedie episcopo baptizatum, et iuxta preceptum eiusdem Constantii capite detruncatur. Liberius ab exsilio reuersus restituitur a Constantio. Felix Iu canones statuit. 1. De petendis induciis, ut qui timent locum, sibi tutum eligant.  2. De differentia ecclesiastice et secularis cause. 3. Accusatus legitime ad concilium ire debere. 4.  Qui non debeant admitti ad accusationem episcoporum.

Damasus post Liberium per successionem sacerdotium in urbe Roma susceperat, quem prelatum sibi non ferens Ursinus quidam eiusdem Ecclesie diaconus in tantum furoris erupit, ut persuaso quodam satis imperito et agresti episcopo collecta turbulentorum et seditiosorum manu in basilica, que Sicinina appellatur, episcopum se fieri extorqueret, legibus, et ordine, et traditione peruersis. Quo ex facto  tanta seditio, imo uero tanta bella orta sunt, alterutrum defendentibus populis, ut replerentur humano sanguine orationum loca. Que res factione Maximini prefecti, seui hominis, ad inuidiam boni et innocentis uersa est sacerdotis, ita ut causa ad clericorum usque tormenta duceretur. Sed assertor innocentie Deus adfuit, et in caput eorum, qui intenderunt dolum, pena conuersa est.

XXXIX. Damasus, natione Hispanus, ex patre Antonino. Annos XuIII, menses III. In Chronicis Prosperi annos XuIII usque ad u Gratiani annum. Qui uoce publica damnauit Liberium facta synodo cum episcopis XXuIII et presbyteris XXu, et cessauit persecutio, non tamen multum tempus. Cuius etiam industria synodus Constantinopoli CL Patrum, contra  Macedonium eiusdem ciuitatis episcopum, qui negabat Spiritum sanctum Deum esse, et contra Sabellium, qui ipsum astruebat Patrem esse, qui Filius, et illum Filium, qui Pater est, et quando uult, Pater est, et quando uult, Filius est, et quando uult, Spiritus sanctus est, congregatur. Qui damnatis heresibus predictis statuerunt contra Macedonii errorem canones III consubstantialem Deo Patri et Filio Spiritum sanctum demonstrantes, Symboli formam statuentes, quam tota Grecorum et Latinorum confessio in ecclesiis predicat. Quorum canonum auctor maxime B. Nectarius Constantinopolitanus episcopus fuit. Hic multa corpora sanctorum requisiuit et inuenit, quorum memoriam etiam uersibus  declarauit. Qui etiam inuidiose accusatus de adulterio XLIu purgatur episcopis. Canones Iu statuit. 1. De non commiscendis personis in causa. 2. De uocatione ad synodum. 3. De modo accusandi. 4. Item de eodem. Cui B. Hieronymus plura scripsit.

XL. Siricius, natione Romanus, ex patre Tiburcio. Annis Xu uel iuxta Prosperum annis XIu usque ad tertium Archadii annum. In cuius Chronicis Ursinus dicitur, qui supra cum Damaso dicitur electus et remotus. Ipse epistolam Himerio Teraconensi episcopo, qui predecessori suo Damaso prius de iis scripserat, Xu decretalia capitula continentem scripsit, ac per eum ad uniuersos Carthaginenses ac Beticos, Lusitanos atque Gallicos, et ceteras uicinas prouincias ea direxit. 1. De Arianis non rebaptizandis.  2. Ut preter Pascha, et Pentecosten baptismus non celebretur. 3. De apostatis. 4. Quod non liceat alterius sponsam ad matrimonii iura sortiri. 5. De iis, qui penitentiam minime seruauerunt. 6. De monachis et uirginibus propositum non seruantibus. 7. De clericis incontinentibus. 8. De clericis, quales debeant promoueri. 9. De clericorum conuersatione. 10. De grandeuis. 11. Quod clericus, qui secundam uxorem duxerit, deponatur. 12. Que femine cum clericis habitent. 13. De monachorum promotione. 14. Quod penitens non fiat clericus. 15. Ut, si per ignorantiam penitens digamus, uel uidue maritus clericus factus fuerit, non promoueatur.  Iussit etiam penitentibus in ultimo uiaticum non negari, quod Nouatus prohibuit.

XLI. Anastasius I, natione Romanus, ex patre Maximo. Annos III. In Chronicis Prosperi annos Iu, usque ad uII Archadii annum. Hic Manicheos in urbe inueniens damnauit, et constituit, ut nullus transmarinus in clericatum susciperetur, nisi u episcoporum designaretur chirographis. u Kal. Maii obiit. Constituit, ut, dum euangelia recitantur, sacerdotes et ceteri omnes presentes, non sedentes, sed uenerabiliter omnes curui in conspectu euangelii stantes, Dominica uerba intente audiant, et fideliter adorent.

XLII. Innocentius, natione Albanus, ex patre Innocentio. Annos Xu, menses ferme Iu. In Chronicis  Prosperi annos XIu, usque ad octauum Honorii annum. Nouatianos persequitur. Epistolas scripsit ad episcopos diuersarum prouinciarum, in quibus continentur capitula decretalia LuI. Primum de pacis osculo, dando post confecta mysteria scribens Decentio; pacem asseris ante confecta mysteria quosdam populis imperare, uel sibi inter sacerdotes tradere, cum post omnia, que aperire non debeo, pax sit necessaria indicenda, per quam constat populum ad omnia, que in mysteriis aguntur, atque in ecclesia celebrantur, prebuisse consensum, ac finita esse, pacis concludentis signaculo demonstrentur. Et aliud de nominibus ante pacem sacerdotis non recitandis, quam superfluum sit, ut cuius hostiam necdum Deo offeras, eius  ante nomen insinues: Prius ergo oblationes sunt commendande, ac tunc eorum nomina, quorum sunt edicenda, ut inter sacra mysteria nominentur, non inter alia, que ante premittimus, ut ipsis mysteriis uiam futuris precibus aperiamus. Unum inter eos ad Aurelium Carthaginensem episcopum et Augustinum Hipponiensem, plenum caritate et commendatione. Item ad Aurelium episcopum de Pascha ita: Has litteras de ratione Paschali, alterius dico, futuri anni perscripsi. Nam cum ante diem XL Kal. Aprilium pene luna XuI colligatur, non quidpiam minus est, itemque in ante diem Iu Kalendarum earumdem ueniat XIu  , et existimaui XI Kalendarum memoratarum die festa Paschalia celebrandum; quoniam  in XXIII luna nullum pascha unquam ante factum esse cognouimus. Sententie mee exposui tenorem; iam prudentie erit tue consors mihi frater counanimis et consacerdotibus nostris hanc ipsam rem in synodo religiosissima retractare: ut si nichil dispositioni nostre resultat, nobis plenarie rescribas, quo deliberatam Paschalem diem iam litteris ante, ut moris est, seruandam suo tempore prescribamus. Cetera de plerisque Ecclesie constitutionibus necessariis ab ipso statuta intermittimus.

XLIII. Zosimus, natione Grecus, ex patre Abrahamio. Annos III, menses ferme u usque ad XI Honorii annum. Constituit, ut diaconus leuam tegeret  palliis, et ut nullus clericus poculum in publico propinaret, nisi tantum in cellis fidelium. Sub quo contra Pelagium Carthaginensis synodus CCXuII episcoporum congregatur; qui Pelagius Britto, monachus, et Celelestius  discipulus eius, a quo postea sectatores eius Celestiani dicti sunt, gratie Dei, qua predestinati sumus in adoptionem filiorum Dei per Iesum Christum in ipsum, et qua eruimur de potestate tenebrarum, ut in eum credamus, in tantum inimici fuerunt, ut sine hac posse hominem credant facere omnia diuina mandata. Denique increpatus a fratribus, quod nichil attribueret adiutorio gratie Dei, correctioni eorum hactenus cessit, ut non eam libero arbitrio preponeret, sed infideli calliditate supponeret, dicens ad  hoc eam dari hominibus, ut quod facere per liberum iubentur arbitrium, facilius possint implere per gratiam, dicendo: Facilius, uoluit credi, etiamsi difficilius, tamen posse homines sine gratia diuina, facere iussa diuina. Hec et alia multa uenenosa asseruit, que in eadem synodo damnata sunt, cui Aurelius Carthaginensis, et Augustinus Hipponiensis episcopi interfuerunt. Scripsit Epistolam decretalem sub tribus capitulis prenotatam ad Hesicium Salonitanum episcopum; et aliam ad presbyteros Rauennatis ecclesie. Instituit etiam cereum in Pascha benedici; sed B. Ambrosius benedictionem composuit; licet alii asserant eam Gelasium fecisse, quod non est.

 XLIu. Bonifacius, natione Romanus, ex patre Iocundo presbytero. Annos III, menses uIII, usque ad Xu Honorii annum. Qui dissentientibus clero et populo legitur una die fuisse cum Eulalio ordinatus, sed cognita a principibus causa, expelli ambos de Urbe iusserunt; sed Bonifacium reuocantes in sede constituerunt tempore Honorii et ualentiniani. Hic constituit, nullum seruum clericum fieri, nec obnoxium curie. Scripsit epistolam eidem Honorio Augusto, ut constituat quatenus in urbe Roma nunquam per ambitum pontifex ordinetur. Cui Augustus rescripsit et statuit, ut si duo episcopi Rome fuerint ordinati, ambo de ciuitate pellantur. Item epistolam scripsit aliam episcopis Gallie de Maximo episcopo, diuersis criminibus  accusato, in qua unum decretale posuit capitulum: Decernimus uestrum debere intra prouinciam esse iudicium, et congregare synodum ante diem Kalendarum Nouembrium; ut si adesse uoluerit, presens, si confidit, ad obiecta respondeat. Si uero adesse neglexerit, dilationem sententie de absentia non lucretur. Nam manifestum est, eum conuictum de crimine, qui indulto, et toties delegato iudicio purgandi se occasione non utitur. Item epistolam Hilario episcopo Narbonensi: Ut in unaquaque prouincia nemo, contempto metropolitano, episcopus ordinetur. Sepultus est uia Salaria.

XLu. Celestinus, natione Campanus, ex patre  Prisco. Annos uIII, menses X, usque ad IX Theodosii annum. Sub hoc synodus Ephesina CC episcoporum congregatur contra Nestorium episcopum Constantinopolitanum, qui purum hominem ex uirgine Maria natum asseruit, ut aliam partem carnis, aliam faceret Deitatis, nec unum Christum in uerbo Dei et carne sentiret, sed seiunctim alterum predicaret filium hominis, alterum Filium Dei diceret. Conuenit autem hec synodus Theodosio iuniore XIII et ualentiniano III consulibus. Cui synodo uice S. Celestini pape presedit Cyrillus Alexandrinus patriarcha; que etiam XII capitula contra Nestorii blasphemias totidem, apostolica auctoritate anathematizando conscripsit. Ostendit hec synodus, manere in duabus naturis unam Domini  nostri Iesu Christi personam. Intra missarum actionem angelicum hymnum: Sanctus, sanctus, sanctus, decantari statuit. Constituit etiam, ut psalmi Dauidici ante sacrificium antiphonatim canerentur; nam antea tantum epistole et sanctum euangelium recitabatur. Statuit etiam, ut sacra mysteria non tractentur nisi a sacris ministris, et quicunque episcopus euocatus fuisset ad sedem apostolicam, rediens ad parochiam suam non reciperetur, nisi salutatorias litteras, hoc est formatas, plebi inde detulisset. uII Idus April. obiit. Scripsit epistolam ad uenerium, et ceteros Galliarum episcopos, in quibus  continentur capitula XXII. 1. De Prospero et Hilario, qui quosdam Gallie presbyteros accusant Pelagii sectatores.  2. De S. Augustino episcopo mira laudis assertio. Preteritorum sedis apostolice episcoporum auctoritates de gratia Dei, et libero arbitrio, et cetera de diuersis.

XLuI. Sixtus tertius, natione Romanus, ex patre Sixto. Annos uIII, usque ad annum Domini 440. Hic pro eadem re, qua decessor eius, ad ipsum Nestorium, et ad omnes Orientis episcopos sententiam Occidentalium direxit. Qui post annum et menses uIII incriminatus a quodam Basso, cum LuI episcopis se purgauit; et Bassus condemnatur, sicut testatur epistola sua, quam ipse omnibus Orientalibus direxit, cuius initium est: Gratias uestre. Ait enim: Sicut nobis testis in celo, testis in  corde, dimittamus stultos foris loqui, quod uolunt, scitote me criminari a quodam Basso, et iniuste persequi. Quod audiens ualentinianus angustus nostra auctoritate synodum congregari iussit, et facto concilio cum magna examinatione, satisfaciens omnibus licet euadere satis aliter potuissem, suspicionem tamen fugiens, coram omnibus me purgaui a suspicione et emulatione me liberaui. Sed non aliis, qui noluerint, aut sponte hoc non elegerint, faciendum, formam, exemplumque damus. Item: Condemnatus autem est memoratus Bassus a iam dicta synodo, ita tamen, ut in ultima die uiaticum ei non denegetur, propter humilitatem pietatis Ecclesie. ualentinianus  quoque imperator scripto eum damnauit cum Augusta matre Placidia, et omnia predia facultatum eius, futuris de talibus hominibus dans formam ita faciendi, Ecclesie catholice seruauit. Hunc ipsum Bassum, nutu diuino mortuum, postea manibus suis cum linteaminibus et aromatibus tractans sepeliuit apud B. Petrum u Kal. April. Canones statuit quatuor. 1. Qui non sint recipiendi ad accusationem sacerdotum. 2. De peregrinis iudiciis prohibitis. 3. De appellatione. 4. De pulsatis. Synodus itaque, cum dixisset, non licere aduersus pontificem sententiam dare, surrexit protinus imperator, et in arbitrio prefati pontificis tribuit iudicare iudicium suum.

XLuII. Leo doctor, natione Tuscus, ex patre  Quintiano. Annos XXI, menses ferme II, usque ad annum Domini LXII. Cuius industria Chalcedonensis synodus DCXuIII sacerdotum sub Martiano principe habita est, in qua Eutichen Constantinopolitanum abbatem uerbi Dei et carnis unam naturam pronuntiantem, et eius defensorem Dioscorum quondam Alexandrinum episcopum, et ipsum rursus Nestorium cum reliquis hereticis eorum complicibus, una Patrum sententia predamnauit, predicans eadem synodus, Christum Deum sic natum de uirgine, ut una persona, et diuine et humane confitenda sit nature. In hac synodo fuit Iuuenalis Hierosolymitanus, Anatholius Constantinopolitanus, qui condemnata auctoritate sancti Leonis, heresi  proscripta, statuerunt canones XXuII. Qui Anatholius astruit, Dioscorum propter fidem non tantum esse damnatum, sed quia excommunicationem fecit sanctissimo pape Leoni, concilio dicente: Quoniam secundus excessus priorem iniquitatem transcendit et superat. Hic statuit inter actionem dicere: Sanctum sacrificium, immaculatam hostiam. Et: Supplices te rogamus, Omnipotens. Plurimi Manichei per ipsum in urbe Roma detecti sunt, et ut damnarent Manicheum publica in ecclesia professione, et manus sue subscriptione compulit. Alii  obstinatione sanctum gregem Domini sua contagione polluerent, subditi legibus secundum Christianorum principum constituta, per publicos iudices perpetuo sunt exsilio relegati, et omnia, que in scriptis,  et occultis traditionibus suis habebant profana uel turpia, certa manifestatione probata, adeo ut ipse, qui eorum dicebatur episcopus, tentus proderet, et flagitiosa, que in suis mysticis tenerent. Ipse siquidem hereticorum malleus, et totius heretice prauitatis destructor multa ad eruditionem fidelium tam in homeliis quam in sermonibus, quam etiam in epistolis plurima contra Euticen et Nestorium egregie dictata conscripsit, et ut angelica tuba ad salutem Ecclesie circa pestifera dogmata intonuit. Decreta statuit capitulorum XLIX, que sua elegantia omnibus nota esse possunt. Preterea quantum persecutioni tyrannorum se ut murus  pro domo Dei opposuerit, exinde patet. Attila cum iuxta Mintium fluuium ubi in Padum fluit, consistens hesitare cepit, utrum Romam adiret, an desisteret? non urbi, cui infestus erat, parcens uel consulens, sed Athalarici exemplum pauens, qui capte a se urbi non diutius superuixit, sanctissimus Leo papa sibi occurrit. Qui cum ad regem barbarum introgressus esset, cuncta ut optauerat, obtinens, non solum Rome, sed et totius Italie salutem reportauit. Territus namque nutu Dei fuerat, nec aliud Christi sacerdoti loqui ualuit, nisi quod ipse preoptauit. Fertur namque post discessum pontificis interrogatum esse Attilam, cur ultra solitum morem tantam reuerentiam Romano exhibuerit pape, quandoquidem ad omnia, que ille imperasset,  obtemperasset, regem respondisse, non se eius, qui aduenerit, personam ueritum esse, sed alium se uirum iuxta eum in habitu sacerdotali astantem uidisse, forma augustiore, canitie uenerabilem, illumque euaginato gladio sibi terribiliter mortem minitantem, nisi cuncta, que expetebat, explesset. Ita Attila a sua seuitia repressus, relicta Italia, Pannonias repetit. Item, cum post mortem ualentiniani et Maximi, inuasoris imperii, peremptionem, Gesericus cum ualidissimo gentis sue exercitu fultus, insuper presidio Maurorum, adhuc Romane Ecclesie beatissimus Leo ageret pontificatum, percussis Romanis, nobilibusque simul, ac popularibus ex urbe fugientibus, Urbem omni  presidio uacuam Gesericus obtinuit, occurrente sibi extra portam eodem sancto Leone episcopo; cuius supplicatio ita eum, Deo adiuuante, leniuit, ut quamuis potestati eius esset tradita, ab igne tamen et cede, atque suppliciis abstineret, XIu interim dies secura et libera scrutatione, omnibus operibus suis Roma euacuata est. Inter cetera sua statuta non omisit: Monacham non accipere uelamen ab episcopo, nisi prius uirginitas illius probata fuerit. De obseruantia etiam Pasche Martiano augusto scripsit, ut eius admonitione omnes Orientales Ecclesie in eius celebritate consonarent. Theodosium, Martianum, Leonem Augustos ad fidem corroborandam omnes cohortatus est suis epistolis, et ad exstirpandum Eutichianum uirus commonuit. Que epistole  ab aliquibus a Prospero Equitanico  dictate creduntur, sicut asserit Gennadius in libro De illustribus uiris.

XLuIII. Hilarius, natione Sardus, ex patre Crispino. Annos uI, menses III, usque ad annum Domini 477. Hic constituit Epistolas de fide catholica per Orientalem orbem, et confirmauit tres synodos, Nicenam, Ephesinam et Calcedonensem, et Iulianum episcopum Athilenensem Pelagianum condemnauit. Quo etiam iubente, uictorinus Circulum paschalem, licet mendosum conscripsit. Hic celebrauit synodum Rome in basilica S. Marie, presentibus episcopis et presbyteris XLuI, Flauio et Basilisco et  Hermenrico consul., tempore Leonis Aug. et statuit capitula synodica uI, de quibus unum tantum ponam: Ut ea, que illicite episcopus uel decessor eius ordinauit, ab eo, qui superest, emendentur. Episcopus  Pictauiensis beatus Hilarius fecit: »Gloria in excelsis.«

XLIX. Simplicius, natione Tyburtinus, ex patre Castorio. Annos Xu, mensem I, usque ad annum domini 482. Hic Acatium Constantinopolitanum episcopum, et Petrum Alexandrinum episcopum Eutichianos hereticos damnauit. Canones statuit duos. 1. Ut nullus episcopus eligat sibi successorem. Item Ioanni Rauennati: Inuitum nequaquam esse faciendum episcopum, uel presbyterum, aut diaconum.

 L. Felix III, natione Romanus, ex patre Felice presbytero, de titulo Fascialo. Annos IX, usque ad annum Domini 491 a temporibus Odagarii usque ad tempus Theoderici regis. Qui Misenum episcopum damnauit, et sua sede priuauit. Synodum in Constantiniana basilica Flauio Betio consule u. C. sub die III Id. Martiarum habuit, presentibus episcopis et presbyteris LXXXI, ubi capitula canonum statuit XXIu pro rebaptizatis in Africa episcopis, presbyteris et diaconibus.

LI. Gelasius, natione Afer, ex patre ualerio episcopo. Annos Iu, menses uII, dies XXuIII, usque ad annum Domini 496. Hic liberauit a periculo et fame ciuitatem Romanam. Reuocauit etiam Missenum, quem Felix antecessor eius damnauerat, et communioni,  sueque Ecclesie restituit. Fecit et Tractatus in modum Ambrosii. Item libros II aduersus Arium. Fecit autem et sacramentorum Prefationes, et Orationes cauto sermone, et Epistolas fidei delimato sermone multas. Ad uniuersos episcopos omnium prouinciarum epistolam cum decretalibus capitulis XXuIII de institutis ecclesiasticis, quorum unum tantum ponam: Quod in unaquaque ecclesia, cui episcopus preest, tam de reditibus quam de oblationibus fidelium quatuor debeant fieri portiones; ut una sit episcopi, alia clericorum, tertia pauperum, quarta ecclesie fabricis applicetur. Scripsit etiam Anastasio Augusto, commonens eum de fide; ubi inter cetera sic ait: Absit, queso, a Romano principe,  ut intimatam suis auribus ueritatem arbitretur iniuriam!

LII. Anastasius II, natione Romanus, ex patre Petro. Annos ferme II, usque ad annum Domini 498, usque ad tempus Anastasii imp. qui fulmine percussus est. Cui decretalia capitula uIII in epistola ad ipsum missa pro diuersis Ecclesie causis misit. In cuius exordio de consonantia nominis Augusti exsultans, non dubium inde sibi sperat auxilium; de quibus quedam pono, alia transeo. 1. Quod sacramenta Ecclesie per hereticos collata non sunt cassanda; et 2. quod beneficia diuina non sint irrita  per Acatium collata, cuius etiam nomen ut 3. specialiter in Ecclesia taceatur, rogat, quem ipse, quia uterque Eutichianus fuit, defendere conabatur. 4. Ut Alexandrinos imperator admoneat ad fidem sinceram, et ad pacem redire catholicam. 5. Ut imperator constitutis apostolicis obtemperet. Hic etiam fauore imperatoris Anastasii, quia communicauit Photino Thessalonicensi diacono, qui communicauit Acatio Constantinopolitano episcopo Eutichiano, quem occulte reuocare uoluit, et non potuit, nutu diuino percussus est; et quia clericos ordinatos ab ipso Acatio post prolatam sententiam in Achatium, acceptis officiis rite fungi fauore imperatoris decreuit, dicens ita: Secundum Ecclesie consuetudinem, etc. Unde et ab Ecclesia repudiatur,  et a Deo percussus in Gestis Rom. pontificum legitur.

LIII. Symmachus, natione Sardus, ex patre Fortunato. Annos Xu, menses uIII, usque ad annum Domini 514. Tempore fuit Theoderici regis, qui eum cum Laurentio, episcopo Mediolanensi pro sede contendentem, synodo conuocata, in cathedra firmauit, Laurentiumque in Lucerina ciuitate depositum episcopum fecit. Quem postea tumultuantem exsilio relegauit. Que dissensio tantam Rome mouit persecutionem, ut propter ipsorum electionem infiniti Romani exstinguerentur. Paschasius tamen diaconus, uir mire sanctitatis Laurentio fauit. Hic plures synodos Rome pro diuersis negotiis Ecclesie celebrauit. Nouissima Palmaris ex precepto  regis Theoderici facta est, Rufo Magno et Fausto Auieno u. C. consulibus sub die X Kal. Nou. Hic papa criminatus a suis aduersariis, coram rege et omnibus ad expurgandum se paratus fuit. Placuit concilio, ut omnia, que per suggestiones inimicorum suorum amiserat, a concilio sibi prius redderentur, et tanti loci presul legaliter pristino statui restitueretur, et tunc ueniret ad causam, et si ita recte uideretur accusantibus, responderet. Que hac uice resumere noluit; sed dum esset synodus in Ierusalem basilica, uisum est sacerdotibus, ut libellus, quem accusatores parauerant, susciperetur a synodo, in quo duo erant, que uel ueritati inimica essent, uel quantum ostenditur  conuentui, ecclesiastico proposito repugnarent  . Unum quia dicebant crimina Symmachi apud regiam constitisse notitiam, quod falsum claruit, non enim quasi nouam causam audientie commisisset, si eius conscientiam conuictam de errore solam se sciret exspectare sententiam. Aliud, quod per seruos eum dixerunt se posse conuincere; que res canonibus, et ipsis publicis legibus adeo erat inimica, ut quos ad accusationem leges seculi non admittunt, his dicendi in confusionem, uel assequendi aliquid esset deleganda licentia. Et dum interea, que essent facienda, tractantur, papa ut  causam diceret, occurrebat. Qui ab irruentibus turbis ita tractatus est emulorum suorum, ut multis presbyteris, qui cum ipso ierant, per cedem ipsam mortis esset occasio. Et dum recentum adhuc uestigia uulnerum illustris uir, comes Algerinus et sublimes uiri Gudila et uadeulfus, maiores domus regie perspexissent, quod se, unde egressus fuerat, ad B. Petri apostoli septa conferret, monebant. Ipse tamen papa post cedem per episcopos allegasse causam concilio manifestat, et affectu purgationis humiliat. Sed rex in arbitrio synodi ponens, nichil preter reuerentiam de ecclesiasticis negotiis ad eum pertinere asserens, potestati pontificum committens, ut, quod magis utile putarent, deliberarent, dummodo pax in ciuitate Romana  Christianis omnibus redderetur. Cum itaque omnem plebem eius communioni indissociabiliter adhesisse tam synodus quam  rex cernerent, cum Dei obtestatione uniuersaliter decreuerunt, et aduersarios ab habita intentione discedere ita sanxerunt. Symmachus papa sedis apostolice presul ab huiusmodi propositionibus impetitus, que ad homines respiciunt, designatis superius causis, constat arbitrio diuino fuisse demissum, sit immunis et liber, et Christiane plebi sine aliqua de obiectis oblatione in omnibus ecclesiis ad ius sedis sue pertinentibus, et tradat diuina mysteria, quia eum ab impugnatorum suorum petitione propter superius designatas causas obligari non potuisse cognouimus.  Unde secundum principalia precepta, que nostre hoc tribuunt potestati, ei, quidquid ecclesiastici intra sacram urbem Romam, uel foris iuris est, reformamus, totam causam iudicio Dei reseruantes, uniuersos hortamur, ut sacram communionem, sicut res postulat, ab eo percipiant  . Hec, quicunque ex instructione nostra, quod non estimamus, uel non admittit, uel retractare posse crediderit, uideat, quia in diuino iudicio contemptus sui rationem, sicut Deo confidimus, est redditurus. De clericis uero eius, qui ab episcopo suo ante tempus alicuius contra regulas discesserunt, et schisma fecerunt, fieri decreuimus, ut satisfacientes episcopo suo, misericordia eos subsequatur, et officiis ecclesiasticis se gaudeant restitui. Quisquis  uero clericorum post hanc formam a nobis prolatam quocunque sacrati Deo loci in Ecclesia Romana missas celebrare presumpserit, preter conscientiam pape Symmachi, dum uiuit, statutis canonicis uelut schismaticus percellatur. Triginta episcopis in Sardinia, quos Trasimundus rex Wandalorum in exsilium misit, et in ecclesias claudi fecit, pecuniam et uestes ministrauit. Constituit etiam, die Dominico et in natalibus sanctorum Gloria in excelsis cantari. Una cum episcopis, presbyteris et diaconibus CXXXu, statuit capitula synodica u. Item in decretali suo II capitula synodica uII. Ipse dedit  pallium Theodoro Laureacensis Ecclesie archiepiscopo prouincie Pannoniorum.

LIu. Hormisda, natione Campanus, ex patre Iusto de ciuitate Frisinone. Annos IX, a consulatu senatoris usque ad consulatum Symmachi et Betii, usque ad annum Domini XIII. Hic composuit clerum et psalmis erudiuit. Anastasius Augustus, dum in heresi, qua delapsus fuerat, perseueraret, duasque in Christo naturas, deitatis uidelicet et humanitatis Eutichen heresiarcham sequens denegaret, Hormisda papa, qui Symmacho successerat, direxit Ennodium Ticinensem episcopum, aliosque cum eo Constantinopolim legatos cum catholice fidei scripto, quatenus Anastasium ad Ecclesie reducerent gremium. Is non solum salubria eorum monita  spreuit, sed insuper etiam a suis conspectibus non sine contumelia expulit, nauique fragili impositos mandat, ne uspiam per totam Greciam ad aliquam ciuitatem accederent. Quam temeritatem eius diuina ultio subsecuta est. Nam cum XXuII imperii annum ageret, ui fulminis interiit. Ad successorem eius Iustinum directus ab eodem Hormisda pontifice Germanus Capuanus episcopus, uir sanctitate precipuus, digne susceptus est, multosque in fide solidauit. Cui Iustinus scripsit epistolam, et papa sibi de instructione fidei epistolam saluberrimam contra Eutichis dogma remisit, et aliam ad archimandritas. Episcopis etiam Hispanie epistolam scripsit cum II capitulis. 1. Quod longa decet uitam suam probatione monstrare, cui gubernacula committuntur  Ecclesie. 2. Ne benedictio per manus impositionem pretio comparetur. Item aliam Ioanni episcopo, quid facere debeat legatus apostolice sedis, cuius initium est: Seruatis priuilegiis. Octaua Id. Augusti obiit, et sepultus est in ecclesia B. Petri.

Lu. Ioannes martyr, natione Tuscus, ex patre Constantio. Annos II, menses IX, a consulatu Maximi usque ad consulatum Olibrii. Obiit anno Domini 526, Xu Kal. Iunii. Qui ad Iustinum imp. a Theoderico missus ad reconciliandam sibi gratiam eius, qui ab ipso honorifice susceptus est, et tractatus. In reuersione carceris afflictione peremptus est ab ipso Theoderico Rauenne, ubi et mortuus est. Cuius corpus translatum sepultum est in basilica  B. Petri. Hic in porta Aurea, dum Constantinopolim intrat, in conspectu omnium ceco petenti lumen reddidit. Cuius etiam meminit Gregorius in Dialogo. Theodericus nonagesimo octauo die, postquam papa Ioannes defunctus est, subito interiit; cuius animam eremita quidam in Lippari insula inter manus Ioannis pape et Symmachi patricii, quem etiam occidit, deduci, et in ollam uulcani montis precipitari uidit. Episcopis Italie scripsit epistolam, ubi dicit: Ecclesias Arianorum ubicunque inueneritis, catholicas eas diuinis precibus, et operibus absque ulla mora consecrate; quia et nos,  quando fuimus Constantinopoli, quascunque in illis partibus reperire potuimus, catholicas consecrauimus. Et aliam scripsit Zacarie archiepiscopo.

LuI. Felix Iu, natione Samnites, ex patre Castorio. Annos Iu, menses II, a consulatu Maburcii usque ad consulatum Lampadii et Orestis, id est 530 annum Domini. Iste ordinatus est in quietem. Unum canonem ualde necessarium dedit; quod melius est, missam non cantare, aut non audire, quam in his locis, ubi non oportet, nisi pro summa necessitate, missas celebrare, nec sacrificia Domino offerre. Et alios tres: 1. De dedicationibus ecclesiarum. 2. De consecratione earum. 3. Quod non debent exorcizare, qui non sunt consecrati.

LuII. Bonifacius II, natione Romanus, ex patre  Sigibaldo. Annos II, mensem I, usque ad annum Domini 532. Hic etiam et Dioscorus sub contentione ordinati sunt, sed defuncto Dioscoro Bonifacius sedem tenuit episcopatus. Hic collegit Synodum in basilica S. Petri, et fecit constitutum, ut sibi successorem ordinaret, quod constitutum cum chirographis sacerdotum ante confessionem B. Petri apostoli in uigilium diaconum constituit. Cum uero omnes contra canones hoc actum esse, et quia culpa eum mordebat, quod successorem sibi constituerat, notarent, ipse papa reum se esse, ante confessionem B. Petri manifestans, ipsum constitutum in presentia omnium incendio consumpsit. Eulalio Alexandrino episcopo scripsit epistolam, de his, qui se contra Romanam erexerunt Ecclesiam.  Exemplar precum eius et Iustini principis: Prima salus est recte fidei regulam custodire, et a constitutis Patrum nullatenus deuiare; de qua spe et fide separari minime cupientes, et Patrum sequentes constituta anathematizamus eos, qui contra Romanam Ecclesiam superbiendo suas erigunt ceruices.

LuIII. Ioannes II, natione Romanus, ex patre Proiecto de Celio monte, qui et Mercurius dictus. Annos II, menses Iu, usque ad annum Domini 533. Istius canones uel scripta nusquam reperi.

LIX. Agapitus, natione Romanus, ex patre Gordiano presbytero episcopo. Annum I usque ad annum Domini 534. Qui constantinopoli defunctus, Romam relatus est. Ipse siquidem missus a Theodato  ad inueniendam sibi gratiam Iustiniani imp., eo quod filiam Theoderici regis, que eum mortuo filio suo Athalarico, qui patri successerat, regni consortem fecerat, occidisset. Ipse itaque papa in Augusto sentiens errorem Eutichetis, arguit eum dicens: Ad imperatorem Christianissimum ueni, sed ut uideo, Diocletianum inueni. Et imperator monitis eius acquieuit, adeo, ut et Anthenium episcopum Constantinopolitanum prefate hereseos defensorem deposuerit, et in loco eius Menam catholicum, persuaso principe, consecrauit. Canonem statuit: Quod Ecclesie, de quibus dubitatur, consecrande sint.

LX. Siluerius II, confessor, natione Campanus, ex patre Hormisda episcopo Romano. Annum I, menses u. Qui iniuste depositus in exsilio moritur  XII Iulii die indict. Xu, anno Domini 536. Ipsi siquidem in exsilio manenti Amator episcopus consolationem mittens inter cetera ita scribit: »A quibusdam, Pater dilectissime, audiuimus uos a sede S. Petri iniuste pulsum et exsilio damnatum; quod nimis graue ferentes misimus uobis argenti libras XXX ad uestram, uestrorumque sustentationem.« Cui ipse papa causam sue depositionis significans, ita rescribit: Ante omnia patricia infesta mihi erat, eo quod non restituebam Anthenium dudum patriarcham Constantinopolitanum, quem Agapitus antecessor meus suis meritis damnauit. Urgente eius iussione exierunt falsi testes, dicentes aduersum me crimina, quorum nunquam particeps fui. Sed dum multi in illa persecutione persisterent timuit Belisarius patricius  noster, et mandauit me ad se uenire pacifice pro quibusdam ecclesiasticis dispositionibus in Palatium principis; et ad primum et secundum uelum retinuit omnem clerum, et populum, qui mecum ueniebat, et nullum permisit introire, nisi me solum, et uigilium, diaconum nostrum. Me uero ui retentum, et ante predictam Patriciam deductum miserunt, quo modo sustentor, in exsilium pane tribulationis et aqua angustie. Ego tamen propterea non dimisi, nec dimitto officium meum, sed cum episcopis, quos congregare potui, eos, qui talia egerunt, erga me, anathematizaui, et una cum illis apostolica et synodali auctoritate statui, nullum unquam decipiendum, sicut deceptus sum, et si aliquis deinceps ullum unquam episcoporum ita deceperit, anathema maranatha fieret in conspectu Dei  et sanctorum angelorum. Ipse tamen Iustinianus aug. consensit in hoc Theodore uxori sue. Unum canonem statuit, quem in epistola, quam uigilio successori suo scripsit, ponemus, de inuasione.

LXI. uigilius, natione Romanus, ex patre Ioanne consule. Annos XuII, menses uII. Qui Constantinopoli diu exsulatus ob eamdem, qua et decessor eius, causam, uidelicet, pro Anthenio episcopo indignatione Theodore Auguste prioris, a sede eiectus est. Tandem relaxatus, et ad gratiam populi Romani reuocatus Syracusis calculi dolore rediens obiit anno Domini 554. Inde reportatus Romam, ad S. Marcellum uia Salaria sepultus est. Sub quo synodus u Constantinopoli contra Theodorum Mopsuostenum  et omnes hereticos acta est. Qui Theodorus dicebat, alium esse Deum uerbum, et alium Christum, et sanctam Mariam negabat Dei genitricem fuisse, sicut Nestorius, temporibus Iustiniani principis, Donni Antiocheni, Eutichii Constantinopolitani; qui XIu capitula anathematizando contra ipsius Theodori et sociorum eius blasphemias scripserunt. Siluerius uero predecessor eius in exsilio manens de inuasione arguit eum, et sententiam damnationis in ipsum dedit ita sibi scribens: Quia contra iura canonica temporibus Bonifacii pape, ipso uiuente, successor eius designari conabaris, nisi tibi amplissimi senatus obuiasset iustitia, tunc prouidentia pastorali tua exsecranda iam debuerant auspicia detruncari, sed dum paruum uulnus in te neglectum  est, insanabile accreuit apostema, quod  , nisi ferro altius abscindatur, fomentorum non potest sentire medicinam. Quippe nequissimi spiritus audacia ambitionis phrenesim concipiens, in illius apostoli medici, cui animas ligandi atque soluendi concessa potestas est, uersaris contumeliam, nouumque scelus erroris in apostolicam sedem rursus niteris inducere, in morem Simonis, cuius te discipulum ostendis operibus, data pecunia meque reuulso, qui, fauente Domino, tribus iam iugiter emensis temporibus ei presideo, tempora mea niteris euadere. Habe ergo cum his, qui tibi consentiunt, plene damnationis sententiam, sublatumque tibi nomen et munus ministerii sacerdotalis agnosce sancti Spiritus iudicio et apostolica a nobis auctoritate damnatus. Sic enim decet  fidem sanctorum Patrum in Ecclesia seruari catholica, ut quod habuit amittat, qui improbabili temeritate, quod non accepit, assumpserit. Canonem statuit de ecclesia, si diruta fuerit, instauranda, et si in eo loco consecrationis solemnitas debeat iterari, in quo sanctuaria non fuerint. Euterio fratri epistolam cum quatuor capitulis: Gregorius Secundino seruo Dei incluso: De ordinationibus uero apostolice sedis pontificum, utrum post beatissimum Hormisdam aliqua sint addita, tua caritas requirit; sed usque ad uigilii pape tempora expositas ordinationes presulum esse cognoscas.

LXII. Pelagius, natione Romanus, ex patre Ioanne uicariano. Annos XI, menses X, usque ad annum Dom. 576. Hic ordinatur a duobus episcopis  et ab uno presbytero. Ipse etiam apostolorum Philippi et Iacobi ecclesiam incepit, sed successor eius consummauit. Canonem statuit: Quod sola Ecclesia Romana habeat plenitudinem potestatis in causis diffiniendis.

LXIII. Ioannes III, natione Romanus, ex patre Anastasio. Annos III, usque ad annum Domini 578. Hic amauit et restaurauit cemeterium Sanctorum, et constituit per singulas Dominicas ibi oblationes agere. De successione Clementis B. Petro, cuius in Prologo facta est mentio, iste astruit.

LXIu. Benedictus, natione Romanus, ex patre Bonifacio. Annos Iu, menses II, usque ad annum Domini 582. Canonem statuit de ablatis restituendis.  Anno Mauricii primo obiit.

LXu. Pelagius II, natione Romanus, ex patre Unigeldo. Annos X, menses II. Obiit indict. IX, anno Dom. 595, a peste inguinaria, que totam Urbem inuaserat. Hic pontifex absque iussione principis consecratur, eo quod Longobardi Romam per circuitum obsiderent, nec posset quisquam inde progredi. Hic etiam Elie Aquilegiensi episcopo, nolenti tria capitula Chalcedonensis synodi suscipere, epistolam satis utilem misit, quam B. Gregorius adhuc diaconus dictauit, in quo ordine eum Constantinopolim misit; ubi Eutichetem quemdam de fide resurrectionis errantem conuicit in presentia Tiberii. Canones de  diuersis Ecclesie causis fecit XXX inter quos unus est, quod nouem tantum prefationes sint recipiende. 1. In Albis Paschalibus 2. Alia de Ascensione Domini. 3. De Pentecoste. 4. De Natali Domini. 5. De Apparitione. 6. De apostolis. 7. De sancta Trinitate. 8. De S. Cruce. 9. De quadragesima. Secundus est: Non esse conuocandam generalem synodum sine precepto pape. Ceteros inuenies suo loco.

LXuI. Gregorius Dialogus, doctor, natione Romanus, ex patre Gordiano. Annos XIII, menses uI, usque ad secundum annum Phoce imp. Obiit in dict. uIII, anno Domini 602, cessante mense u. Scripsit capitula synodica uI cum episcopis XXIu, temporibus Mauricii aug. Item eius capitula XI ualde necessaria ad Augustinum in Britannia, ipso requirente,  scripta. Ipse Anglorum apostolus, quos per Augustinum et Mellitum atque Ioannem ad fidem Christi conuertit. Ad edificationem preterea Ecclesie multa utilia scripsit. Antiphonarium et diurnum, et nocturnum, librum Officiorum diuinorum, Moralia Iob, Homelias, Sermones, Epistolas, Registrum, et alia plura conscripsit. Adiecit etiam in canone: Dies nostros in tua pace disponas, etc., Dominicam etiam orationem. Sicut enim ipse ait in epistola, quam misit Ioanni Syracusano episcopo: Idcirco Dominicam orationem mox post pacem dicimus, quia mos apostolorum fuit, ut ad ipsam solummodo orationem oblationis hostiam consecrarent. Et ualde inconueniens mihi uisum est, ut precem, quam scholasticus composuerat, super oblationem diceremus,  et ipsam traditionem, quam Redemptor noster composuit, super eius sacrum corpus et sanguinem non diceremus. Fecit etiam prefationem de uno apostolo in ueneratione B. Andree, cui monasterium in Urbe edificauit.

LXuII. Sabinianus, natione Tuscus, de ciuitate Blera, ex patre Bono. Annum I, menses u, usque ad annum Dom. 607, cessante anno fere I. Hic addidit luminaria in ecclesia B. Petri.

LXuIII. Bonifacius III, natione Romanus, ex patre Ioanne. Menses ferme IX, usque ad annum Domini 609. Qui a Phoca, qui tunc Romano prefuit imperio, impetrauit, ut Romana Ecclesia caput omnium diceretur Ecclesiarum; quia Constantinopolitana  prius se primam esse scribebat. Unde B. Gregorius arguens Ioannem Constantinopolitanum, qui se uniuersalem episcopum uoluit uocari, Eulogio episcopo Alexandrino scripsit: Sicut uestra sanctitas nouit, per sanctam Calcedonensem synodum pontifici sedis apostolice hoc uniuersitatis nomen oblatum est, sed nullus unquam decessorum meorum hoc tam profano uocabulo uti consensit. Quia si unus patriarcha uniuersalis dicitur, patriarcharum nomen ceteris derogatur. Item: Propterea sanctitas uestra in suis epistolis neminem unquam uniuersalem nominet, ne sibi debitum subtrahat, cum alteri honorem offert indebitum. Item Ioanni Constantinopolitano:  Qui indignum te esse fatebaris, ut episcopus dici debuisses, ad hoc perductus es, ut despectis fratribus episcopus appetas solus uocari. Nec stulto ac superbo uocabulo appellari consentias.

LXIX. Bonifacius Iu, natione Marsus, de ciuitate ualeria, ex patre Ioanne medico. Annos uI, menses uIII, usque ad annum Domini 617, cessante mense uII. Qui constituit, ut uiuente eo, alius eligeretur, et tertio depositionis die eius sepultus est in basilica B. Petri. Hic ab eodem Phoca Pantheon, a Domitiano constructum, in honore omnium sanctorum dedicari impetrauit. Hic dedit licentiam monachis undique in sacerdotali officio ministrare.

LXX. Deusdedit, natione Romanus, ex patre Stephano subdiacono. Annos III, mensem I, usque  ad annum Domini 620. Sub hoc terremotus fuit, indictione uII, cessante mense I et semis. Qui clerum et sacerdotes dilexit paterne, eisque sumptus auxit. Cuius tempore Ierosolyma inter alias Palestine urbes a Cosre, rege Persarum capta, et crux Dominica in Persidem abducta est.

LXXI. Bonifacius u, natione Campanus, de ciuitate Neapoli ex patre Ioanne. Annos u, usque ad annum Domini 625. uir mitis et ualde pius. Hic constituit, et sub anathemate prohibuit, ut nullus traheretur de Ecclesia.

LXXII. Honorius I, natione Campanus, ex patre Petronio consule. Annos XIII, usque ad annum Domini 638, cessante anno I, mense uII. Huius tempore, Cosre tyranno interfecto ab Heraclio imp.  crux Dominica Ierosolymis reducta est. Que dies celebris toti Ecclesie in honore Exaltationis S. Crucis, id est XuIII Kal. Oct. ab ipso statuta est Rom. pontifice. Cuius etiam pontificatus tertio anno Dagobertus filius Lotharii fortis et religiosi regis Francorum regnum adeptus est, anno Incarnationis Dominice 628. Hic etiam Rome multas ecclesias in honore Domini et sanctorum eius edificauit et adornauit, Sancte Agnetis, Sancti Apollinaris, Sanctorum Iu Coronatorum; Seuerini, Pancratii, Lucie, Adriani, et multa alia laudabilia patrauit.

LXXIII. Seuerianus, natione Romanus, ex patre Abieno. Annos II. Anno Dominice Incarnationis 640 cessauit, mense u, uir sanctus, mitis et pius.

 LXXIu. Ioannes Iu, natione Dalmata, ex patre uenantio Scholastico. Annum I, menses uIII, dies X et uIII, usque ad annum Domini 642. Cessauit mense I et semis. Qui pecunia missa redemit captiuos Christianos a barbaris in Ystria et Dalmatia.

LXXu. Theodorus, natione Grecus, ex patre Theodoro, episcopo de ciuitate Ierosolyma. Annos uI, menses fere uI, usque ad annum Domini 649. Cessauit fere II. Huius presulatus anno Iu, Pyrrhus Constantinopolitanus patriarcha Sergii in sede et in heresi successor, cum ab ipso papa dudum ante damnatus ex Africa Romam uenisset, et fictam penitentiam egisset, benigne susceptus et ab eo reconciliatus est. Postea uero reuersus in errorem, denuo ab ipso papa damnatus et anathematizatus est.

 LXXuI. Martinus, sanctus confessor de ciuitate Tudertina prouincie Tuscie. Annos uI, menses II, usque ad annum Domini 655. Hic constituit synodum in urbe Roma cum Cu Patribus, in qua Cyrum et socios eius, hereticum Sergium, Pyrrhum, et Paulum, et Constantium imperatorem, et eorum sequaces condemnat, qui unam operationem et unam tantum naturam in Filio Dei asserebant. Quam transcribens misit per orthodoxos uiros in Orientem et Occidentem, et quartam synodum confirmauit. Huius temporibus Paulus Constantinopolitanus episcopus, Constante imperatore seducto, legatos apostolice sedis, eum de heresi arguente carceribus, exsiliis, et diuersis suppliciis afflixit, et aliis catholicis, ubicunque potuit, persecutionem non modicam concitauit.  Papa uero iussu heretici imperatoris a Theodoro Exarcho ad hoc misso, Rome in basilica Sancti Saluatoris, que Constantiana dicitur, comprehensus, et Constantinopolim adductus, cum flecti nullatenus potuisset, exsilio in Cersonam Licie prouinciam relegatur, ubi uitam finiuit, multis in eodem loco signis usque hodie refulgens. Epistolam Amando scripsit, cum uno decretali capitulo: Qui semel post suam ordinationem ceciderit in lapsu, deinceps iam depositus erit, nullumque sacerdotii poterit adipisci gradum.

LXXuII. Eugenius I, natione Romanus, de regione prima Auentinensi, clericus a cunabulis, ex patre Rufiniano. Annos II, menses ferme X usque ad annum Domini 658. Cessauit menses II. uir benignus,  mitis et pius, et in conseruandis suorum predecessorum traditionibus attentissimus.

LXXuIII. uitalianus, natione Signiensis, prouincie Campanie, de patre Anastasio. Annos XIu, menses uI. Obiit indict. uII, anno Domini 672, mense II. Hic Regulam ecclesiasticam et uigorem, ut mos erat, omnino conseruauit; sub quo Constantinus, siue Constans, Constantini filius, filii Heraclii, collecta synodo heresim abdicauit, et postea Romanam Ecclesiam insigniter erexit, et ipsi pape a B. Petro euangelia aurea gemmis albis mire magnitudinis in circuitu ornata misit. Preterea obtulit ipsemet pallium auro textum, toto exercitu ecclesiam intrante.

LXXIX. Adeodatus, natione Romanus, ex Monchis,  de patre Iouiniano. Annos Iu, menses II. Anno Domini 677, mense II. Cessauit menses Iu semis uir ualde mitis et pius, adeo, ut omnem hominem a maiore usque ad minorem libenter susciperet, egris compassionem exhiberet.

LXXX. Donus, siue Donatus, natione Romanus, ex patre Mauricio. Annum I, menses u, usque ad annum Domini 678. Cessauit menses II. Qui inter alia bona studia porticum S. Petri marmore strauit. Hic dum esset diaconus, mense Augusto, ingens stella per menses III, a galli cantu surgens apparuit.

LXXXI. Agatho, natus Siculus. Annos II, menses uI, usque annum Domini 681, indictione IX. Cessauit anno I, mense uII. Sub quo sexta synodus  uniuersalis CL Patrum contra Macarium Antiochenum episcopum et socios eius, qui unam uoluntatem, et unam operationem in Christo falsa opinione astruebant, Greco sermone conscripta, temporibus Constantini principis, Georgii Constantinopolitani, qui etiam in eodem errore fuit, sed correctus est. Inter quos etiam duo legati Romane Ecclesie erant, Ioannes Portuensis, et Ioannes diaconus; qui condemnata heresi prefata, anathematizando conscripserunt IX capitula. Canonem statuit: Sic omnes apostolice sedis sanctiones accipiendas esse, tanquam ipsius diuini precepti publica uoce firmate.

LXXXII. Leo secundus, natione Sicula  , de patre Paulo. Menses ferme XI. Anno Domini 683. Sub hac indictione XI, die XuI Kal. April. in Parasceue  luna tota eclypsim passa est. Cessauit mens. II semis. Iste eloquentissimus, et in diuinis Scripturis satis instructus, Grece et Latine lingue peritissimus, ecclesias renouauit, ordinauit et dedicauit. Ipse etiam constitutum fecit, ut, qui ordinatus fuerit archiepiscopus, ab archiuo ecclesie, nulla consuetudine pro usu pallii, aut diuersis officiis Ecclesie quidquam persoluere debeat.

LXXXIII. Benedictus II, natione Romanus, de patre Ioanne. Menses X, et post Pascha obiit anno Dom. 685. uir doctus et pius, et plurimis beneficiis ecclesias restaurans, imperante Constantino, apud B. Petrum sepultus.

LXXXIu. Ioannes u, natione Syrus, de prouincia Antiochia, ex patre Cyriaco. Annum I, usque  ad annum Domini 686, menses ferme III. Hic, cum esset diaconus, missus est ab Agathone papa Constantinopolim cum aliis ad confirmationem sexte synodi, quam Constantini principis edicto munitam reddidit. uir eruditus et discretus.

LXXXu. Conon oriundus ex patre Traseceo, menses XI, usque ad annum Domini 687. Cessauit mens. fere III. uir prouecte etatis, summe innocentie, sancteque simplicitatis; qui B. Kilianum ordinauit, et eum in Franciam Orientalem direxit. Iste etiam cum duobus aliis tertius electus est, quorum unus Theodorus, et alter Paschalis  . . . .

LXXXuI. Sergius, natione Syrus, ex patre Tiberio in Panormio Sicilie. Annos XIu, menses IX. Obiit indict. XIu, Tiberio imperatore, anno Domini  701. Cessauit mens. ferme II. Hic etiam dissentientibus in duorum electione partibus, tertius Dei nutu electus est. Unus autem eorum Paschalis nomine propter incantationes, de quibus iudicio Ecclesie conuictus est, in monasterium est retrusus, ubi impenitens post quinquennium pre duritia cordis mortuus est. Sub quo Synodus Aquileie colligitur, que ob imperitiam fidei quintum uniuersale concilium suscipere diffidit, donec salutaribus beati pape Sergii monitis instructa  , et ipsa huic cum ceteris Christi Ecclesiis annuere  consentit, et synodum suscepit. Hic quod heretice synodo a Iustiniano filio Constantini heretico, in urbe regia celebrate subscribere noluit, in qua legati apostolice sedis decepti subscripserunt; ipse uero papa, pro eo quod quedam capitula extra ritum ecclesiasticum fuerant annexa, non acquieuit, misso Zacaria protospatario captiuum ad se adduci precepit. Quem Rauennates ereptum, Zacariam urbe expellunt. Hic constituit confractionem fieri in indiuiso corpore Christi, et post confractionem Agnus Dei ab Ecclesia decantari. Et rationem ostendit trium partium sic: Triforme est corpus Domini: Pars oblata in calicem missa, corpus Christi quod iam resurrexit, monstrat; pars comesta, ambulans adhuc super terram; pars in altari  usque ad misse finem remanens, corpus in sepulcro; quia usque in finem seculi corpora sanctorum in sepulcris erunt  .  Canones plures statuit. Hic inuenit mire magnitudinis portionem de cruce Christi in sacrario B. Petri. Hic etiam B. Willibrordum ordinauit, et in Germaniam ad predicandum destinauit. Ceadwaltum etiam regem Occidentalium Saxonum Rome baptizauit, et ibidem in Albis mortuum sepeliuit. Statuit etiam, ut in solemniis beate Marie litanie exeant de S. Adriano, et ad S. Mariam populus occurrat.

 LXXXuII. Ioannes uI, natione Grecus. Annos III, menses II, usque ad annum Domini 705. Cessauit mens. I semis. Hic ad Gilulfum ducem Lombardorum, qui Beneuentanam Campaniam igne, gladio et captiuitate uastauit, et cum non esset, qui eius impetui resisteret, missis ad eum sacerdotibus et donariis plurimis uniuersos redemit captiuos, atque hostes domum redire fecit.

LXXXuIII. Ioannes uII, similiter Grecus natione, de patre Platone. Annos II, menses fere uIII, usque ad annum Domini 708. Cessauit menses III. Qui inter multa opera illustria fecit oratorium Sancte Dei Genitricis opere pulcherrimo intra ecclesiam B. Petri apostoli. Qui regimen apostolatus sponte dimisit, et se monachum fecit.

 LXXXIX. Sisinnius, natione Syrus, patre Ioanne. Diebus XX. Qui podagricus subito obiit anno Domini 708, quo supra. Cessauit menses II.

XC. Constantinus, natione Syrus, ex patre Ioanne. Annos uII, usque ad annum Domini 715. Hic in Greciam ad imperatorem uenit indict. IX, et reuersus est X. Cui Philippicus litteras praui dogmatis misit, quas ille respuit, et huius rei causa fecit picturas in porticu Sancti Petri, que acta uI sanctarum synodorum continebant, quas ipse Constantinopoli iusserat auferri. Hic Iustinianum imperatorem  penitentem absoluit pro eo, quod Gallicinum patriarcham cecauerat, et dederat episcopatum Cyro, qui erat abbas in Ponto, qui etiam eum exsulem alebat, dum a regno expulsus fuit. Anastasius imperator Constantino pape litteras misit Romam per Scholasticum patricium, et exarchum Italie, quibus se fautorem catholice fidei et sanctorum uI conciliorum predicatorem esse docuit.

XCI. Gregorius II, natione Romanus, ex patre Marcello. Annos Xu, menses fere IX, indict. XIu, obiit. Hic uir castus et in diuinis Scripturis eruditus statuit, ut quinta feria Quadragesimali tempore ieiunium atque missarum solemnitas fieret, quod B. Melciades papa prohibuerat; ne quinta feria et Dominica fieret ieiunium. Hic Leonis et Constantini  imp. tempore fuit, et in Germania per Bonifacium archiepiscopum, quem ordinauit, uerbum salutis predicauit. Wiuilonem Laureacensem archiepiscopum ordinauit. Huius etiam tempore quidam seductor Tibertus cognomento Petasius, qui sibi regnum Romani imperii usurpare conabatur, et imagines tam Saluatoris, quam sue Genitricis et sanctorum igne cremare, et pictas dealbare iussit. pro qua re multi passi sunt, et Germanus Constantinopolitane Ecclesie antistes pontificatu est priuatus. III Kal. Decemb. obiit. Capitula scripsit X et IX omni Ecclesie seruanda cum Patribus XXXIII, eaque sub anathematis uinculo allegauit. Hoc tempore Grecorum cessante auxilio, et Longobardorum grassante oppressione Romanum  imperium peruenit ad Francos.

XCII. Gregorius III, natione Syrus, ex patre Ioanne. Annos X, menses ferme uIII. Hic subito, dum in exsequiis antecessoris sui ante feretrum esset inuentus, ui abstractus, in pontificem est electus. Fuit etiam Leonis et Constantini imp. tempore et persecutione, que per ipsos mota est, grassante ad distractionem sanctarum imaginum ipsos commonuit, ut resipiscerent, et commonitoria scripta eis misit, sicut et predecessor eius fecerat; sed nichil profecit. Unde maiori ardore fidei permotus, synodale decretum residentibus secum archiepiscopis Antonino Gradense, et Ioanne Rauennatense, et ceteris Hesperie partis episcopis XCIII tam episcopis  quam presbyteris, quam etiam diaconus statuit, ut si quis deinceps sanctarum imaginum blasphemator existeret, extorris esset a corpore et sanguine Domini; quod sua subscriptione omnes firmauerunt, et sanctas imagines erigi fecit. Adiecit etiam in canone dicendum: Intra quorum consortium, etc., quam institutionem in tabulis lapideis conscribi fecit. Eo tempore depredatur Campania a nefandis Lombardis et rege Leuprando; qui ueniens Romam in campo Neronis, multos nobiles de Romanis, more Lombardorum totondit atque uestiuit. Pro quo uir Dei dolore constrictus claues ex confessione B. Petri Carolo primo Francorum  regi nauali itinere direxit per Anastasium episcopum, uirum sanctissimum, et Sergium presbyterum, postulandum a prefato Carolo; ut eos a tanta oppressione Lombardorum liberaret. Leonem etiam imperatorem a communione Ecclesie abscidit, et totam Italiam cum Roma ab eo auertit. Hic Greca Latinaque lingua eruditus, psalmos omnes per ordinem memoriter tenens, et in eorum sensibus subtilissima exercitatione fuit elimatus. Canonem statuit. Obiit III Kal. Decemb.

XCIII. Zacarias, natione Grecus, ex patre Polocronio. Annos X, menses III. Obiit indict u. Id. Martii, anno Domini 752. uir mitis et suauis omni bonitate ornatus, dilectus ab omnibus, tardus ad irascendum uelox ad miserendum, nulli malum  pro malo reddens, neque uindictam secundum merita tribuens; sed pius et misericors. Hic inuenit totam Italiam turbatam et ducatum Romanum a Luiprando Lombardorum rege. Hic statuit, ut Iu feria ante Quadragesimam cineres benedicerentur, et super capita fidelium ad ostendendam uere contritionis humilitatem, que per ieiunium inchoatur, aspergi. Hic etiam Dialogum B. Gregorii de Latino in Grecum transtulit, et P. Georii martyris caput in capsa reconditum reperit, et in Romanam urbem transtulit. Pippinum iussit regem constitui. Multa ad Bonifacium archiepiscopum, quem Gregorius in Germaniam mittens consecrauit, scripsit utilia.

XCIu. Stephanus II, natione Romanus, ex patre Constantino. Annos u, mensem fere I, usque ad  annum Domini 757. Hic est, cuius rogatu Pippinus rex contra Aistulfum Lombardorum regem iuit; cesis multis Lombardis, receptis etiam XL obsidibus et iureiurando interposito, ne amplius Romanam infestaret Ecclesiam, obsidionem soluit. Nam Papiam, in qua ipse rex fuit, obsederat. Huius etiam tempore adueniens Humaldus dux Equitanie  ad limina apostolorum, ibi se seruiturum promisit. Qui postmodum diabolica fraude deceptus, uotum frangens Lombardorum expeditioni maligne se annectens, sicut meruit, lapidibus uitam digna morte finiuit. Hoc tempore Ecclesia Romana a regibus Italie magnam patitur persecutionem. Huius auctoritate deposito, ac detonso Hilderico rege, imo in  monasterium misso, electus est Pippinus rex Francorum, Caroli primi filius, et a sancto Bonifacio Moguntino archiepiscopo Suessionis ad regnum consecratur.

XCu. Paulus, natione Romanus, ex patre Constantino. Annos X, mensem I, usque ad annum Domini 767. Hic ab aliis Constantinus ponitur.

XCuI. Stephanus III, natione Romanus, ex patre Oliuio. Annos Iu, menses fere uI, usque ad annum Domini 772.

XCuII. Adrianus I, natione Romanus, ex patre Theodoro. Annos XXIu, menses X, usque ad annum Domini 796. Qui Carolum Romam uenire ad deferendas   res Ecclesie postulauit Carolus ergo rex Romam ueniens, Papiam obsedit, ibique relicto exercitu in sancta resurrectione ab ipso papa Rome honorifice susceptus est. Post sanctam uero resurrectionem reuersus Papiam, cepit Desiderium. Deinde Romam reuersus constituit ibi synodum cum ipso papa in patriarchio Laterani in ecclesia S. Saluatoris cum CLIu religiosis episcopis et abbatibus. Papa autem cum uniuersa synodo tradiderunt Carolo ius et potestatem eligendi pontificem, et ordinandi apostolicam sedem. Dignitatem quoque ei patriciatus concesserunt. Insuper archiepiscopos, episcopos per singulas prouincias ab eo inuestituras accipere diffiniunt, et ut, nisi a rege laudetur et inuestiatur, a nemine consecretur episcopus. Et  quicunque contra hoc decretum esset, anathematis uinculo eum innodauit, et nisi resipisceret, bona eius publicari precepit. Papa uero in die sancto Pasche presente Carolo imp. anathematizauit Thassilonem ducem Bawarie, nisi in omnibus obediret eidem imperatori et filiis eius, ac genti Francorum, sicut iurauerat patri suo Pippino et sibi. Quod si nollet, et sanguinis effusio fieret, uel aliud malum, hoc super eumdem ducem et eius consentaneos esset, rex uero et sui a culpa immunes essent.

XCuIII. Leo III, natione Romanus, ex patre Azuppio. Annos XX, menses X, usque ad annum Domini 816. Hic a Romanis in maiori Leatania excecatus, et lingua ex parte priuatus est, sed per  Wirimundum abbatem et Winigisum ducem Spoletanum ereptus, et in Saxoniam ad regem Carolum perductus est. Sequenti anno ab eodem principe Romam reductus et restitutus est. Qui in ecclesia B. Petri coram rege et omni populo euangelium portans, ambonem conscendit, inuocatoque sancte Trinitatis nomine, iureiurando ab obiectis se criminibus expurgauit in hunc modum: Luditum  est, fratres karissimi, et diuulgatum per multa loca, qualiter homines mali aduersum me insurrexerunt, et debilitare uoluerunt, et miserunt super me grauia crimina. Propter quam causam iste clementissimus et serenissimus dominus Carolus una cum sacerdotibus et optimatibus suis istam peruenit ad urbem. Quamobrem ego Leo, pontifex Romane Ecclesie a nemine  iudicatus, neque coactus, sed spontanea mea uoluntate purifico me in conspectu uestro coram Deo et angelis eius, qui conscientiam meam nouit, et B. Petro, principe apostolorum, in cuius conspectu consistimus; quia istas criminosas et sceleratas res, quas illi mihi obiiciunt, nec perpetraui, nec perpetrare iussi. Testis est mihi Deus, in cuius conspectu consistimus, et in cuius iudicium uenturi sumus. Et hoc propter suspiciones malas tollendas mea spontanea uoluntate facio, non quasi ego hanc consuetudinem aut decretum in sancta Ecclesia successoribus, nec non et fratribus et cepiscopis nostris imponam, sed  ut melius a uobis abscidatis rebelles cogitationes. Rex autem post hanc satisfactionem, in qua XII episcopos fautores habuit, in aduersarios uindictam faciens, quosdam occidit, alios exsilio destinauit. Canonem statuit.

XCIX. Stephanus Iu, natione Romanus, ex patre Marino. Menses uII. Iste diaconus Leonis pape fuit. Obiit anno Domini 817, a quo Ludouicus magni Caroli filius imperator fit.

C. Paschalis natione Romanus, ex patre Bonoso. Annos uII, mensem fere I, usque ad annum Domini 824. Quo mortuo, cum in locum eius duo per contentionem populi fuissent electi, Eugenius tamen archipresbyter tituli Sancte Sabine uincente nobilium parte subrogatus atque ordinatus est  . A  quo Romani pontificis electio a Ludouico primo ipsi et Romanis conceditur.

CI. Eugenius II, natione Romanus. Annos Iu, menses fere uIII, usque ad annum Domini 818. Iste Ratfrido Fauianensi, et Methodio Speculi Iuliensis, qui et Ouguturensis, et Alcuino Nitranensis, Annoni uetuariensis sanctarum Ecclesiarum episcopis scripsit, et Urolfum Laureacensem archiepiscopum eis rectorem transmisit et commisit, et ius metropolitani ei priuilegio consignauit.

CII. ualentinus, natione Romanus, ex patre Petro. Diebus XL, anno Domini quo supra. Pro breuitate temporis nichil dignum memorie fecit.

CIII. Gregorius Iu, natione Romanus, ex patre Ioanne. Annos XuI, usque ad annum Domini 844.  Iste Theodosium, quem Eugenius papa prius presbyterii honore priuauerat, sancte Signine Ecclesie consecrauit episcopum.

CIu. Sergius II, natione Romanus, ex patre Sergio. Annos III, usque ad annum Domini 847.

Cu. Leo Iu, natione Romanus, ex patre Rodoaldo. Annos IX, menses III, usque ad annum Domini 856. Iste tradidit Adelwino Iuuauensi archiepiscopo beatum martyrem Hermem secum ad sedem suam deducendum. Canonem scripsit episcopis Britannie: Quod pontificum Romanorum statuta pre aliis sunt habenda; et alia plura Lothario Augusto de capitulis imperialibus conseruandis. Item aliud ipsi: Ut, sicut Romana lex hactenus uiguit, et  pro nullo hominum est corrupta, ita et nunc suum robur obtineat. Iste commonuit Lotharium et Ludouicum de canonica et iusta electione et consecratione Romani pontificis.

CuI. Benedictus III, natione Romanus, ex patre Petro. Annos II, menses uI, usque ad annum Domini 859. Quo consona totius Urbis acclamatione electo clerus et populus et proceres decretum manibus propriis roborantes, Lothario et Ludouico principibus destinauerunt. A quibus laudatus, legatorum, quos de hac causa miserant, presentia et collaudatione est consecratus.

CuII. Nicolaus, natione Romanus, ex patre Theodoro.  Annos IX, menses IX, usque ad annum Domini 868. A quo Lotharius pro Theiberga regina, quam repudiauerat Gualdrada superducta quorumdam episcoporum astipulatione, post crebras admonitiones communione priuatur. Ipse Adalwino Iuuauensi archiepiscopo scripsit de muliere, que superposito uelamine finxit se monialem esse, et postea ad nuptias rediit; ut penitentiam de illusione agat, et uertatur ad id quod spopondit.

CuIII. Adrianus II, natione Romanus, ex patre Ialario episcopo. Annos u, usque ad annum Domini 873, a quo Lotharius a Nicolao excommunicatus, Romam rediens susceptus, cum se de illatis criminibus excusare uellet, sibique hoc iudicium papa proponeret; ut, si innocens esset, fiducialiter ad  communionem accederet; accessit temerarius, et de manu Apostolici iudicium sibi suisque complicibus sumpsit. Nam non multo post ipse, suique fautores subita morte perierunt, tantaque clades hanc presumptionem diuinitus subsecuta est, ut in eiusdem Lotharii regno tota uirtus ac nobilitas non peste sed quasi hostili gladio simul deleta uideretur. Primo enim ab ipso papa Lotharius interrogatus, si monitis antecessoris sui domini Nicolai pro Teiberga regina acquieuisset, et ille dum se iniuncta seruasse falso affirmaret, corpus Domini, sicut supra dictum est, sumens, penas in uia soluit.

CIX. Ioannes uIII, natione Romanus, ex patre  Gundo. Annos X, usque ad annum Domini 883. Qui Ludouicum imperatorem a sacramento, quod coactus ab Adelgiso duce pro conseruanda uita fecerat, absoluit. Qui etiam per uenenum a quodam suo propinquo sibi dato, deinde malleo in cerebro percussus obiit. Ipse etiam Photium Constantinopolitanum patriarcham, a Nicolao depositum, interuentu augustorum Basilii, Leonis, Alexandri restituit. In libro Gothice legis diuersa inueniuntur ab eo statuta. De sacrilegio, quod infra XXX passus ab ecclesia in circuitu uel in domibus, que sunt infra passus, aliquid inde eripiendo, committitur, seu clericis aut monachis, siue ecclesiasticis personis aliquid mali seu damni intulerit. Non enim capelle, que infra ambitum murorum castellorum  sunt ponuntur in hac obseruatione. Item de compensatione sacrilegii quam Iustinianus in u libris auri constituit, ipse in XXX libras argenti examinati, id est sexcentorum solidorum summam argenti purissimi hanc emendationem illis statuit faciendam, ad quos querimonia sacrilegii iuste pertinuerit. Et Micheli Bulgarorum regi: Si ab excommunicatis sacramenta suscipitis, constat idololatriam, ut schismatici efficeremini fecisse. Et multa alia. Quod querimonias Ecclesiarum, qui in dignitatibus sunt, attentius debent audire.

CX. Martinus, natione Gallisana, ex patre Palumbo presbytero. Annum I, menses uII, usque ad annum Domini 885. Iste fuit archidiaconus predecessoris sui

 CXI. Adrianus III, natione Romanus, ex patre Benedicto. Annum I, menses Iu, usque ad annum Domini 886.

CXII. Stephanus u, natione Romanus, ex patre Adriano. Annos paulo plus uI, usque ad annum Domini 892. Canonem statuit I, quod de manifesta et nota plurimis causa non sunt querendi testes; quod Leoni Zianensi episcopo scribit.

CXIII. Formosus prius episcopus Portuensis ex patre Leone. Annos Iu, menses uII, usque ad annum Domini 896. Cuius consensu Arnolfus rex, filius Carolomanni, Romam armis cepit. Rex etiam cum magno honore susceptus ab eo, ante confessionem B. Petri coronatus imperator creatur ab eo. Unde etiam uehementer affligebatur ab eis. In cuius  ingressu ulciscendo pape iniuriam multos Romanorum principes obuiam sibi properantes decollare precepit. Causa autem simultatis inter Formosum papam et Romanos hec fuit. Formosi decessore defuncto, Stephanus quidam Romane Ecclesie diaconus erat, quem Romanorum pars quedam sibi papam elegerat; quedam uero pars non infima nominatum Formosum Portuensis ciuitatis episcopum pro uera religione, diuinarumque doctrinarum scientia papam sibi fieri anhelabat. Nam dum in eo esset, ut Stephanus apostolorum uicarius ordinari debuisset, ea, que Formosi fauebat partibus, pars, Stephanum non mediocri tumultu et iniuria ab altari expellunt, et Formosum papam constituunt. Descenditque Stephanus in Tusciam, quatenus  Adalberti, potentissimi marchionis auxilio iuuaretur; quod et factum est. Nam, Formoso defuncto atque Arnulfo imperatore in propria reuerso, et pediculorum cruciatu, qui ptirialis dicitur, exstincto, hic, qui post Formosi necem constitutus est, expellitur, Stephanusque papa per Adalbertum constituitur. Quo constituto, ut impius, doctrinarumque sanctarum ignarus Formosum de sepulcro extrahere, atque in sedem Romani pontificatus sacerdotalibus uestimentis indutum collocare precepit. Cui et ait: Cum Portuensis episcopus esses, cur ambitionis spiritu Romanam uniuersalem sedem usurpasti? His expletis, sacratis mox exutum uestimentis, digitisque tribus abscissis in Tyberim iactari  precepit, cunctosque, quos ipse ordinauerat, gradu proprio depositos, iterum ordinauit. Quante autem auctoritatis, quanteque religionis papa Formosus fuerit, hinc colligere possumus, quia dum a piscatoribus postmodum corpus eius esset inuentum, atque ad B. Petri ecclesiam deportatum, sanctorum quedam imagines hunc in loculo positum uenerabiliter salutauerunt.

CXIu. Bonifacius uI, natione Romanus, ex patre Adriano episcopo. Diebus Xu. Qui podagra periit anno ipso. Ipse expulsus est post mortem Formosi a Stephano.

CXu. Stephanus uI, natione Romanus, ex patre Ioanne presbytero, prius episcopus Campanie. Annum I, mensem I. Qui digne propter effossum  Formosum eiectus periit. Nam tyrannis Peringario et Lamperto fauens, et odio habens, Arnulfum imperatorem, Formosum papam, sicut supra dictum est, uIII post obitum eius mense effossum, et in sella eius positum, loquente pro eo diacono, criminatum et quasi conuictum degradauit, et per crura de ecclesia protractum in Tiberim proiici precepit. Sed diuinis per merita eius miraculis territi ciues Romani, non multo post tempore Stephanum digne cruciatum eiecerunt, Formosumque in sepulcrum suum reposuerunt. Iste ab aliis Sergius Romanus diaconus esse dicitur.

CXuI. Romanus, natione Gallisana, ex patre Constantino. Menses fere u, anno Domini 898.

CXuII. Theodorus II, natione Romanus, ex patre  Focio. Diebus XX, anno Domini, quo supra.

CXuIII. Ioannes IX, natione Tyburtes, ex patre Rampoaldo. Annos II, usque ad annum Domini 900.

CXIX. Benedictus Iu, natione Romanus ex patre Mammolo. Annos III, menses u, usque ad annum Domini 904.

CXX. Leo u, natione Ardeas de Lompampi. Menses II. Anno Domini, quo supra. Iste presbyter forensis fuit.

CXXI. Christophorus, natione Romanus, ex patre Leone de titulo Damasi prius cardinalis. Menses Iu, qui deiectus monachus factus est, anno Domini, quo supra.

 CXXII. Sergius III, natione Romanus, ex patre Benedicto. Annos uII, menses III, usque ad annum Domini 912.

CXXIII. Anastasius III, natione Romanus, ex patre Luciano. Annos II, menses II, usque ad annum Domini 914.

CXXIu. Lando, natione Sabinensis, ex patre Tainu. Menses u, anno Domini 915.

CXXu. Leo uI, natione Romanus, ex patre Christophoro primicerio. Menses fere III, anno Domini quo supra.

CXXuI. Ioannes X, natione Rauennas, ex patre Ioanne. Annos XIu, menses II, usque ad annum Domini 929. Hic per quamdam meretricem Theodoram papa dicitur esse constitutus.

 CXXuII. Stephanus uII, natione Romanus, ex patre Teudemundo. Annos III, mensem I, usque ad annum Domini 931.

CXXuIII. Ioannes XI, natione Romanus, ex patre Sergio papa. Annos Iu, usque ad annum Domini 915.

CXXIX. Leo uII, natione Romanus. Annos III, menses uI, usque ad annum Domini 938. Iste Gerhardo Laureacensi archiepiscopo pallium transmisit, et fidem eius, licet breuiter scriptam, approbauit, quam tamen latius explanare dicit eum debuisse. Scripsit etiam Egelolfo Iuuauensi archiepiscopo, Ratisponensi, Frisingensi, Sebonensi episcopis, ut ei in omnibus ecclesiasticis negotiis  obedientes et adiutores essent, tanquam ei, cui uicem suam commiserat.

CXXX. Stephanus uIII, natione Romanus. Annos III, menses fere Iu, usque ad annum Domini 942.

CXXXI. Marinus II, natione Romanus. Annos III, menses uI, usque ad annum Domini 945.

CXXXII. Agapitus II, natione Romanus. Annos fere X, usque ad annum Domini 955. Cuius tempore synodus Ingelheim presente Ottone, et Ludouico regibus propter Adelberonem sancti Udalrici nepotem colligitur. Cui synodo uice pape Agapiti Marinus episcopus presedit, et cum XXX episcopis Teutonie subscripsit. Hic etiam Gerhardum Laureacensis Ecclesie pastorem in culmen metropolitanum sublimauit, et litem inter ipsum et Heroldum Salzburgensem  de honore archiepiscopii agitatam per disterminatores utriusque parochie sedauit; ita, ut Heraldo Occidentalis Pannonie curam committeret, Geraldo uero Orientalis Pannonie, regionemque Auarorum, atque Maraharorum, sed et Sclauorum, qui uel tunc Christiani, uel adhuc Christo lucrandi erant, credidit, et uicem apostolicam in illis partibus predicandi et episcopos constituendi, omniaque disponere, ac si ipse presens esset, constituit.

CXXXIII. Ioannes XII, qui et Octauianus, natione Romanus, ex patre Alberico. Annos uIII, menses Iu. Iste a quibusdam culpatur, et dicitur totam uitam suam in adulterio et uanitate deduxisse.  Cuius temporibus Otto imperator primus huius nominis Heinrici regis filius, Romam ueniens, ab eo honorifice susceptus est. Cum quo ipse predictus imperator multum decertauit, sed a nequitia sua nunquam potuit eum remouere. Consilio namque habito iterum Romam uenit, ut ipsum scelera tum a tanta nequitia reuocaret. Cuius ut audiuit aduentum, Campaniam fugit, et in montibus ibi latitauit. Tunc omnes Romani uno consensu et una uoluntate clerici et laici rogauerunt imperatorem, ut sancte Ecclesie dignum pontificem et pium rectorem tribueret. Quibus ait: Eligite, qui dignus sit, et ego libentissime uobis eum concedo. Et elegerunt omnes communiter tam clerici quam laici dominum Leonem, uirum uenerabilem protoscriniarium summe  sedis apostolice. Imperatore itaque recedente, et Leone in sede manente, Romani ipsum foras eiecerunt, et Ioannem illum sceleratum in sedem reduxerunt. Unde fames, et ingens persecutio et tribulatio ciuitati euenit. Dominus itaque Leo sanus ciuitatem exiuit, et Spoletum ad imperatorem uenit. A quo honorifice susceptus contra Romanos parat insidias. Quo ueniente, in Reatinam ciuitatem Romanorum nuntii ante suam presentiam uenerunt, et mortem Ioannis nuntiauerunt, et de electione et consecratione Benedicti diaconi rogauerunt; sed nichil obtinuerunt, sed tale ab eo responsum acceperunt: Quando dimisero ensem meum, tunc dimittam, ut dominum Leonem papam in cathedra S. Petri non restituam. Nuntii uero reuersi eumdem Benedictum  prefatum contra uoluntatem imperatoris elegerunt. Quod audiens imperator, plus in ira exarsit, et ciuitatem undique circumuallauit, et diuersis modis eos circumquaque afflixit. In tantam itaque captiuitatem eam deduxit, ut modius furfuris XXX argenteis emeretur. Quam pestilentiam ciues ferre non ualentes, Benedictum quamuis innocentem imperatori tradiderunt, et dominum Leonem receperunt, sacramento facto super corpus B. Petri; et dimisit eis imperator offensam, et recessit in Galliam.

CXXXIu. Leo annum unum, menses III de regione, que uocatur Cliuus Argentarii, ex patre Ioanne protoscriniario, natus Rome, uir omni honestate preclarus. Qui eiecto ab imperatore Ottone Ioanne,  ut dicitur, scelerato, communi electione tam cleri quam populi assumptus, consecratus est in Romanum pontificem per mensem Decemb. in Lateranensi patriarchiuo. Hic fecit ordinationes in eodem mense, presbyteros uII, diaconos II. Hic collecta synodo Rome in ecclesia S. Saluatoris, ad exemplum Adriani apostolice sedis episcopi, qui domino Carolo inuictoriosissimo regi Francorum et Lombardorum patriciatus dignitatem, ac ordinationem apostolice sedis, et inuestituram episcoporum concessit, ita: Ego Leo, seruus seruorum Dei, episcopus cum cuncto clero ac populo Romano constituimus, confirmamus ac corroboramus, et per nostram apostolicam auctoritatem concedimus, atque largimur domino Ottoni primo, regi Teutonicorum, eiusque successoribus  huius regni Italie in perpetuum tam sibi facultatem eligendi successorem, quam summe sedis apostolice pontificem ordinandi: ac per hoc archiepiscopos, seu episcopos, ut ipsi ab eo inuestituram suscipiant, consecrationem autem, unde debent, exceptis his, quos imperator pontifici et archiepiscopis concessit, et ut nemo deinceps cuiuscunque dignitatis uel religiositatis eligendi, uel patricium siue pontificem summe sedis apostolice, aut quemcunque episcopum ordinandi habeat facultatem, absque consensu imperatoris ipsius, qui tamen fiat absque omni pecunia, et ipse sit patricius et rex. Quod si a Deo et populo quis episcopus eligatur, nisi a supradicto rege laudetur et inuestiatur, non consecretur. Si quis contra  hanc apostolicam auctoritatem aliquid moliatur, hunc excommunicationi subiacere decreuimus, et nisi resipuerit, irreuocabili exsilio puniri, uel ultimis suppliciis feriri. Iste Otto ideo primus rex Teutonicorum uocatur, non quod primus apud eos regnauerit, sed quod primus ex eis imperium ad Teutonicos Francos reuocauerit.

CXXXu. Benedictus u, natione Romanus, ex patre Ioanne. Sedit menses II, quo eiecto, ut dictum est, Leonem imperator restituit, et Benedictum in Saxoniam misit, ubi in Bremensi archiepiscopatu finiuit in exsilio uitam. Cuius ossa iussu tertii Ottonis Romam reportata uenerabiliter sunt sepulta. Leo tamen multa mala perpessus est a Romanis secundo.

 CXXXuI. Ioannes XIII, natione Romanus, ex patre Ioanne episcopo, prius Narniensis episcopus Annos uII, usque ad annum Domini 902, qui communi omnium electione in sede sedit. Iste uir doctus, et honorifice eruditus diuinis et canonicis libris, a cunabulis in clericali ordine manens, in Lateranensi palatio ostiarius psalmista, lector, exorcista, acolythus, subdiaconus, diaconus in eadem Romana Ecclesia per distinctos ordines est ordinatus, et ita, Deo uolente, legitime et canonice pontifex est ordinatus. Postquam sedit menses II et dies XuI, comprehensus est a Rofredo comite, et Petro prefecto cum populo Romano, et miserunt illum in exsilium in Campaniam, et mansit in ipso exsilio menses X et dies XXuIII. Post mortem uero Rofredi  reuersus est Romam, et ueniens Otto imperator magnam uindictam de populo Romano fecit; alios in patibulo suspendit, et alios in exsilium misit.

CXXXuII. Benedictus uI, natione Romanus, ex patre Hiltibrando. Annum I, menses X, qui a Romanis criminatus et in castello S. Angeli a Crescentio relegatus, et strangulatus est; eoque adhuc uiuente Bonifacius ordinatus est, et statim pulsus, et Constantinopolim petiit sub Ottone imp. adhuc primo, anno Domini 974. Secundum alios Donus, secundum alios Bonifacius. Donus annum unum, menses uI.

CXXXuIII. Bonifacius uII, natione Romanus, ex patre Ferrutio, qui statim pulsus Constantinopolim  petiit, et Benedictus prius Sutrie episcopus substituitur. Qui Bonifacius imo Malefacius prius male ordinatus, et expulsus fuerat, et iterum male reuersus, pessime postremo defunctus sedit annum fere unum.

CXXXIX. Benedictus uII, natione Romanus, ex patre Dauid, Sutrie etiam episcopus. Annos IX, usque ad annum Domini 983. Ipse Ottoni imperatori II, et Heinrico duci Bauarie, et archiepiscopis Teutonie scripsit, et Laureacensi Ecclesie honorem metropolitanum restituit; Pilgrimo ibi sex episcopos suffraganeos assignauit, ita uidelicet, ut Salzburgensis Ecclesia superioris Pannonie, ista uero inferioris Pannonie episcopos haberet. Cui etiam  Pilgrimus fidem suam in epistola sibi transmissa luculenter exposuit, et pro pallio transmittendo rogauit.

CXL. Ioannes XIu, qui et Petrus, natus Papie. Sedit menses uIII. Quem superior Bonifacius reuersus Constantinopoli, ubi fugerat, comprehensum, et in Castello S. Angeli in custodiam per Iu menses inedia attritum iussit occidi. Cuius sede postea per menses XI, inuasa subitanea morte preuentus, odio suorum post mortem cesus et lanceatus, nudatoque corpore ante Constantini caballum in campo proiectus, mane a superuenientibus clericis est sepultus.

CXLI. Ioannes Xu, natione Romanus, ex patre Leone presbytero. Annos X, menses uII, qui et oratorium  Sancte Marie in gradibus pictura decorauit. Hic obiit anno Domini 996.

CXLII. Gregorius u, qui et Bruno, natione Francus, ex patre Ottone duce, matre Iuditta. Annos III, menses IX, usque ad annum Domini 999. Cui rebellans Crescentius in Castello S. Angeli captus, et truncatus per pedes suspensus est. Cuius sedem Ioannes Grecus cognomento Philagathos episcopus Placentinus inuasit, sed ab Ottonis ualisore Birthilone nomine correptus, amputatis naribus et lingua, et effossis oculis in asini caudam per totam Romam ductus est. Hic primus Teutonicorum apostolice sedi presedit. Hic etiam et Wilhelmus Argentinensis episcopus, et Hezil, et Chuno quatuor fratres, filii Ottonis ducis Orientalis Francie fuerant, ex  quibus Chunone, et Hezilone nati sunt duo fratres Chunones, quorum alter maior Chunradus dictus imperator factus est Romanus, cum tamen de his duobus tantum inter principes imperii facta sit electio.

CXLIII. Siluester II, qui et Gerbertus cognomento Musicus, natione Equitanus  , ex monasterio S. Geraldi, primum Remorum, post Rauennatium archiepiscopus, nouissime in papam promotus, sedit annos u, usque ad annum Incarnat. Domini 1004, unde de ipso scriptum est.

Transit ab R. Gerbertus in R, post papa uigens R. Hic seculari litterature nimium deditus, et ob hoc curioso imperatori Ottoni III, iuniori amatus fuit.

EPITAPHIUM SILuESTRI PAPAE, QUI ET GERBERTUS.

Iste locus mundi Siluestri membra sepulti
   uenturo Domino conferet ad sonitum.
Quem dederat mundo celebrem doctissima uirgo,
   Atque caput mundi culmina Romulea.
Primum Gerbertus meruit Francigena sedem
   Remensis populi metropolim patrie;
Inde Rauennatis meruit conscendere summum
   Ecclesie regimen nobilis, atque potens.
Post annum Romam mutato nomine sumpsit;
   Ut fieret toto pastor in orbe nouus.
Cui nimium placuit sociari mente fideli,
   Obtulit hanc Cesar tertius Otto sibi.
Tempus uterque comit, preclarus uterque sophia;
    Gaudet et omne seclum; frangitur omne reum.
Clauiger instar erat celorum sede potitus,
   Tegmine suffectus: oui uice pastor erat.
Iste uicem Petri postquam suscepit, abegit
   Lustrali spatio secula morte sui.
Obriguit mundus discussa pace, triumphus
   Ecclesie nutans dedidicit requiem.
Sergius hunc loculum mutat pietate sacerdos.
   Successorque suus compsit amore sui.
Quisquis ad hunc tumulum deuexus lumina uertis
   Omnipotens Domine, dic, miserere sui.
Ad laudem angelorum dictauit sequentiam. Ad celebres.

 CXLIu. Sica, ab aliis Ioannes dictus, annum unum.

CXLu. Ioannes XuI, annum I.

CXLuI. Ioannes XuII, qui et Fasanus, de patre Urso, matre Stephania, post annos quintum et dimidium in sancto Paulo monachus discessit.

CXLuII. Sergius Iu, qui et Petrus, Os porci cognominatus, olim episcopus Albanensis, ex patre Petro, matre Stephania, Bucca porci. Annos u, qui sepulcrum Siluestri, qui et Gerbertus dictus est, ornauit.

CXLuIII. Benedictus uIII, natione Tusculanus, ex patre Gregorio, nobili matre Maria. Annos XI, mense fere I, usque ad annum Domini 1024. Qui Heinricum ducem Bauarie coronauit, mediante  Walthero Spirense episcopo, data utrobique fidei securitate, et cathedralem ecclesiam, quam ipse fundauit, dedicauit in Babenberch. Ab ipso etiam idem Heinricus huius nominis secundus, imperator uero primus imperiali benedictione coronatur, et sublimatur.

CXLIX. Ioannes XuIII. Annos IX, usque ad annum Dom. 1033. Prioris pape frater ex laico papa ordinatur. Ipse Chunradum imperatorem et Gislam imperatricem in die sancto Pasche consecrauit Rome in presentia Rudolfi regis Burgundie et Chuttonis  regis Anglie, qui secum illuc uenerat.

CL. Benedictus IX, qui et Theophilactus. Annos XII. Qui propter scelera sua pulsus, iterumque reuersus, et uitiis deditus a papatu sponte recessit  anno Domini 1046. Hic moribus tali ac tanto honore indignus occupauit sedem annis plus XII. Quo expulso, Romani Siluestrum quemdam pro eo constituunt, quem ipse postea reuersus excommunicatum depulit; sedique sue redditus se ipsum postea priuauit, et alium ob auaritiam Gratianum nomine pro se contra canones ordinauit. Ipsum itaque Romani in sede ponentes papam statuerunt. Cuius rei causa rex Heinricus III, imperator uero secundus huius nominis, considerans schismate turbari Ecclesiam, apud Sutrium synodo diligenter uentilata, Gratianum baculo pastorali priuauit, et Swidigerum Babenbergensem episcopum, Clementem uocatum apostolice sedi prefecit, quam tantum uIII  menses rexit. Ipse uero rex, atque Agnes regina uxor eius imperiali benedictione suscepta solemnissimis Natiuitatis Christi diebus honore maximo ibi letificati reuertuntur. Ibique defuncto Eberhardo Constantiensi episcopo, et ad limina apostolorum sepulto, Theodericus mox ibidem pro eo constituitur.

CLI. Siluester III. Qui eiecto, ut dictum est, Benedicto, ordinatus, statim depulsus est anno Domini 1044.

CLII. Gratianus, natione Romanus, qui et Gregorius. Annos III. Quem Benedictus se ipsum iniuste priuans pro se papam constituit anno Domini 1047. Hic diues in hereditate et mobilibus, compatiens  Ecclesie Dei, et schisma, quod in contentione duorum uersabatur, amouere uolens, utrumque secreto conuenit, et oblatis ac datis bonis suis, utrumque ab ambitione sedis amouit. Inde a Romanis contra uoluntatem suam a quibusdam asseritur electus esse, et illis substitutus. uerum quia iudicio hominis non constat, quo fine fiant, que indifferenter accipi possunt, ab aliis de Simonia culpatus, iure depositus dicitur.

CLIII. Clemens II, qui et Swidigerus, natione Saxo, Babenbergensis episcopus, ab episcopis et Heinrico rege, ut supra dictum est, deposito Gratiano papa, electus sedit menses IX  , qui statim mense constitutionis sue obiit, et ad episcopatum suum reportatur, ibique sepelitur anno Incarnationis  Domini 1047. Qui etiam ab aliis potius demens, quam Clemens dici dignus iudicatur, cum utique, per uiolentiam Gratiano amoto, eum intrusum asserant.

CLIu. Damasus II, qui et Poppo, natione Teutonicus, episcopus Brixiensis, a rege Heinrico missus et papa promotus, anno Domini 1049, mense non integro superuixit. Cessauit mense uII.

CLu. Leo IX, qui et Bruno, Leucorum, seu Tullensium, quod idem est, episcopus, natione Teutonicus, ex Patre Hugone comite, ab Heinrico, quo supra imperatore, et episcopis electus, et papa promotus, sedit annos u, menses II, dies uI, anno Domini 1049. Hic, dum assumpta purpura pontificali per Gallias iter ageret, Cluniacum, ubi Hiltibrandi,  qui prioratum eiusdem loci administrabat, admonitione, et quod per laicum manum ad gubernationem totius Ecclesie sibi non liceret ascendere, inclinatus purpura deposita, et Hiltibrando secum Romam ducto, a clero et populo Romano in papam eligitur; et sic Romana Ecclesia ad faciendam electionem informatur. Hic, Moguntie synodum cum imperatore celebrauit, et cum ipso Pannonias hostiliter intrauit, qui etiam Rubertum Giscardum, ducem Northmannorum gentis Apulie irrumpentem Ecclesie et imperii finibus cercere uolens, commisso prelio, cesis multis, fugere Beneuentum compellitur. Sequenti anno obiit, et in Ecclesia S. Petri Rome humatus, miraculis clarus habetur. Plures canones statuit. Unum de rapacitate monachorum, sicut sunt tamen multi, qui non studio  caritatis, sed zelo rapacitatis docent, et seducunt seculares homines, ut res suas in uita, seu in morte sua monasteriis suis tradant, et ecclesias, quibus subiecti esse uidentur, et a quibus baptismum, penitentiam, eucaristiam, nec non et pabulum uite cum lacte carnis accipiunt, nichil de bonis suis relinquant, et ne amplius fiat, omnino prohibemus; imo medietatem omnium rerum suarum ecclesie, cui ipse pertinere dignoscitur, relinquere iubemus, et sic conuertendi, et recedendi inde habeat licentiam. Fecit etiam cantus plures dulcis melodie; Historiam uidelicet B. Nicolai, et  B. Gregorii, et solemne illud: Gloria in excelsis, et responsorium: Iustum deduxit, et R\. uisita quos, Domine.

EPITAPHIUM EIUS:

uictrix Roma dole nono uiduata Leone,
   Ex multis tali non habitura parem.

CLuI. uictor II, qui et Gebehardus, Eichstetensis episcopus, natione Teutonicus. Annos II, menses II, dies uII.

CLuII. Stephanus, natione Belgicus, ex patre Gotfrido duce, qui ante Fridericus, Leonis pape archicapellanus, ex clerico monachus factus est, et abbas montis Cassini. Prefuit apostolice sedi mensibus uII, dies XXIX. Fratrem etiam habuit, ducem Gotfridum.

 CLuIII. Benedictus IX, natione Burgundio. Menses IX, dies XX, qui ante Ioannes dictus priuata quorumdam gratia Romanorum contra canones promotus, sine consecratione sedit. Unde a Gotefrido duce expellitur, et Florentine ciuitatis episcopus nomine Gebehardus pro eo ordinatus, Nicolaus est appellatus.

CLIX. Nicolaus II, qui et Gebehardus, Florentinus episcopus. Annos II, menses uI, dies XXu, qui fere triennium in summi pontificatus culmine prelatus; tunc in Perusino episcopatu uI Kal. Aug. subita morte preuentus corripitur, et Perusium delatus ibidem sepelitur anno Incarnat. Dom. 1061. Hic in Basilica Lateranensis patriarchiui, que cognominatur Constantiniana, considentibus secum archiepiscopis,  episcopis et abbatibus, uenerabilibus presbyteris, atque diaconibus statuit plura utilia Ecclesie, precipue tamen de electione summi pontificis. Nicolao papa defuncto Romani coronam et alia munera Heinrico regi eiusdem nominis Iu transmiserunt, eumque pro eligendo summo pontifice interpellauerunt. Qui ad se uocatis plerisque Italie episcopis, generali concilio Basilee habito, eadem, quam Romani miserunt, corona imposita, patricius Romanorum est appellatus. Deinde communi omnium concilio, Romanorumque legatis eligentibus Kadelo, Parmensis presul uII Kal. Nou. declaratur papa, et mutato nomine Honorius cognominatur. Dum hec aguntur, Nordmanni aliquibus Romanis  sibi ascitis Lucce urbis Tuscie episcopum Anselmum, dato sibi Alexandri nomine, in Kal. Octobris XXuI diebus ante Parmensis episcopi ad papatus promotionem sedi imposuerunt apostolice.

CLX. Alexander II. Annos XII, qui et Anselmus, primo Luccensis episcopus. Hic Cadolum Parmensem episcopum sedem Romanam armata manu occupare uolentem constantissime repressit. Ipse quidem Nordmannorum et quorumdam Romanorum auxilio usus, uicto et reprobato Cadelo sedit annis XII. Unde de ipso scriptum in Lateranensi palatio est:

Regnat Alexander, Cadolus cadit et superatur.

 CLXI. Gregorius uII, qui et Hiltibrandus, primo Cluniacensis prior, postea archiepiscopus Rauenne, natione Romanus, ex patre Bonico. Annos XII, mensem I, dies u. Hic preceptor impossibilium statuit, ut nullus laicus se iungeret officio sacerdotis, cuius sciret uxorem. Diaconibus, subdiaconibus uxores dimittere precepit. Episcopis precepit ne quemquam ex presbyterorum connubio genitum ad sacrum ordinem promouerent. Unde criminalis utriusque sexus excreuit perturbatio. Ipse pontificatus sui anno uII, anno Domini 1080, celebrauit synodum Rome; ubi inter cetera statuta ordinauit, ut, si quis imperatorum seu ducum uel secularium potestatum quelibet alicuius ecclesiastice dignitatis officium dare presumeret, anathematis  uinculo subiaceret. Hoc tempore Heinricus imperator, quem ipse huius anathematis mandato specialiter notauerat, Romam obsedit, Hiltiprandum expulit, Wichbertum, Rauennatensem archiepiscopum, qui et Clemens, papam constituit. Qui Hiltiprandus Salerni mortuus dixisse fertur: Dilexi iustitiam et odiui iniquitatem, propterea morior in exsilio. Ecclesia in summo discrimine posita, eo quod Wichbertus Romanam sedem, et urbem occupasset, abbatem Cassinensem, cardinalem Desiderium, qui et uictor, inuitum pauci de Romanis trahunt ad papatum, corruptisque pecunia Leonine urbis custodibus nocte consecrandum in ecclesiam B. Petri inducunt ob metum schismatis. Synodus Kuitelnburch sub eo contra Gwezelonem Moguntinum  archiepiscopum celebrata est, cui uice ipsius pape presedit Ostiensis episcopus Otto. Qui Moguntinus asseruit, quemlibet rebus suis exspoliatum quidquid interim peccauerit, impune habiturum, cum ad synodum nec possit uocari, nec lege canonica iudicari. Ipse etiam papa, excommunicato imperatore, Rudolfum, ducem Alemanie coronauit his uerbis:

Roma dedit Petro, Petrus diadema Rudolfo.

CLXII. uictor III, qui et Desiderius, abbas Cassinensis, cardinalis. Menses Iu, dies uII. Qui nocte, sicut dictum est, ob metum schismatis, corruptis pecunia Leonine urbis custodibus, consecratus est,  ubi profluuio uentris moritur, et tam ab Urbe quam ab orbe egressus Ostiensi episcopo Urbano, qui prius Otto dictus est, regimen Ecclesie reliquit. Wichbertus tamen, quem imperator Heinricus constituerat, per septennium uexauit Ecclesiam. Cuius causa, eo presente, anno Dominice Incarn. 1085, Moguntie celebrata est synodus iussu excommunicati principis, non nisi etiam a priuatis communione episcopis collecta, que depelli duos archiepiscopos et duodecim episcopos, eo quod nolentes excommunicatis communicare Romane sedi obedierant, decreuit, soror esse Ariminensis synodi, que a Constantio Ariano celebrata fuit, iudicata est.

CLXIII. Urbanus II, prius Otto dictus, Ostiensis episcopus. Annos XI, menses u, dies X et uIII. Qui  a concilio Claremontensi, quod in Gallia habuerat, regressus, auxilio eorum, quos ad iter Ierosolymitanum accenderat, Wichbertum ab Urbe, excepto castro Crescentii eiecit, sedemque propriam recepit. Inde per Apuliam et Calabriam, Siciliam, quas tunc Northmanni inhabitabant, ingressus, pecuniam magnam collegit, per quam corruptis eis, qui castrum Crescentii seruabant, Wichberto tam a castro quam ab Urbe expulso, libere tota Roma potitur. Ipse uero non multo post rebus excedens humanis, Paschali sedem reliquit. Canones statuit Genebaldo Constantiensi episcopo de iis, qui communicant excommunicatis sponte, aut per ignorantiam. In Placentina synodo instituit prefationem et composuit de sancta Maria dicendam: Et  te in ueneratione, etc.

CLXIu. Paschalis II. Annos XuIII, menses u, dies XuIII. Anno pontificii sui XII capitur a rege Heinrico nouissimo pro eo quod inter ipsum et regem conuentio facta ac obsidibus firmata narratur; ut rex inuestituras episcoporum remitteret, et papa ipsi regalia resignaret. Quod cum episcopis reclamantibus implere non posset, captus et Aquileiensi patriarche Udalrico custodiendus traditur, a quo tamen postea imperialem benedictionem consecutus est.

CLXu. Gelasius, qui et Ioannes Gaditanus. Annum I, dies u. Quem Heinricus imperator a Roma expulit, et Gregorium, qui et Burdinus a Northmannis dictus est, Bracariensis episcopus, qui  prius a domino Paschali Beneuenti fuit excommunicatus, papam constituit.

CLXuI. Calixtus, Wido dictus, episcopus uiennensis. Annos u, menses X, dies XIII. A quo Heinricus cum suo papa excommunicatur Burdino, quem etiam ipse in caueam trusit. Unde de ipso scriptum est:

Ecce Calixtus honor patrie, decus imperiale
Burdinum nequam damnat, pacemque reformat.

Cui etiam imperator Heinricus per Honorium legatum et postea successorem suum inuestituras episcopatuum pro metu anathematis resignauit, in hunc modum: Ego Heinricus, Dei gratia Romanorum imperator Augustus, pro amore Dei, et sancte  Romane Ecclesie, et domini pape Calixti, et pro remedio anime mee dimitto Deo, et sanctis Dei apostolis Petro et Paulo, et sancte catholice Ecclesie omnem inuestituram per annulum, et baculum, et concedo in omnibus ecclesiis, que in regno meo, uel imperio sunt, liberam electionem, et canonicam consecrationem; possessiones et regalia B. Petri, que a principio huius discordie usque ad hodiernum diem, siue tempore patris mei, siue et meo ablata sunt, que habeo, reddo eidem sancte Romane Ecclesie; que autem non habeo, ut reddantur, fideliter adiuuabo. Possessiones etiam omnium aliarum ecclesiarum, et principum, et aliorum tam clericorum quam laicorum consilio principum et iustitia, que habeo, reddam, et que non habeo, ut reddantur, fideliter adiuuabo. Et  do ueram pacem domino pape, sancteque Romane Ecclesie, et omnibus, qui in parte illius sunt, uel fuerunt, et in quibus sancta Romana Ecclesia postulauerit, fideliter iuuabo. Littere Calixti pape, in quibus uersa uice remisit sibi electiones episcoporum Teutonici regni in hunc modum: Ego Calixtus episcopus, seruus seruorum Dei, dilecto filio suo Heinrico, Dei gratia Romanorum imperatori Augusto concedo electiones episcoporum et abbatum Teutonici regni, qui ad regnum tuum pertinent, in presentia tua fieri absque Simonia, et aliqua uiolentia; ut, si qua inter partes discordia emerserit, metropolitani et comprouincialium consilio, et iudicio, saniori parti assensum et auxilium prebeas. Electus autem a te regalia per sceptrum sine exactione recipiat, exceptis  omnibus, que ad Romanam Ecclesiam pertinere noscuntur, et que ex his iure debentur, faciat. Ex aliis uero partibus imperii consecrati infra Iu menses per sceptrum regalia a te recipiant. De quibus uero mihi querimoniam feceris et auxilium postulaueris, secundum officii mei debitum auxilium tibi prestabo. Do tibi ueram pacem, et omnibus, qui in parte tua sunt, uel fuerunt tempore huius discordie. Ita sub ipso Ecclesia libertati sue ad plenum restituitur, et pax reformatur.

CLXuII. Honorius II, qui et Lambertus. Annos uIII. Hic, sicut supra dictum est, mediator et legatus inter Calixtum papam, et imperatorem Heinricum fuit, per quem etiam inuestituras resignauit. Hic episcopum Mediolanensem, eo quod  Chunradum sororium imperatoris Henrici in regem ab ipsis ciuibus suis electum consecrauit, depositus est  , et ipsum Chunradum postea regem Romanorum factum excommunicauit.

CLXuIII. Innocentius II, qui et Gregorius quondam dictus est, natione Romanus, S. Angeli cardinalis diaconus. Annos XIII, menses uII, dies uIII. Quo canonice electo, sed Petro, qui et Anacletus, Petri Leonis filio, uiolentia amicorum suorum intruso, fauente sibi rege Siculo Rogerio, urbem et sedem occupauit. Innocentius itaque, dum resistere non ualet, urbe cedens, auxilium Lotharii regis interpellat. Quem Lotharius rex Romam secum ducens, in ecclesia S. Saluatoris, que et Constantiniana  dicitur, ab ipso coronatus, Augusti adeptus est nomen. Sub eo etiam et per eum synodus Rome Lateranis in Quadragesima celebratur, ubi ducenti  et eo amplius episcopi et prelati alii congregantur. Ibi etiam plura utilia Ecclesie statuit, et inter cetera: Ut ordinationes a Petro, siue ab ipso ordinatis irrite essent, et excommunicationi eum cum suis sequacibus subiacere censuit.

CLXIX. Celestinus secundus. Menses uI.

CLXX. Lucius II, qui et Gerhardus. Annum I. Hic grauem a ciuibus Romanis persecutionem passus, ad patrocinium Romane Ecclesie Chunradum  regem litteris suis monet, et inuitat in hunc modum: Lucius episcopus, seruus seruorum Dei, dilecto filio Chunrado Romanorum regi illustri, salutem et apostolicam benedictionem. »Omne datum optimum, et omne donum perfectum, desursum est,« etc. . Populus enim Romanus insanie sue metas ponere non uolens, senatoribus, quos ante instituerant, Patricium adiiciunt, atque ad hanc dignitatem Petri Leonis filium Iordanem eligentes, omnes ei tanquam principi subiiciuntur. Deinde pontificem suum adeunt, ac omnia regalia eius tam in Urbe quam extra posita, ad ius Patricii sui reposcunt, ipsumque suum pontificem more antiquorum sacerdotum de decimis tantum et oblationibus sustentari oportere dicentes: De die itaque in diem animam  iusti affligere non timuerunt, etc.

CLXXI. Eugenius III, a Pisana natus, monachus. Sedit annos uIII, menses Iu, dies XXI. uir religione et sanctitate perspicuus. Ipse ob persecutionis immanitatem cum episcopis et cardinalibus Urbe cedit, et in monasterio Pharphensi morem mutans consecratur, et ad munita loca se transferens Iordanem, ac suos complices excommunicat. Postea cum Romanis pacem fecit, ita ut patriciatus dignitatem exfestucarent, et prefectum in pristinam dignitatem reciperent, senatores tenerent, sicque in Urbem rediens, Natiuitatem Domini ibidem celebrauit, anno Dominice Incarn. 1146, ubi iterum pro excidio Tiburtinorum sollicitatur. Qui etiam  Remis synodum instinctu abbatis Clareuallis contra Magistrum Gisilbertum Pictauiensem episcopum celebrauit  . . .

CLXXII. Anastasius Iu, sedit annum I, menses Iu, dies XXIu.

CLXXIII. Adrianus Iu, natione Anglicus, sedit annis Iu, menses uIII, dies uI. Quo mortuo, schisma grauissimum totam perturbauit Ecclesiam, quod cepit anno Domini 1159 et durauit usque ad annum Domini 1177, aliis Rolandum, qui et Alexander, aliis Octauianum, qui et uictor, eligentibus. Mortuo uictore Guido, qui et Paschalis, substituitur. Quo mortuo, Calixtus, qui et Ioannes abbas Strumensis subrogatur. Ecclesia tamen tota, nisi pauci timore uel amore Frederici imperatoris inducti,  Alexandrum approbabat. Qui Adrianus Fredericum regem Rome renitentibus ciuibus imperiali benedictione sublimauit  . Tempore istius pape scilicet Adriani supradicti consecratum est mysterium uirginis Marie in Czwetl. Deus nos in eo custodiat, et ab omni malo defendat, et uirgo beata nos ad uitam eternam perducat.

CLXXIu. Alexander III, natione Senensis, qui et Rolandus, sedit annos fere XXIII. 1157 Incarnationis Domini, indictione X, habens in concurrentibus u, in epactis XXuIII, completo decemnouenali cyclo, IX Kal. Aug. schisma, quod diu totam perturbauit  Ecclesiam, euacuatum est, et in Alexandro Romano pontifice sopitum, ita uidelicet quod, dispensatione habita inter regnum et sacerdotium, Alexander papa et Fredericus imperator, diu inter se dissentientes, et iustitie sue in alterutro derogantes osculo pacis, ac iureiurando hinc inde facto, et utrobique stabilito, apud uenetias conuenerint, multa dispensatione interposita, que pro necessitate et quiete Ecclesie, que diu uexata est, uniuersaliter approbata est, mediantibus principibus, qui unitatem Ecclesie dilexerunt Christiano Moguntino, Wichmanno Magdeburgense archiepiscopis, Chunrado Wormatiense. Ipse sequenti anno in Quadragesima conuocatis diuersarum nationum et regionum infinitis episcopis et prelatis, ad insolentias et enormitates, que tempore  schismatis excreuerant, sedandas, Rome synodum celebrauit, in qua synodica capitula statuit XIX: 1. Quod sacerdos dotem Ecclesie uel decimas alienas  priuandus est officio et beneficio. 2. Quod nullus clericus uel presbyter habeat plures ecclesias, uel canonicas in diuersis partibus. 3. Quod clericus sacerdos manifeste fornicarie cohabitans priuandus est officio et beneficio. 4. Quod nullus episcopus debet ordinare clericum, nisi ad certum titulum. 5. Quod nullus episcopus uel archidiaconus debet exactionem habere uel collectas in clericis suis. 6. Quod Magistri scholarium non debent aliquid exigere ab iis quibus predicant uerbum Dei. 7. Quod episcopus, quando circuit episcopatum, non debet habere plures equitaturas quam  XXXu, uel tantum XXX, archiepiscopus non plures quam XL, et sic de ceteris. 8. Quod schismatici, qui iurauerunt, et non atroci coactione, non promoueantur. 9. Quod usurarii excommunicentur, nec ad religionem uenientes recipiantur, nisi reddantur mala requisita, si possunt. 10. Quod heretici, sicut Cattarii, siue alio nomine Paterini, excommunicentur et sepultura careant. 11. Quod laici decimationes non habeant. 12. Quod nullus clericus inuestituram sumat a laico. 13. Quod non fiat sacerdos nisi filius legitimus. Capitula de Nigris monachis: 1. Quod nichil debent exigere ab illis qui conuertuntur ad religionem. 2. Quod nichil debent habere proprium. 3. Quod nulla eorum appellatio facta tenet  abbatem. 4. Quod abbas priorem canonice institutum non potest remouere, sine conniuentia pape, nisi causa cognita. Inter cetera unum statuit de schismaticis, ut deponantur ab ordinibus et beneficiis ita: Quod a predecessore nostro felicis memorie papa Innocentio factum est, innouantes, ordinationes ab Octauiano et Widone heresiarchis, nec non et Ioanne Strumense, qui eos secutus est, factas, et ab ordinatis ab eis, irritas esse censemus, adiicientes etiam ut qui dignitates ecclesiasticas seu beneficia per predictos schismaticos acceperint, careant impetratis.  Alienationes siue inuasiones, per eosdem schismaticos, siue per laicos facte sint de rebus ecclesiasticis, careant omni firmitate, et ad Ecclesiam sine omni honore reuertantur. Si quis autem contra ire presumpserit, excommunicationi se nouerit subiacere. Illos autem qui sponte iuramentum de tenendo  schismate prestiterunt, a sacris ordinibus et dignitatibus decernimus maxime suspensos. Anno Domini 1181 obiit Alexander.

EPITAPHIUM EIUS.

Lux cleri, decus Ecclesie, pater Urbis et orbis
   Presul Alexander clauditur hoc tumulo.
Luminis exstincti  . . . . . . . . . .
   Cumque suo dolet Urbs. . . . . uirum
Non tamen ille reus. . . . . . . casus
   Creditur. . . . . . . . . . . uiro.
 . . . . . cura gregis, pudor almus, honestas,
. . . . . . . . . . obtinuere locum.
. . . quis et unde fuit? nomen sibi quondam
   Rolandus, patria Tuscia; Sena domus.
. . . . . . . suis felix et adauctus.
. . . . quibus est felix factus et auctus eis.

CLXXu. Lucius III, qui et Hubaldus, Ostiensis episcopus, natione Luccensis, sedit annos Iu, menses duos. Ipse et imperator uerone conuenientes, ut inter spiritalem patrem et filium dulcia miscentur  colloquia, et tanquam ex duabus principalibus curiis, et duobus orbis capitibus una republica effecta, ecclesiastica simul et secularia inter eos tractantur negotia; ubi etiam uicissim alterutrius delectati presentia, et uigore suffulti, communi  consilio omnium, qui ibi conuenerant, archiepiscoporum, episcoporum et aliorum principum contra diuersas hereses, et earum auctores, quibus diuersa nomina, diuersarum ibidem professio falsitatum, Catharos, Paterenos, et eos qui se tam falso nomine humiliatos, uel pauperes de Lugduno, quam superbo mentiuntur, Passagenos, Iosepinos, Arnoldistas, Publicanos insurgunt, et suo eos iure condemnant. Ibi etiam postea mortuus est anno Domini 1185, ubi de eo scriptum est:

Luci Lucca tibi dedit ortum, pontificatum
   Ostia, papatum Roma, uerona mori.

CLXXuI. Urbanus III, qui et Hubertus, Mediolanensium archiepiscopus, inde etiam oriundus, sedit annum I, et dimidium. XuI Kal. Nou. obiit,  anno Domini 1177.  Kal. Nou. obiit. Ante cuius obitum XX die capta est Ierusalem a Turcis.

CLXXuII. Gregorius uIII, qui et Albertus, prius cancellarius Romane Ecclesie, ipso quo electus est anno obiit, hoc est anno Domini 1188. Priori siquidem anno Incarnationis Dom. capta est Ierusalem a Turcis. Unde et ipse in initio electionis sue episcopis Teutonie tam de electione quam de commonitione principum ad subueniendum Orientali Ecclesie misit epistolam, cuius exemplar pro consonantia temporum ponendam dignum existimauit.

 Gregorius archiepiscopis, episcopis, abbatibus et prelatis ecclesiarum in Teutonia.

Inter diuine dispensationis arcana, que Deus in hominibus operatur, magna causa admirandi et stupendi nobis existit, quod prelationes, et subiectiones hominum ita dispensat, ut is, qui ponendus est in imo, constitui uideatur in summo et econuerso. Hoc ipse quoque Salomon admirabatur dicens: »uidi seruos in equis, et dominos quasi seruos ambulantes super terram .« Hoc autem, utinam nobis admirari et uidere solummodo datum esset, et non etiam experiri! qui cum ad minorem locum uocati fuissemus a Domino, et nunquam fideliter, sicut oportuit egisse  in eo, ad sublimitatem celebrioris loci repente assumpti sumus, et debilibus humeris nostris tantum  est onus impositum, ut quantum distant celi a terra, tantum distare uires ab onere uideantur. Predecessore siquidem nostro Urbano XIII Kal. Nouembr. in bona confessione uiam uniuerse carnis ingresso, et tradito solemniter sepulture conuenimus sequenti die in unum, et missa in honore sancti Spiritus, sicut moris est, celebrata, processimus seorsum in unum locum, nos episcopi, presbyteri et diaconi canonibus  et postpositis diuersis ecclesiasticis negotiis, et precipue calamitate Orientalis Ecclesie, que diebus illis audita fuerat, ad electionem pontificis uisum est procedendum, ne, si forte dilationem acciperet, detrimentum ex tarditate per diuersas partes Christiano populo proueniret. Cum autem requisite fuissent ciuium uoluntates, placuit omnibus mediocritati nostre onus  ecclesiastice prouisionis imponere et tantum instare; ut non una excusatio mea, cum multe mihi suppeterent, audiretur. Non satis occurrebat mihi, quid agerem, dum nec contradicendo, nec acquiescendo erat tuta libertas, hinc me multo defectu uirtutis et scientie deiiciente, hinc me concordi fratrum uoluntate et instantia prouocante. Tandem uero considerantes quod non sint hominis uie eius, nec in eo est, ut ambulet et dirigat gressus suos, et quod »Christus pro nobis mortuus est, ut et qui« uiuant, »non sibi uiuant, sed ei, qui pro nobis mortuus est, et resurrexit ,« diuine misericordie nos commisimus, et fratrum acquieuimus uoluntati, non quod nos ministros idoneos crediderimus, et tantum onus a nobis bene portari posse, sed  ne multum uideremur abundare in sensu nostro, et non satis de Domini Dei nostri confidere pietate. Quoniam igitur in Romane Ecclesie nos decet reuerentia permanere, uniuersitatem uestram presentium significatione credimus admonendam, quatenus in ipsius Ecclesie deuotione persistatis, sicut iustum est uestre expedire saluti. Super negotio autem et contritione Orientalis Ecclesie per apostolica scripta uos sollicitos reddimus et attentos, rogantes, monentes et exhortantes  in Domino, ut ad liberationem illius terre per uos ipsos, sicut expedire cognoscitis, intendatis et carissimum in Christo filium nostrum Fredericum, illustrem Romanorum imperatorem semper Augustum et proceres et Teutonici regni populum uniuersum curetis monere diligentius, et exhortari, ut pium Omnipotentis obsequium taliter attendant, ut ex hoc uobis et eis eterne uite retributio debeat a tributore omnium in se sperantium augmentari. Ad hoc dilectos filios nostros P. sudiaconum nostrum et priorem de Pontid. latores presentium, litteratos uiros, prouidos et honestos, quos pro uocatione nostra nuntianda transmittimus, et caritati uestre reddimus propensius commendatos.

Data feria uI Kal. Nouemb. indict. uI. Scripsit et  aliam ad uniuersos fideles Ecclesie pro eadem commonitione, in qua plenius de excidio terre Transmarine, et miserabili euentu conquestus est, que a multis habetur.

CLXXuIII. Clemens, qui et Paulus prius dictus, Prenestinus episcopus, sedit annos II, et dimidium usque ad annum Domini 1191. Iste, obeunte Wilhelmo rege Siculo et deficiente in eo legitimo herede et successore regni, Palermitano archiepiscopo petenti mandauit inungere et consecrare quemdam Tancredum inuasorem eiusdem regie dignitatis, nescio utrum in odium Romane maiestatis, cui tunc preerat Fredericus gloriosus imperator, qui etiam tunc iter Ierosolymitanum aggressus, regnum filio suo H. reliquerat, an in spe recuperande Apulie,  quam diu asseuerabant dotem Romane Ecclesie, cum tamen prius in contractu matrimonii inter prefatum filium imperatoris, qui postea statim patri in Augusti et imperatoris nomine successit, et sororem regis Wilhelmi ita condictum et approbatum ab omnibus principibus terre fuerit, ut, si prefatus frater ipsius sine herede decederet, regnum ad istum transiret. Opportunitatem siquidem se inuenisse per eumdem Tancredum Romani credebant, ut, quandiu terram aspirabant, tunc facilius possent recuperare.

CLXXIX. Celestinus III, qui et Iacinthus, cardinalis diaconus. Ipse 1191 Heinricum regem, filium Frederici imperatoris uenientem in Apuliam ad regnum  obtinendum, quod ad ipsum pro uxore sua, quam ipse ante duxerat, sorore uidelicet Wilhelmi, qui nouiter mortuus est, pertinuit, sequenti die Pasche coronauit, et ipsum, ac ipsam imperiali benedictione sublimauit. Eodem siquidem anno post mortem Clementis circa mediam Quadragesimam electus, et Sabbato ante passionem Domini sacerdos factus, in die Pasche et sequenti ipsum imperatorem et uxorem suam consecrat.





EPISTOLA ANONYMI TESTIS OCULATI DE CAPTA URBE CONSTANTINOPOLITANA. 
[MARTEN., Thes. Anecdot., I, 784, ex ms. Dunensi.]

 Noueritis quod Alexis Barisiaci [f. Isacii], sicut alias uobis sub ambiguitate mandaui, ad nos uenit apud Corfaut, ibidem genibus flexis, lacrymis profusis, coram nobis suppliciter exorans quatenus nos cum ipso Constantinopolim uenientes, ei auxilium prestaremus, ut patris sui fratrem, quem pater eius de prisione gentilium liberauit, qui liberatus et redemptus a fratre, tale mutuum retribuit ei, quod propter imperii ambitionem fratrem suum nequiter excecauit, per nostrum auxilium a sede imperiali repelleret, quam instinctu auaritie usurpauerat, et iniuste detinebat. Super hoc dissensio maxima in exercitu exorta est et tumultus. Clamabant autem omnes ire ad Ascaron, et pauci fuerunt qui uiam Constantinopolim collaudassent, quorum fuit unus comes Flandrie, Lodouicus, marchio de Monte-ferato, et comes Mattheus de Monte Mozanchi marescallus Campanie, Cono de Bethunia, M. de Brabant, Ioannes Fusienum,  Ioannes de Triete, Petrus de Braicos, Anselmus de Cayeu, R. de Trith, Macarius de Sante-Mainehelth, M. de Insulis, episcopus de Haluestath, episcopus de Troies, Ioannes Facete. Qui omnes toti exercitui manifeste ostendimus quod uia Ierosolymitana, cum ipsi essent inopes et uictualibus imminuti, nec aliquis esset inter eos qui milites ad stipendia sociantes ad solidos detineret, qui petrarias faceret pertrahi, uel alia bellica instrumenta perduci, inerat omnibus inutilis et damnosa. Tandem uero uix nobis acquieuerunt tali conditione, quod apud Constantinopolim moram non facerent ultra mensem. Responsum est quod breuis more mentio publicata non erat nobis necessaria, quia Greci minus nos formidarent, si breuis more nostre spatium presciretur. Attamen impetierunt ut de mora solum unius mensis eos securos in palam faceremus. Et ita factum est. Quo facto, iuuenis imperator ecantauit nobis, quod toti exercitui  per annum integrum uictualia largiretur, et quod decem millia equitum ad annum Terre Sancte succursum ad sumptus suos haberet. Promisit etiam quantum uiueret ad stipendia sua se in Terra Sancta quingentos milites habiturum, et quod duci uenetie decem marcas argenti, et nostro exercitui totidem largiretur. Quibus positis, et communi uoluntate concessis, naues nostras conscendimus. Dehinc octaua die ad portum Duceauie prospere applicantes, ab eodem loco centum leuge usque Constantinopolim numerantur. Ab ipso portu usque Contantinopolim per strictum mare et uelociter currens est transitus. Inde per illud fretum nauigantes, transiuimus per Brachium Sancti Georgii, et portum cepimus ad firmam terram uersus Iconium, qui portus distat a Constantinopoli una leuga. Ibidem stupuimus uehementer admirantes, quod nullus amicorum, nullus parentum iuuenis qui nobiscum erat, uel aliquis nuntius eorum uenit ad eum, qui ei statum Constantinopolis declararet. Nec mora, imperator imperium tenens duci uenetie,  marchioni, comiti Flandrie, comiti Ludensi, et nobis sua munera destinauit. Nos uero, consilium secretum ineuntes inter nos, quod imperatoris nuntios nullatenus audiremus; nisi se prius deponeret ab imperialis cathedra maiestatis, aliter ipsum, uel eius nuntios nequaquam audiremus. Nolebamus enim quod Greci suis dolosis muneribus nos attentarent, suis pollicitis demollirent.

Interim exercitus imperatoris in littore nobis opposito paratus erat nobis transitum prohibere, ostendens nobis animositatis imaginem preliandi nobiscum: quod uidentes, ad confessiones peccatorum nostrorum recurrimus, in Dei solum misericordi potentia confidentes. Post nostras ordinauimus pugnas, deinde omnes armati naues instituimus. Cum uero, Deo ducente, ultra fuimus applicati, omnes Greci conuenerant, ut nostrum transitum impedirent. Ita autem a nobis se Dei gratia elongauerunt, quod aliquem eorum non potuimus  etiam uolatu sagitte attingere. Deinde perreximus ad quamdam fortissimam turrim, que Galatha nuncupatur, ad quam firmabatur maxima catena ferrea grossa nimis, que posita super ligna transuersa mare transnatabat, attingens a terra usque ad muros ciuitatis. Catena illa portum tenebat, iuxta quam naues et galee ciuitatis cum bargis latere ad latus iuncte nobis introitum inhibentes. In terra siquidem sepedicta erant serianti, Pisani, Geneciani, Daci, et alii ad eam conseruandam et protegendam constituti, qui exibant turrim, et introibant sicut uolebant ad sagittandum nostros. Super turri autem illa locuti fuimus cum duce uenetiorum uiro prudentissimo, dicentes quod nullo modo caperetur, nisi per minitores et petrarias cum uariis suis instrumentis bellicis super naues. Nos quoque nostra fecimus ingenia erigi, ut sic undique terris obsessa Dei nostroque auxilio caperetur. Dum autem hec proponerentur,  serianti prefate turris, nostris crebro sagittando importunos faciebant insultus. uerum nulla uice in nos fecere saltationes, quin forent alacriter retromissi, et suorum damna multimoda sustinuerunt. Tertio uero die, quo tentoria nostra ibidem confixa sunt, illi deintus exeuntes, militibus nostris et peditibus post nos fecerunt insultus. Petrus uero de Branicol cum quibusdam militibus et seriantis armatus superuenientes, sic eos cum festino impetu atrociter inuasit, quod non potuerunt resistere, nec ad turris refugium remeare: imo nostris instantibus, oportuit quosdam eorum in mare presilire, et submersi sunt, quidam truncati, quidam uero retenti. Statim, Deo mirabiliter operante, turris capta est absque bellico instrumento, et catena ferrea rupta fuit. Mox siquidem nauibus ciuitatis retro abeuntibus, naues nostre portum liberum habuerunt, et quosdam eorum simul cum galeis, et nauiculis, et bargis ceperunt.

Tunc uero nauibus et nobis ordinatis ad pugnam, proce simus usque ad quemdam pontem  lapideum, distantem a terra nominata una leuga et amplius. Pons uero ille potentior erat Paruo Ponte Parisiacensi, et erat adeo strictus, quod tres equites simul iunctis lateribus uix possent transire, uadum profundum existentibus non potuimus transmeare nisi trium leugarum faceremus torturam. Si uero tantum a nauigio nostro distaremus, fortasse periculum magnum incurrissemus et damnum. Cum peruenissemus ad pontem ipsum, Dei patientia, nullo obstante, pertransiuimus, et procedentes tentoria fiximus inter palatium imperatoris, quod Blakerna dicitur, et palatium Boimond, et sic propinquauimus Blakernam, quod sagitte nostre super palatium imperatoris et infra per fenestras, et sagitte Grecorum super tentoria nostra cadebant. Hoc facto, exercitum nostrum grossis palis circumcinximus et liciis. Deinde ingenia nostra bellica per petrarias ante muros ereximus. Dux uero uenetie super quamlibet nauim constituit  de antennis pontem altissimum, in altitudine pedes centum habentem, et super quemlibet pontem poterant ire quatuor milites armati. Preterea quidam Ussarius suus habebat magnellum erectum.

Dum autem hec fierent, Greci pede et equo plures fecerunt insultationes. uerum quique in hoc semper nos deterius habuerunt. Quadam die militum multitudo de quadam porta cateruatim exiens, que porta patet a dextra parte superius, exsiliit, et nos prouocauit ad arma. Quos nostri ita cum ingenti impetu et forti audacter pepulerunt, quod multi eorum altero alterum inclinante corruerunt in fossas, inter quos filius ducis de Duras, qui inter Constantinopolitanos generosior et pulchrior dicebatur, cum quibusdam aliis exstitit interfectus. Crastina quoque die quedam cohors militum ciuitatis, per portam Blakerne exsiliit, ea parte qua ingenia nostra bellica constitui feceramus; sed, Deo iuuante, intro remissi sunt turpiter et potenter  Tunc quidem fuit interemptus quidam uir potentior, et in militia melior omnibus ciuitatis, et consiliarius imperatoris. Die Mercurii post ordinatum fuit et propositum quod in crastino fieret insultus ad ciuitatem, uidelicet dux uenetie per mare, marchio et comes Flandrie per terram assiliret. Ego siquidem et M. de Monte Morentiaco, marescallus Campanie, A. de S. Cyrone dum assultus fieret, custodiremus exercitum iuxta uallum forinsecus et per campos, et sic fecimus.

Facta autem ordinatione, et proposito terminato, dux et uenetii cum quibusdam de nostris qui per mare nauigio potenter instabant, prope muris nauibus applicatis, scalas muris acclinantes intrauerunt cum uirtuoso impetu ciuitatem, uiginti quinque tribus lucrefactis iuxta quantitatem Atrebati de ciuitate non modica combusserunt. Nostri quoque per terram suos facientes assultus, scalis similiter muris appositis, suas super muros posuerunt banerias et uexilla. Minitores uero murum inferius  excauantes, unam turrim strauerunt. Tunc imperator incendio ciuitatis, et nostris insidiis, et importunis insultibus undique coarctatus, ad portas singulas que ad campos exitum faciebant, constituit turmas militum non paucorum, ut nos circumquaque inuasos truncarent. Econtra nos nostras ordinauimus pugnas, comes Flandrie cum suis, et ego quoque cum meis, uterque scilicet in cunco suo consistens ante custodiam, et equitauimus ordinate, et coniuncti iuxta prelium nobis contrarium eis adeo appropinquantes, quod eorum sagittarii et arbalistarii trahebant in nos, et nostri in ipsos.  Cum ipsi uiderent nos magnanimos et constantes ordinate procedere et seriatim, et nos non posse de facili expugnare, ualde perterriti et confusi cedentes nobis, non ausi fuerunt bellum nobiscum committere. Et sciatis quod non eramus in exercitu nostro plures quam ducenti milites, et totidem equites alii, non habuimus plures quam duo millia peditum; maior enim pars statuebatur ad ingenia conseruanda. Nos uero uidentes eos fugere, noluimus eos prosequi, ne forte per eorum dolos exercitui nostro et bellicis machinis et turribus, quas uenetii ceperant, damnum inferretur. Imperator uero rediens ad palatium suum, asseruit se in crastinum pugnaturum nobiscum, sed media nocte latenter aufugit. Die uero Iouis, sicut promiserat, debuimus pariter dimicare. In crastinum uero, Deo operante, fuit nobis ciuitas reddita, et fuerunt octo dies completi a ciuitatis obsidione. Tunc uero Karisacus imperator, et imperatrix uxor eius, uidelicet  soror regis Hungarie, qui diu in horrore tenti fuerunt et inclusi, nobis multimodas gratias referentes, mandauerunt quod per Dei gratiam, et nostrum auxilium, fuerant a carcere liberati, et quod decus imperii rehabebant, et quod in crastino nos in palatium ueniremus tanquam nostrum cum filio suo diu desiderato, et ita fecimus, et manducauimus in palatio cum magnis exsultationibus et honore solemni.

Hec equidem scire uos uolo quod R. de Parke et R. de Monte-Miralo, A. de Boue, Ierosolymam petentes, et I. de Boue, et S. de Monte-forti, R. Malus-uicinus, abbas de uallibus, magnam in stolio facientes dissensionem ad regem Hungarorum properantes, exercitu nostro relicto, nos in mortis discrimine reliquerunt. De duce siquidem uenetiarum, tanquam de uiro prudentissimo, et in consiliis arduis erudito, nos plurimum collaudamus. Aliud equidem multo melius et gloriosius antedictis  subiunctum est, propter quod principaliter ad ciuitatem regiam curauimus aduentare uobis satago explicare, uidelicet quod eo usque ad negotium Saluatoris processimus, quod Ecclesia Orientalis, cuius Constantinopolis caput exstitit, cum imperatore et uniuerso eius imperio, capiti suo Romano pontifici se esse filium recognoscit, et uult de cetero eidem more solito humilitate captiua deuotius obedire. Ipse etiam eiusdem patriarcha huic aspirans operi, applaudens sue dignitatis pallium a summo pontifice recepturus, Romanam ulterius sedem requiret, et super hac ipse cum imperatore iurationis prestitit cautionem. Ad hec noster imperator, omnibus que promiserat plene et integre persolutis, iuramento se nobis constrinxit se nobiscum transfretare ad medium instantis Martii cum decem millibus bellatorum, toti exercitui Domini in annum uictualia largiturum, et stolium uenetiorum nobis prolongat in annum. Premissis etiam ex parte sua et nostra nuntiis, ad suldanum Babylonie, Terre  Sancte ipsius detentorem, mandat quod ipse deuotionem populi Christiani genti sue incredule in proximo ostensurus, ad contritionem infidelitatis Dei uirtutem et misericordiam exspectabit. Nos igitur tot et tantis utilitatibus prouocati, et spe sancta futurorum bonorum detenti, apud ciuitatem prescriptam proponimus hiemare, et hoc idem fratribus nostris qui transmarinis partibus nostrum prestolantur aduentum curauimus intimare, ut ipsi, nostrorum auditis rumoribus gaudiorum, quorum eos participes esse peroptamus, adminiculo spei sancte suffulti, constantius exspectent.




uolume back matter






ORDO RERUM QUAE IN HOC TOMO CONTINENTUR.



 SICARDUS CREMONENSIS EPISCOPUS.
    Notitia in Sicardum. 9
    De Sicardi mitrali seu tractatu de officiis ecclesiasticis. 11

MITRALE SEU DE OFFICIIS ECCLESIASTICIS SUMMA.
    Indicem capitulorum uide, col. 433

CHRONICON SICARDI.
    Prefatio. 437
    De Ptolemeo Dionysio, et de gestis que fuerunt suo tempore, et de aliis baronibus, et gestis Pompeii, et de morte dicti Pompeii. 441
    De Iulio Cesare, et de eius gestis, et de morte eius. 444
    De Octauiano imperatore, et de gestis et actibus, que fuerunt suo tempore. 444
    Addimentum posterioris, sed antiqui scriptoris ad chronicon Sicardi in codice Estensi. 445
    De Tiberio Cesare filio Octauiani adoptiuo et genero; et de Pontio Pilato, quem dictus Cesar procuratorem Iudee instituit; et de gestis et actis que fecit, et fuerunt suo tempore. 448
    De Caio Caligula, et de Herode tetrarcha, qui occidi fecit Ioannem Baptistam, et de gestis que fecit, et fuerunt suo tempore. 449
    De Claudio et de morte beati Iacobi fratris Ioannis, et de gestis, que fecit, et fuerunt suo tempore. 450
    De Nerone imperatore, qui multa mala fecit et fieri fecit suo tempore, quia interfecit matrem, amitam, et uxorem, fratrem et magistrum suum Senecam. Et de morte beati Iacobi, Marci, Petri et Pauli, et Lucani, et aliis gestis. 450
    Addimentum posterioris, sed antiqui scriptoris ad chronicon Sicardi in codice Estensi. 451
    De Galba, et Ottone, et uitellio, et uespasiano, et aliis gestis. 452
    De uespasiano, et de uindicta quam fecit de Iudeis, et de pestilentia Iudeorum; fame et mortalitate eorum, et aliis gestis. Et de Iosepho. 453
    Addimentum antiqui interpolatoris ad chronicon Sicardi in codice Estensi. 456
    De origine Iosephi, et natiuitate, et cuius filius fuit; et de compositione librorum, quos fecit, 456
    Prologus de libris quos Iosephus composuit contra Appionem. 457
    De Tito uespasiani filio imperatore. 458
    De Domitiano imperatore, filio uespasiani. 458
    De Nerua imperatore. 459
    De Traiano imperatore. 459
    De Adriano imperatore. 459
    De Tito Antonino imperatore. 460
    De Marco Antonino uero, cum fratre Lucio Aurelio imperatoribus. 460
    De Commodo Marci filio imperatore. 460
    De Heluio Pertinace imperatore 461
    De Iuliano imperatore. 461
    De Seuero imperatore. 461
    De Antonino Seueri filio imperatore. 461
    De Macrino imperatore. 461
    De Marco Aurelio Antonino imperatore. 461
    De Alexandro Aurelio imperatore. 462
    De Maximino imperatore. 462
    De Gordiano imperatore. 462
    De Philippo imperatore. 462
    De Decio imperatore. 463
    De Gallo cum filio suo uolusiano. 463
    De Aemiliano imperatore. 463
    De ualeriano imperatore et Gallieno. 463
    De Claudio imperatore. 463
    De Quintilio fratre Claudii. 464
    De Aureliano imperatore. 464
    De Floriano. 464
    De Tacito imperatore. 464
    De Probo. 464
    De Diocletiano. 465
     De Constantio et Galerio. 465
    De Constantino, Constantio et Constante. 468
    De Iuliano monacho et apostata. 469
    De Iouiano imperatore. 471
    De imperatoribus ualentiniano, et ualente. 471
    De Gratiano imperatore. 472
    De Theodosio et ualentiniano. 473
    De Arcadio et Honorio. 473
    De Honorio cum Theodosio filio fratris sui Arcadii. 475
    De Theodosio II imperatore. 476
    De Martiano imperatore. 477
    De Leone imperatore. 477
    De Zenone imperatore. 478
    De Anastasio imperatore. 479
    De Iustino imperatore seniore. 480
    De Iustiniano imperatore. 480
    De regibus Longobardorum et gestis eorum, que fecerunt, et fuerunt suis temporibus. 482
    De Iustino minore imperatore, nepote Iustiniani. 482
    De Tiberio imperatore. 483
    De Mauritio imperatore 483
    De Phoca imperatore. 483
    De Heraclio Heracliani filio. 484
    De Constantino qui et Constans. 485
    De Constantino, Constantini uel Constantis Augusti filio. 486
    De Iustiniano minore Constantini filio. 486
    De Philippico imperatore. 487
    De Anastasio imperatore. 487
    De Theodosio imperatore. 488
    De Leone imperatore. 488
    De Constantino Leonis filio. 490
    Addimentum ad chronicon Sicardi secundum codicem Estensem. 491
    De Leone imperatore. 492
    De Irene uxore Leonis. 493
    De Nicephoro imperatore et filio eius Stauratio. 494
    De Carolo Magno imperatore, 494
    De Ludouico filio Caroli. 494
    De Helena imperatrice, et Niceto, Lothario, et Michele Curipale. 494
    De Lothario Ludouici filio. 495
    De Ludouico Lotharii filio. 495
    De Carolo Ludouici Senioris filio, et patruo iunioris, agnomine Caluus. 496
    De Carolo iuniore. 496
    De Arnolpho. 496
    De Ludouico filio Arnulphi 496
    De Berengario primo. 497
    De Berengario secundo. 497
    De Hugone. 497
    De Berengario tertio. 497
    De Lothario. 497
    De Berengario quarto. 497
    De primo Ottone imperatore. 498
    De Ottone secundo imperatore. 498
    De tertio Ottone imperatore. 498
    De Henrico Claudo duce Noricorum. 498
    De Conrado. 499
    De Henrico secundo. 499
    De Henrico tertio, 500
    De obsidione ciuitatis Antiochene. 501
    De captione per Phenicem, Sidonem, et Tyrum, Acon, Capham, et Cesaream, et Hierusalem. 501
    De Boamundo. 502
    De Balduino. 502
    De captione Tortose, et obsidione Ferrarie. 503
    De Boamundo, qui liberatus fuit a carcere. 503
    De obsidione Acon. 503
    De Tancredo principe Antiochie. De expugnatione quam fecit contra Sarracenos. 503
    De cometa, et duobus solibus, et stellis. 503
    De militibus Ioppitis, et Boamundo. 503
    De pace Boamundi cum Alexio. 503
     De rege, qui Tripolim cepit. 503
    De captione ciuitatis Beryti, et obsidione a Balduino rege. 504
    De obsidione Tyri, et destructione ciuitatis Laude. 504
    De morte Tancredi. 504
    De eclipsi solis, et terremotu, et comitissa Sicilie, et de concilio. 504
    De multitudine locustarum. 504
    De castrametatione quam fecerunt Turci inter Antiochiam et Damascum. Et de subuersione ciuitatis a terremotu. Et de obitu comitisse Mathildis. 504
    De rege Balduino, et comitissa Adelaida. 505
    De multitudine locustarum. 505
    De morte regis Balduini et Alexii. 505
    De Gelasio papa II et de pestilentia principis, et de militia et exordio militum Templi. 505
    De Calixto papa II, et aliis gestis, que suo tempore fuerunt, et maxime in Lombardia, et ultra mare et Antiochia. 505
    De rege Balduino, qui destruxit castrum Iaret. 506
    De rege Hierusalem. 506
    De rege Henrico. 506
    De captione Balduini a Turcis. 506
    De Christicolis ueneticis, qui Tyrum obsederunt. 506
    De liberatione Balduini de carceribus. 507
    De Henrico quarto. 507
    De Lothario. 508
    De multitudine soricorum. 510
    De destructione Syracuse. 510
    De rege Balduino, et de celebratione concilii, et confirmatione militie, ordinis, et regule Templi, et de gestis que fuerunt eodem tempore. 510
    De Conrado rege. 511
    De Frederico imperatore. 512
    De Manuele imperatore. 514
    De obsidione Ancone. 514
    De Manuele et Alexio. 516
    De reedificatione Creme, et de terremotu. 516
    De obsidione Azoti. 519
    De peregrinatione Ubaldi archiepiscopi cum aliis peregrinis ultra mare. 520
    De Philippo comite Flandrie, et de rege Francorum, et duce Burgundie, et comite de Niuerte, et comite de Baro, et aliis gestis. 527
    De Henrico uI imperatore. 529
    De rege Anglie et aliis gestis, que fuerunt suo tempore. 530
    Addimenta continuatoris in codice Cesareo. 539

PETRUS uALLIS CERNAII.
    Notitia. 541

HISTORIA ALBIGENSIUM.
    Epistola nuncupatoria auctoris ad Innocentium III pontificem Romanum. 543
    CAP. I.---De legatione fratris Petri de Castronouo et fratris Radulphi de ordine Cisterciensi ad prouinciam Narbonensem. 543
    CAP. II.---De diuersis hereticorum sectis. 546
    CAP. III.---Qualiter et quando primum predicatores uenerunt ad prouinciam Narbonensem contra hereticos. 549
    CAP. Iu.---Descriptio uite corrupte atque morum comitis Tolosani erga Deum et eius Ecclesiam. 551
    CAP. u.---De aduentu XII abbatum ordinis Cisterciensis causaque predicationis et reditu ac obitu Didaci episcopi Oxomensis, et disputationibus. 554
    CAP. uI.---De colloquio Apamiensi et morte Oxomensis episcopi. 554
    CAP. uII.---Miraculum de schedula, B. Dominici manu scripta, que ter flammis iniecta, illesa resiliit. 555
    CAP. uIII.---De martyrio fratris Petri de Castronouo, qui gladiis impiorum occubuit. 556
    CAP. IX.---Tolosanus et Consoranensis episcopi Romam legantur, ut pontifici maximo statum Ecclesie in Narbonensi prouincia exponant. 560
    CAP. X.---Mittitur cum M. Milone magister Theodisius. 562
    CAP. XI.---Concilium apud Montilum celebratur, ibique sistendi coram Milone dies comiti apud ualentiam prefigitur. 563
    CAP. XII.---Certis ceremoniis antiquitus usitatis, comes Tolosanus Ecclesie reconciliatur. 563
    CAP. XIII.---Comes Tolosanus, ficte crucem sacre militie signum sumit, quam quidem catholici exercitus milites pectori assutam habebant. 564
    CAP. XIu.---Aduentus crucesignati exercitus in partes prouincie. 565
    CAP. Xu.---Comes Tolosanus it obuiam crucesignatis. 565
     CAP. XuI.---De malitia ciuium urbis Biterrensis et eiusdem urbis obsidione, expugnatione et excidio. 565
    CAP. XuII.---De obsidione urbis Carcassone, et eiusdem deditione. 567
    CAP. XuII bis.---Eligitur comes Montis Fortis in principem territorii et ditionis Raimundi comitis. 569
    CAP. XuIII.---De preclaris animi et corporis dotibus Simonis comitis Montis-Fortis. 570
    CAP. XIX.---De beneuolentia Simonis comitis erga Iadrenses et singulari eius in Romanam Ecclesiam obseruantia. 571
    CAP. XX.---Comes Niuernensis ob quasdam simultates castra signatorum deserit. 572
    CAP. XXI.---Expugnatio Castri Fani-Iouis. 573
    CAP. XXII.---Intrat comes Albiensem diecesim. 574
    CAP. XXIII.---Castrum de Cabareto obsidione frustra tentatur a comite. 575
    CAP. XXIu.---De discessu ducis Burgundie, et deditione Apamiarum, Sauaridini, et Mirapinci. 575
    CAP. XXu.---Albia et Lombers ueniunt in potestatem comitis Simonis. 575
    CAP. XXuI.---Renuit rex Arragonensis admittere comitem Tolosanum ad prestationem hominii ratione urbis Carcassone sibi debiti, frustra hoc urgente comite. 576
    CAP. XXuII.---De proditione et crudelitate Guiraldi de Pepios in Simonem comitem eiusque milites. 577
    CAP. XXuIII.---uenit denuo abbas uallium in parte Albienses, ut pene fractos crucesignatorum animos confirmaret. 578
    CAP. XXIX.---Redit Robertus Malus-uicinus a curia Romana. 579
    CAP. XXX.---Acerba mors Cisterciensis archimandrite, prope Carcassonam trucidati. 579
    CAP. XXXI.---Amittitur castrum, quod dicitur Castra. 580
    CAP. XXXII.---Recedit comes Fuxi ab amicitia comitis Montis-Fortis. 580
    CAP. XXXIII.---Comes Raimundus Romam proficiscitur. 581
    CAP. XXXIu.---Comes Raimundus spe quam in Gallie rege repositam habebat excidit. 582
    CAP. XXXu.---Obsidio Alarici. 583
    CAP. XXXuI.---Heretici Arragonum regem sibi prefici cupiunt, quod ipse renuit. 584
    CAP. XXXuII.---Obsidio Minerbe 585
    CAP. XXXuIII.---Cruces in speciem fulgetre in muris templi uirginis Deipare Tolose apparent conspicue. 587
    CAP. XXXIX.---Comes Raimundus per legatum sedis apostolice a communione fidelium segregatur. 588
    CAP. XL.---Obsidio Thermarum. 590
    CAP. XLI.---Carnotensis et Bellouacus presules, cum comitibus Drocensi et Pontiuo in catholicorum castra perueniunt. 592
    CAP. XLII.---Heretici Thermense castrum dedere nolunt, sed Deus in eorum exitium ingentem eis aque copiam immittit. 595
    CAP. XLIII.---Solemne colloquium Narbone instituitur super negotiis comitum Tolosani et Fuxensis, cui intersunt rex Arragonensis, sedis apostolice legati, Simo a Monte-forti; sed sine profectu conuentus dissoluitur. 599
    CAP. XLIu.---De malitia et tyrannide comitis Fuxi erga Ecclesiam. 600
    CAP. XLu.---Comes Fuxensis irreuerenter se gerit erga reliquias diui Antonini martyris, que solemni processione gestabantur. 601
    CAP. XLuI.---Sacrilegia aliaque facinora a comite Fuxensi per uim patrata. 602
    CAP. XLuII.---Comes Monfortius regi Arragonum hominii iura persoluit pro ciuitate Carcassonensi debita. 603
    CAP. XLuIII.---Episcopus Parisiensis aliique nobiles ueniunt in exercitum Monfortii comitis. 604
    CAP. XLIX.---Obsidio uauri. 605
    CAP. L.---Peregrini multi proditorie a comite Fuxensi, instigante Tolosano, interficiuntur. 606
    CAP. LI.---Fulco episcopus Tolosanus episcopatu pulsus, magna animi constantia exsultat, paratus etiam ceruicem gladio pro Christi nomine prebere. 607
    CAP. LII.---uaurum a catholicis expugnatur, ibique multi nobiles uiri suspendio necantur, alii flammis traduntur. 608
    CAP. LIII.---Rogerius de Comenge comiti Monfortio se adiungit; sed postea, quam dederat, fidem fallit. 609
    CAP. LIu.---Clerus Tolosanus Christi corpus religiose deferens, urbe ipsa hereticorum nutrice et interdicta excedit.
     CAP. Lu.---Prima Tolose obsidio per Barrensem et Monfortiensem comites. 612
    CAP. LuI.---Comes Tolosanus, Castrum-nouum et Simonem comitem illud defendentem obsidet. 616
    CAP. LuII.---Acerrimo conflictu, illustrique uictoria, crucesignati Fuxi comitem ad arcem S. Martini proligant. 620
    CAP. LuIII.---Castrum nouum obsidione liberatur. 624
    CAP. LIX.---R Maluicinus centum stipatus militibus ex Gallia Monte fortio comiti suppetias uenit. 626
    CAP. LX.---uenit Guido de Monte forti ad comitem. Montis-fortis fratrem suum de ultramarinis partibus, cuius aduentu mirifice exsultat comes. 627
    CAP. LXI.---Obsidio Altipulli, et expugnatio fortissima atque captio gloriosa. 630
    CAP. LXII.---Insurgunt Narbonenses malitiose contra Almaricum filium Simonis comitis. 631
    CAP. LXIII.---uocatus comes ab episcopo Aginensi, uadit et recipit ciuitatem. 634
    CAP. LXIu.---Comes Montfortiensis San-Gaudentium occupat, Tolosam modis omnibus diuexat. Comes Raimundus ad Arragonensem regem confugit, ut ab eo auxilia impetret. 645
    CAP. LXu.---Conuentus episcoporum et baronum apud Apamiam celebratur a Simone comite, ubi multa decreta et leges statuuntur, quas se comes seruaturum pollicetur. 647
    CAP. LXuI.---Rex Arragonensis uenit Tolosam et colloquium habet cum comite Simone, et apostolice sedis legato. 648
    CAP. LXuII.---Rex Arragonum, comiti Montis-fortis per feciales bellum indicit. 659
    CAP. LXuIII.---Ludouicus regis Gallie filius, sumpta bellice crucis tessera, multos ad eam sumendam inducit. 660
    CAP. LXIX.---Manasses Aurelianensis et Guillelmus Antissiodorensis episcopi fratres, crucem aduersus Albigenses assumunt. 661
    CAP. LXX.---Almaricus filius comitis Simonis fit miles. 663
    CAP. LXXI.---Obsidio Murelli. 668
    CAP. LXXII.---De strenuissima pugna et gloriosissima uictoria comitis Montis-fortis et suorum, habita in campo Murelli de rege Arragonum et hostibus fidei. 670
    CAP. LXXIII.---Littere prelatorum qui in exercitu Simonis comitis erant, cum de fidei hostibus triumphauit. 674
    CAP. LXXIu.---Parta uictoria apud Murellum, Tolosani ad eorum reconciliationem obsides presulibus dare offerunt. 677
    CAP. LXXu.---Comitis Fuxensis terras Montis fortis inuadit, Narbona et Monspessulanus rebellant. 678
    CAP. LXXuI.---Aymericus et ciues Narbonenses comitis Montisfortis hostes in urbem admittunt, eamque ob causam territorium Narbonense comes deuastat. 682
    CAP. LXXuII.---Petrus Beneuentanus cardinalis apostolice sedis legatus, comites Fuxensem et Conuenarum Ecclesie reconciliat. 683
    CAP. LXXuIII.---Carcassone antistes e Gallia cum ingenti peregrinorum multitudine reuertitur. 684
    CAP. LXXIX.---Guido de Monteforti et peregrini terras Raterii de Castronouo inuadunt et deuastant. 685
    CAP. LXXX.---De destructione castri Dome in Petragoricensi diecesi, quod erat pessimi tyranni G. de Cahusaco. 690
    CAP. LXXXI.---Concilium apud Montempessulanum legatus celebrat, cui intersunt uarchiepiscopi et XXuIII episcopi, super dominio terre conquisite, cuius comes a Monteforti princeps uno totius concilii ore et consensu constituitur. 693
    CAP. LXXXII.---Primus aduentus Ludouici filii regis Francie in partes Albigensium. 695
    CAP. LXXXIII.---Concilium Lateranense celebratur, in quo comitatus Tolosanus, Simoni comiti commendatus, decreto concilii eidem conceditur. 700
    CAP. LXXXIu.---Obsidio Montis Grenarii. 704
    CAP. LXXXu.---Secunda Tolose obsidio. 708

ANONYMI SAECULI XII.
    Epistola anonymi ad Hugonem amicum suum.---De modo et ordine legendi sacram Scripturam. 713
    Epistola cuiusdam canonici regularis ad priorem Charitatis.---De canonico regulari facto monacho, quem ille repetebat. 717
    Explanatio Orationis Dominice. 719
    Explanatio symboli apostolici. 725
    Explanatio symboli Athanasiani. 735

ANONYMI TRACTATUS ADuERSUS IUDAEUM.
    Aduersus Iudeos quomodo disputandum. 749
     Ex principio Genesis probatur mysterium Trinitatis 750
    Aliud argumentum ex principio Geneseos petitum 751
    Filii generatio asseritur. 753
    Spiritus sancti diuinitas probatur. 753
    Spiritus sancti processio a Patre et Filio. 754
    Trinitatis mysterium probatur ex uisione Abrahe. 755
    De obseruatione Sabbati. Sabbatum Iudeorum a Deo reprobatum. 756
    Iudei superstitiose Sabbati obseruationis transgressores. Duo pedum millia Sabbato ambulabant Iudei. 757
    uirginis partus in Genesi predictus. 758
    Quis serpens Euam seduxerit. 759
    Christus Abrahe semen in quo benedicentur omnes gentes. 760
    Deus in carne oculo ad oculum uidendus. Angeli hominibus quomodo apparuerunt. 762
    Deus inuisibilis apparere non potuit nisi in carne humana. 762
    Ieremie locus de partu uirginis expenditur. 763
    Michee prophetia de loco natiuitatis Christi. 764
    Dominus quo tempore inquirendus. 765
    Diuinitas Christi ex uariis eius nominibus asseritur. 765
    Prophetia Amos de Christi aduentu. 765
    De libro Baruch. 766
    Christus ad gentes legatus. 766
    Michee prophetia de Domini passione et euersione Ierusalem. 767
    De predicatione Euangelii. 767
    Prophetia Habacuc de Christi aduentu. 767
    Medium annorum quomodo intelligendum. Aetas auctoris. 772
    De Sophonia propheta. 772
    Christus Rhinoceroti comparatus. 773
    De prophetia Aggei. Patriarcharum de Christo desideria. 774
    De prophetia Zacarie. Iudeorum uana spes de Messia. 776
    Malachie prophetia de reprobatione Iudeorum et Christi aduentu. 778
    Danielis prophetia de LXX hebdomadibus exponitur. 782
    Quando ille incipi debeant. 782
    Iudei qua ratione explicent LXX hebdomadas Danielis.---Septuaginta Danielis hebdomade iam complete.---Dies in Scriptura pro uno anno sumptus. 785
    Peccatum qua ratione finem accepisse dicatur. 787
    Isaie uaticinia de Iudeorum abiectione et Christi aduentu. 787
    Isaie prophetia non de ciuitate Ierusalem, sed de illius habitatoribus intelligenda. 788
    Iudei cur filii primogeniti dicti.---Primogeniti sepius reprobati. 788
    Iudeorum peccata aqua baptismatis abluenda. 790
    Isaie prophetia de uocatione gentium expenditur. 791
    Prophetia de Christi glorificatione.---Ridicula Iudeorum explicatio de germine. 793
    Alia Isaie uisio expenditur.---Quis sit Filius hominis quem uidit Daniel.---Mysterium Trinitatis. 795
    Trinitatis mysterium iterum explicatur. 798
    Excecatio Iudeorum. 798
    Prophetia de uirginis partu expenditur.---Triplex illius a Iudeis explicatio. 800
    Demonstratur hanc prophetiam non intelligendam de filio Ezechie. 801
    Demonstratur prophetiam de Christo non intelligi de filio Isaie. 802
    uerus prophetie sensus explicatur. 804
    Signa multa in Scripturis contra nature ordinem.---Hominis quadruplex formatio. 805
    Emmanuelis nomen duas insinuat naturas. 806
    Iudeorum obiectio contra uirginitatem Christum pariture.---Alma uox Hebraica quid significet. 807

LIBER DE DIuERSIS ORDINIBUS ET PROFESSIONIBUS QUAE SUNT IN ECCLESIA.
    Prologus. 807
    I.---De eremitis qui sepe soli uel cum paucis habitant. 809
    II.---De monachis qui iuxta homines habitant, sicut Cluniacenses et eorum similes. 814
    III.---De monachis qui longe se ab hominibus faciunt, ut Cistercienses, et si qui sint similes. 823
    Iu.---De monachis qui seculares dicuntur, quorum professio nulla est. 827
    u.---De canonicis qui se ab hominibus constituunt, ut sunt Premonstratenses et Sanctiiudocenses. 827
     uI.---De canonicis qui iuxta hominum conuersationem habitationem habent, ut sunt Sancti-Quintinenses, de Prato, Sancti-uictorienses. 833
    uII.---De canonicis qui inter homines seculares habitant, et seculares dicuntur. 842

DIALOGUS DE CONFLICTU AMORIS DEI ET LINGUAE DOLOSAE.
    Monitum. 851
    Incipit Conflictus amoris dei et lingue Dolose. 851
    Dies primus. 851
    Secundus dies. 856
    Tertius dies. 859

LIBER DE PeNITENTIA ET TENTATIONIBUS RELIGIOSORUM.
    Monitum. 863
    Prologus. 865
    CAP. I.---Proponuntur uarie questiones de agenda cum fructu penitentia, et tentationes fluctuantis religiosi. 865
    CAP. II.---Incertitudo futurorum non desperationem sed sollicitudinem in homine generet. 866
    CAP. III.---Quod Deus quosdam coram hominibus confundi permittat, quosdam uero non, partim est misericordia, partim iudicium. Quenam sit peccatori utilis et necessaria confusio. 867
    CAP. Iu.---Quosdam Deus coram hominibus uult confundi, ut fracta dure mentis ceruice, ad uiam salutis reuertantur. 868
    CAP. u.---Confusio damnandorum hic in quibusdam incipit, et in futuro consummabitur. 869
    CAP. uI.---Consuetudo ueterum monachorum quibus soli abbati extra casum extreme necessitatis peccata sua confiteri licebat. 869
    CAP. uII.---Quid sit confessio et quotuplex. 871
    CAP. uIII.---Quomodo peccata sacerdoti confitenda sint secundum opinionem ueterum. 871
    CAP. IX.---Licet peccatum uni sacerdoti confessum pluribus confiteri, tametsi id necessarium non sit, nisi iteretur. 873
    CAP. X.---Quotiescunque in peccata labimur, semper spes uenie resurgentibus suppetit. 873
    CAP. XI.---Idem exemplis populi Isrelitici confirmatur. 874
    CAP. XII.---Eadem de relapsu peccatoris et iterata penitentia prophetarum doctrina. 875
    CAP. XIII.---Confirmantur asserta ipsius Christi et SS. Patrum doctrina. 875
    CAP. XIu.---Explicantur sententie Patrum, date doctrine in speciem repugnantes. 877
    CAP. Xu.---Qui iteratam penitentiam fructuosam relapsis esse negant ipsi sibi uiam salutis precludunt. 879
    CAP. XuI.---Qualis et quanta debeat esse penitentia. 879
    CAP. XuII.---Que forma sit penitentie de leuioribus peccatis. 880
    CAP. XuIII.---Penitenti non solum dolendum est ob peccata commissa, sed etiam ob bona omissa. 880
    CAP. XIX.---Dauid exemplum uere penitentis. uarii modi deplorandi peccata. 881
    CAP. XX.---Quid sit uenire in profundum malorum, et quid ac quotuplex desperatio. 884
    CAP. XXI.---Oratio ad sanctum Spiritum pro impetranda spe uenie peccatorum. 887
    CAP. XXII.---Num locus, in quo quis peccauit, penitentie causa mutandus? 888
    CAP. XXIII.---Quidam penitentes exemplo adultere, paucis a Christo absolute, se muniunt, sed decipiuntur. 888
    CAP. XXIu.---Mulier adultera, a Christo ex Iudeorum manibus erepta, perfecte penitentie formam prebuit. 889
    CAP. XXu.---Ob malitiam hominum religioso non facile de loco ad locum commigrandum. 890
    CAP. XXuI.---Quomodo quis spiritualiter loca sancta, corpore domi positus adire possit? 891
    CAP. XXuII.---Non licet religioso martyrii causa militiam sectari. 893
    CAP. XXuIII.---Non terrena Ierusalem, sed celestis, uere pacis uisio est. 894
     CAP. XXIX.---Nec solitudo nec eremitica uita, sed obedientia, prelato prestita, passionibus animum liberat. 894
    CAP. XXX.---uia communis uite reclusorum preferenda. 895
    CAP. XXXI.---In omni ordine homo salutem consequi poterit, si recte uixerit. 896
    CAP. XXXII.---Spondet auctor discipulo sua apud Deum suffragia, et sua errata excusat. 896
    CAP. XXXIII.---Quomodo homo semper unus secum esse possit. 897
    CAP. XXXIu.---Qua ratione homo cum Deo unus fieri possit. 898
    CAP. XXXu.---Quomodo plura uocabula in hominis natura multiplicitatem, non item in diuina significent. 899
    CAP. XXXuI.---Reditus ad solutionem principalis questionis de unitate spiritus humani cum diuino. 901
    CAP. XXXuII.---Adhortatio ad querendam constantem cum Deo unionem, et conclusio operis. 903

LIBELLUS DE CONSCIENTIA.
    Monitum. 903
    Prologus. 903
    CAP. I.---Conscientia abyssus dicitur. 904
    CAP. II.---De quadruplici conscientia. Primo de conscientia bona et tranquilla. 906
    CAP. III.---De conscientia bona, sed turbata. 907
    CAP. Iu.---De conscientia mala et tranquilla. 908
    CAP. u.---De mala et turbata conscientia. 909
    CAP. uI.---De septem modis cogitationum. 910
    CAP. uII.---De quatuor spiritibus, qui assidue homini loquuntur. 910
    Epilogus libelli. 911

LIBER DE STABILITATE ANIMAE.
    Monitum. 911
    Prologus. 911
    CAP. I.---Quod uirtus stabilitatis constet in tribus. 913
    CAP. II.---De fundamento domus stabilitatis. 914
    CAP. III.---De fenestris eiusdem domus. 914
    CAP. Iu.---De ostio domus. 916
    CAP. u.---De tecto domus spiritalis. 916
    CAP. uI.---De inhabitatoribus domus. 916
    CAP. uII.---De triplici prole spiritus et rationis. 917
    CAP. uIII.---De spe. 918
    CAP. IX.---De caritate. 918
    CAP. X.---De sensualitate rationis ancilla. 919
    CAP. XI.---De triplici prole spiritus et carnis. 919
    CAP. XII.---De discordia uirtutum et uitiorum. 920
    CAP. XIII.---Qualiter ratio ancillam lasciuientem humiliet: et qualiter ratio maritum admoneat. 921
    CAP. XIu.---Suggestio ancille ad dominum 921
    CAP. Xu.---Qualiter ratio uigilans maritum premoneat et spiritum alloquatur. 922
    CAP. XuI.---Ratio suggerit diuitias contemnendas. 924
    CAP. XuII.---Suggerit ambitionem possessionum dimittendam. 925
    CAP. XuIII.---De contemnendo uestitus decore et pretio. 926
    CAP. XIX.---Quod honor mundi nichil sit. 926
    CAP. XX.---Suggerit uoluptates corporis non amare. 927
    CAP. XXI.---Exhortatio auctoris. 928
    CAP. XXII.---De firmitate domus spiritalis. 928
    Dialogus de esu uolatilium, anonymi benedictini. 929
    Ludus paschalis de aduentu et interitu Antichristi. 947

ANONYMUS MELLICENSIS.
    De scriptoribus ecclesiasticis. 959
    Admonitio. 959
    Prefatio anonymi auctoris in librum suum de scriptoribus ecclesiasticis. 961
    Incipit liber. 963
    Index alphabeticus. 985
    Historia Romanorum pontificum, anonymi Iwetlensis. 987
    Epistola anonymi, de capta urbe Cp. 1041




 FINIS TOMI DUCENTESIMI DECIMI TERTII.
