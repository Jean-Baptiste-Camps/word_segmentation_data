
PATROLOGIAE TOMUS XLIX.

IOANNIS CASSIANI

TOMUS PRIOR.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1846.


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM ACCURANTE I.-P. MIGNE, Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XLIX.


IOANNIS CASSIANI



TOMUS PRIOR.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1846.


uolume title page


IOANNIS CASSIANI



OPERA OMNIA,

CUM AMPLISSIMIS COMMENTARIIS ALARDI GAZAEI IN HAC PARISIENSI EDITIONE, CONTRA QUAM IN LIPSIENSI, TEXTUI CONTINENTER AD MAIOREM COMMODITATEM LECTORIS SUBIACENTIBUS. EDITIO ACCURATISSIME RECOGNITA. PRIX: 14 FR. LES 2 uOL.

TOMUS PRIOR.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1846.


ELENCHUS OPERUM QUAE IN HOC TOMO CONTINENTUR.

De Cenobiorum institutis libri duodecim. 	Col. 56---477
uigintiquatuor collationes. 	477---1328



ERRATA.
    Col. 544, lin. 14; inquietati; lege inquietari
    Col. 1047, in capitis III titulo: germani: lege Germani
    Col. 1218, in capitis III titulo: corporalis pollutio; lege corporalem pollutionem.






Main uolume text




[OPERA OMNIA IOANNIS CASSIANI.]



PROLEGOMENA.





NOTITIA HISTORICO-LITTERARIA IN I. CASSIANUM.




CAPUT PRIMUM. uita Ioannis Cassiani.


uulgaris est opinio, nixa auctoritate Gennadii, Cassianum ex Scythia minore, una ex prouinciis Thracie, fuisse oriundum. Attamen recentiori euo fuerunt uiri docti, qui argumentis haud contemnendis, presertim ab amenitate et fertilitate, quam ipse in patria extollit, itemque lingue Latine quam in scriptis prodit elegantia ductis, contenderunt, natales eius ad Galliam et in specie Prouinciam esse referendas. Quidquid uerum sit, ab ineunte etate , incertum quo pacto, apud monachos Palestine, in monasterio quodam, quod Bethlehem audiebat, diuerso  illo tamen ab Hieronymiano eiusdem nominis, quod serius fuit exstructum, educatus ibique primum religionis Christiane doctrinis imbutus est. Nactus autem sodalem, quocum familiarissime uiuebat, Germanum nomine, conterraneum eumdem, consilium cum eo iniit anachoretas in eremo Scythi  constitutos circumeundi. Susceptum est arduum hoc iter anno circiter 390. Penetrabant ad interiora Thebaidis et septem integros annos inter horridos illos sanctos exigebant. Quid? quod eodem quo in monasterium reuersi erant anno , denuo se profectioni isti commiserunt et in tristi illo terrarum angulo ad annum usque 400 delituerunt. Iudices ergo an iniuria eremite nomen Cassianus ferat.

Relicto iterum deserto, Cassianus cum sodali suo  Constantinopolim proficiscitur, Ioanni Chrysostomo adheret ab eoque diaconi munere ornatur. Mox ubi ille a perditorum hominum turba de sede sua esset deiectus, eius causa  cum legatione Cleri Constantinopolitani ad Innocentium missus est. Ex illo uero tempore ad annum ferme 415, memoria eius in obscuro est. Sunt qui in Orientem reuersum eum dicant eumdemque existiment cum Cassiano presbytero, qui a. 414 ab Alexandro Antiochie episcopo Romam missus fuit ad pacem inter utramque Ecclesiam reconciliandam; alii tamen iam tum Massiliam eum concessisse putant, ubi presbyteri dignitate auctus est, et ab eo ferme quem modo indicauimus anno tam uite quam doctrine existimatione fuit conspicuus. Inclaruit imprimis fundatis duobus,  altero uirorum, altero uirginum monasteriis, quorum disciplinam ad Palestine et Aegypti regulas compositam  ipse moderabatur, et tum suo, tum scriptorum suorum exemplis egregie confirmabat, licet fama hisce editis parta non omni labe carere potuit. Quamuis enim Pelagianorum strenuus esset aduersatius, ea tamen super peccato originali et gratia dogmata aluit, quibus ipse heresiarche nomen consequeretur, queque non leues in Gallia aliisque prouinciis motus et contra auctorem quidem Prosperi calamum excitarent. Nihilominus quidquid in aliis heresis speciem preferret quam maxime detestabatur coronauitque gesta sua impugnatione acerrima erroris Nestoriani. Tempus quo uiuere desierit, non liquet, sed non multo a uero aberrauerit, qui circa a. 440 obitum eius contigisse existimet



CAPUT II. Scripta Ioannis Cassiani.


1. De Institutis cenobiorum libri XII, ad Castorem Aptensem episcopum, cuius hor atu sunt compositi. Gennadius tribuit in tres partes, quarum media seu liber quartus solus Institutiones continet; prima, tribus libris constans, de habitu monachi et de canonico orationum atque Psalmorum modo, qui in monasteriis Aegypti tenetur; tertia denique octo posterioribus libris comprehensa de origine, qualitate et remediis principalium uitiorum inscribitur. Photius duos libros facit, Institutionum alterum, alterum de octo capitalibus uitiis inscriptum; eamque diuisionem secutus est Guychins. Cassianus ipse non nisi unum et continuum XII librorum  opus agnoscit, quod perfectam uitam monasticam exemplis et preceptis docet. Tempus, quo scripti sint, accurate definire non licet. Id unum censen. Benedictini Historie litterarie Gallie auctores, scriptos esse ante Pelagianorum per Innocentium et Zosimum damnationem, h. e. ante annos 417 aut 418.

2. Collationes Patrum XXIu diuersis temporibus intra annos 419 et 427 litteris mandate. Decem priores Leontio episcopo Foroiuliensi et Helladio S. Castoris Abbati; septem sequentes Honorato mox episcopo Arelatensi; septem posteriores Iouiniano et Mineruio aliisque monachis inscribuntur.

3. De Incarnatione Christi aduersus Nestorium libri  uII, circa annum 430 exarati et Leoni tum Diacono, post episcopo Romano inscripti.

 Falso Cassiano ascribuntur, De spirituali medicina Monachi seu Dosis medica ad exinaniendos animi affectus, quam Godefridus Tilmannus Carthusianus in epistola quadam ad Ioannem Gropperum archidiaconum S. Gereonis ad Coloniam Agrippinam, tamquam ex Greco a se conuersam recitat. Particula est breuissima, quam totam inseruit Io. Bapt. Guesnay Cassiano illustrato lib. I, c. 58, p. 188. Eiusdem farine sunt Theologica Confessio et de Conflictu uitiorum et uirtutum. Alia commemorare tedet. Tidemontii coniectura fuit Acta S. uictoris Martyris apud Ruinartum obuia Cassianum auctorem habere, cui tamen Auctores Historie litt. Gallie non consentiunt. Condidisse preterea fertur Cassianus, que nunc quidem non exstat, Regulam Monasticam. Parere  illud aiunt Benedictini modo laudati ex Castoris Aptensis episcopi ad Cassianum epistola. Sed hoc perperam ab ipsis traditum esse cognouimus. Contra Benedicti uero Anianensis testimonium iam ab aliis monitum est, id haud nouam et peculiarem Cassiani regulam, sed excerptam quamdam ex diuersis institutionum eius locis concernere.

Creditum a quibusdam fuit, Cassianum opera sua non Latino, sed Greco idiomate scripsisse, eaque postea esse translata; sed hi dudum erroris conuicti sunt. Exstant quidem Greca quedam Cassiani apud Photium in Bibliotheca cod. 197, sed ex Latino conuersa, nec uero ex ipsis Cassiani libris, sed quos in compendium redegerat Eucherius Lugdunensis. Legimus enim apud Gennadium c. 63, Eucherium composuisse  Epitomen Latinam ex prioribus Iu libris Institutionum et uII prioribus Collationum. Atque nunc etiam Greca eiusmodi ms. supersunt in uariis Bibliothecis, ueluti in Cesarea, teste Lambecio, tomo Iu pag. 167 , et tomo u, p. 276 ; item Regia et Iesuitarum Paris., ut Fabricius in Bibl. M. et Inf. Lat. ex Simonii Censura ad Dupinii bibliothecam refert. Similia typis tradita sunt, que sub Athanasii nomine ferebantur a Montefalcone ad Athanasii Opera, tomo II, parte I, pag. 366-386.

Ioannes Rosweydus inter uitas Patrum exhibet librum ordine quartum ex Seuero Sulpicio et Ioanne Cassiano concinnatum et in mss. codicibus, quorum haud paucos ille consuluit, modo Sulpicio, modo Cassiano  inscriptum. Ambigit ergo Io. Bapt. Guesnay in [.....].l. Eucherione hec Epitome tribui possit, an forte ad uictorem quemdam Afrum, de quo Cassiodorus c. 29 Institutionum scribit, eum dicta Cassiani purgasse et que defuissent addidisse, referenda sit. Sed Cassiodori uerba non tam epitomen, quam expurgationem errorum significare uidentur.



CAPUT III. Editiones operum Ioannis Cassiani.



I.

Institutionum libros Iu et de causis et remediis uitiorum octo primum, si uera tradit Fabricius, proruderunt officine uenetorum a. 1181. Certa est editio  Basileensis a. 1485, expressa iterum ibidem apud Amerbachium a. 1497, et Lugduni 1516. Addite sunt Collationes in ueneta a. 1491, recusa Bononie 1521, et Lugduni 1525, que omnia simul paraphrastice reddita a Dionysio Carthusiano lucem uiderunt Colonie 1540. Libros uII contra Nestorium primus, quantum memini, seorsim extulit Cratander Basileensis typographus a. 1534, cuius exemplum repetierunt Parisienses bibliopole a. 1545 et 1569, idemque representauit notulis nonnullis adspersis a. 1572 Iosua Simterus. Dehinc prima operum collectio in officina Henrico-Petrina, et una cum Ioannis Damasceni operibus a. 1559, iterumque 1569, et tertio 15 5 excusa.

Desiderabatur iam uir doctus, qui partim uitia, que crebra non potuerat non admittere in tali auctore  librariorum manus, mss. atque editorum codicum collatione et iudicio sagaci eximeret, partim obscura et difficiliora elucidaret et de erroribus auctoris moneret; quamquam ipsa librorum indoles non quemuis critice artis gnarum capere atque inuitare poterat, sed magis exspectandi erant uiri monasticis studiis innutriti et alacres ad ea promouenda. Talem, credo, reperisse sibi uidebatur cardinalis de ecclesiastica litteratura meritissimus Antonius Carafa, cum Henrico Cuychio, professori Louaniensi, postea episcopo Ruremondano, Cassianum commendaret. Sed eodem tempore stimulabat magni nominis criticum et elegantioris doctrine laude florentissimum uirum Petrum Ciacconium presbyterum Toletanum. ut eidem expurgando manus admoueret. Uterque etsi  posterior fortasse inuitus uoluntati eius auctoritatique de ratione, qua partes editoris ab iis administrari cuperet, obsecuti sunt, et Cuychius nouam Cassiani editionem ad codices Belgicos emendatam et notis commodis illustratam emisit Antuerpie ex off. Plantin. 1578. Ciacconius uero recensionem, quam ad octo mss. exemplaria Bibl. uaticane parauerat, typis descriptam non uidit. Obiit enim diem supremum a. 1581: illam uero ex autographo ipsius excudi fecit Dominicus Basa typographus Romanus a. 1588, nisi forte annus 1580 pro uero huius editionis natali habendus, eademque postea nouo titulo a. 1588 preferente sit ornata. Certe annus 1580 ascriptus est epistole dedicatorie, quam idem typographus prefixit ad Gregorium XIII. Illud saltem certo inde discimus,  Ciacconium ipsum huius auctoris edendi curam suscipere noluisse, sed lucubrationes suas cardinali transmisisse. Repetita est Romana editio Lugduni 1606, et Rome 1611; Cuychianam singulatim repetitam non memini. Ex utraque uero facili methodo unam concinnauit Alardus Gazeus  monachus uedastinus Atrebati , secutus in plerisque Cuychium, ita tamen ut Ciacconium aliosque prius editos, immo etiam nouos quosdam mss. codices non negligeret. Addidit de suo Commentarium perpetuum omnium ordinum religiosis, precipue uero Benedictinis utilem; atque sic instructa prodiit hec editio Duaci a. 1616, III tomis in 8o, indeque sepius uariis  in locis et nouissime Lipsie 1733 typis describi meruit. Sequuntur Annales singularum editionum.



SAECULO Xu.



1485.

Basilee, in-fol. Cassianus de Institutis cenobiorum, origine, causis et remediis uitiorum, collationibusque Patrum. In fine: Expliciunt uiginti quatuor collationes sanctorum Patrum conscripte ab Ioanne heremita qui et Cassianus dicitur. Impresse Basilee anno Domini MCCCCLXXXu.

Textum precedit registrum alphabeticum rerum et sententiarum memorabilium, in quo ad libros et capita singula excitantur. In auersa tituli pagina legitur: Auctor quis ac qualis fuerit: quos libros: ad quos: et de quibus scripserit: commendatitia breuisque expositio in hanc sententiam desinens: Ut igitur  preclari huius uiri  Opera tanta commendatione digna ab omnibus legere cupientibus facilius haberi possint: nuper in inclyta Basileensium urbe post accuratissimam eorumdem emendationem: artificiosamque et perutilem et antea non uisam distinctionem: singula cum inscriptionibus suis: in hoc unum corpus sunt collecta: elimatisque litterarum characteribus ut liquido cernitur impressa: ad frugifere artis impressorie commendationem: omniumque diligenter in his legentium utilitatem: Saluatorisque nostri Iesu Christi gloriam et honorem: qui est benedictus in secula: anno natiuitatis eiusdem MCCCCLXXXu. De eodem argumento uersus hexametri sexaginta adiecti sunt in secunda pagina noni ex foliis registri, qui incipiunt: Cesaris imperio famuletur Rhomulus orbis, etc.  et desinunt: Sermones Abrahe: de carnis lege domande. Epigraphen faciunt hi duo: Quos opus hoc libros teneat cognoscere si uis. Et quid quisque tenet: subscriptos perlege uersus.

Impressum est uolumen typis Gothicis grandibus, sed tenuioribus et acutis, binis columnis abs numeris et custodibus. Plagule signate sunt; adsunt etiam librorum tituli maiusculo charactere exarati in summa ora, et littere initiales minute in capitulis.

Id unum fere singulare in characteribus obseruauimus, quod syllaba is in fine uocum per compendium linee recte perpendicularis desuper paululum uersus sinistram inflexe exarata sit. Eamdem ed. seruabat olim Bibl. Ducis de la uallière. Ceterum Fabricius in Bibl. M. et I. Lat. laudat editionem uenetam  a. 1481, quam equidem tamen tantisper inter fabulas habebo, donec aliud fuero edoctus.



1491.

uenetiis, in-fol. Io. Cassianus de Institutis cenobiorum: et eiusdem Collationes Patrum. Producit Mettarius T. I, p. II, p. 538, ex Bibl. Menarsiane Catalogo p. 19, n. 161. Exstabat etiam in Bibl. Pinell.



1497.

Basilee per Io. Amerbach; in-4o. Ioannes Cassianus de Institutis cenobiorum, etc. ut in prima. In  fine: Expliciunt, etc. Impresse Basilee per magistrum Ioannem Amerbach. Anno Domini M.CCCC. LXXXXuII. et subter: Deo gratias.

Prima Basileensis ad singula uerba est descripta charactere Gothico minuto, binis columnis.



SAECULO XuI.



1516.

Lugduni; in-8o. Ioannis Eremite, qui et Cassianus dicitur, uita et libri XII, uidelicet: de Cenobiorum Institutis libri Iu, et de Octo uitiis capitalibus libri uIII. Cat. Bibl. Bodlei. Auctores Historie Litt. Gallie T. II, p. 224. apud Simonem Beuilaquam Lugdunensem typographum hanc editionem impressam ferunt.



1521.

Bononie, apud Benedict. Hector; in-8o. Ioannis  Eremite, qui et Cassianus dicitur, opus de Institutis cenobiorum, origine, causis et remediis uitiorum, Collationibusque Patrum. Cat. Bibl. Reg. Paris. T. I, p. 382, n. 772.



1525.

Lugduni, per Iacobum Myt.; in-8o. Iidem libri Sponsoribus Patribus Maurinis in Hist. litt. Gallie l. l.



1528.

 Hagane  , per Ioh. Secerium, mense Martio, in-4o. D. Cassiani Constantinopolitani diaconi de Lib. Arbitrio Collatio. Octo plagule luculento charactere Romano, ut Iustinus duobus annis ante ibidem excusus, impresse. Exstat etiam in Cat. Bibl. Reg. Paris. Collatio hec in opere integro  est uigesima tertia. Rescidit autem editor, ut Patres Maurini modo laudati monent, caput ultimum, eiusque loco XuII alia ex aliis Collationibus consarcinata substituit, ut si iustum uelis esse titulum, inscribi debuisset, Tractatus de Libero Arbitrio ex Cassiani Collationibus, presertim XXIII descriptus.



1540.

Colonie, ex officina Melch. Nouesianum; in-fol. Ioannis Cassiani libri XII de Institutis cenobiorum et de uitiis capitalibus, nec non libri duo Collationum XXIu SS. Patrum paraphrastice redditi, studio Dionysii Carthusiani. Adiecta est D. Ioannis Climaci scala Paradisi, Latine, ex interpretatione Ambrosii monachi. Cat. Bibl. Bodlei. Paris. Reg. et Casanatens.



1542.


Lugduni, apud Iacobum Giunta; in-8o. Collationes Patrum. Opus Ioannis Eremite, qui et Cassianus dicitur, de Institutis cenobiorum, origine, causis et remediis uitiorum, Collationibusque Patrum. Addit Auctoris uita. Cat. Bibl. Casanat. It. Cat. de la Bibl. de St.-Iacques, à Liège 1788, p. 190.



1559.

Basilee, ex off. Henrico-Petrina; in-fol. Ioannis Cassiani opera aliquot cum S. Ioannis Damasceni opp.

 Iam pridem, nempe a. 1548 omnia ex eadem officina prodierant Ioannis Damasceni opera, quam editionem in hac esse recusam, haud incertum uidetur, tametsi illa Cassianum non complexa fuerit, ut ex titulo illius in Cat. Bibl. Reg. Paris. obuio T. I, p. 357, n. 382, apparet.



1572.

Tiguri, in-fol. Ioannis Cassiani de Incarnatione Christi contra Nestorium hereticum ad Leonem Romane urbis episcopum, libri uII; inter Scripta ueterum Latina de una persona et duab. nat. Christi edita a Iosua Simlero, pag. 17. Addite sunt uita Cassiani et annotationes in libros eius a pag. 47.



1575.

Basilee, ex off. Henrico-Petrina, mense Septembri;  in fol. . . Ioannis Damasceni opera omnia, que quidem exstant: maxima parte hactenus non uisa. Item: Ioannis Cassiani Eremite non prorsus dissimilis argumenti libri aliquot, quorum omnium, tam huius, quam illius elenchum, uersa pagina, singulorum autem argumenta in prefatione reperies. Accessit Ioan. Damasceni operibus, itemque Cassiani, rerum ac uerborum memorabilium, nec non locorum sacre Scripture, que in his explicantur atque allegantur, trigeminus index quam diligentissime conscriptus.

Insunt omnia Cassiani, nempe de Inst. cenob. l. Iu, a fol. 903; de Octo uitiis capitalibus l. uIII, a fol. 932; Collationes PP. XXIu, a fol. 990; et libri uII contra Nestorium, a fol. 1239. Prefatus est  Marcus Hopperus Basileensis, epistola ad Thomam a Planta episc. Curiensem seu Rhetie alte d. Bas. Kalend. August. 1575; sed de ratione, qua in tractando auctore uel ipse uel superiores editores usi fuerint, altum tenet silentium.



1560.

Rome, in-8o. Io. Cassiani uite Patrum ex eius Institutionibus Renuntiantium et Collationibus excerpte: in uitis SS. Aloysii Lipomani, tota parte II.



1578.

Antuerpie, ex offic. Christophori Plantini; in-8o. D. Ioannis Cassiani Eremite, Monasticarum Institutionum libri Iu, de uitiis capitalib. lib. uIII, Collationes SS. Patrum XXIu, de uerbi Incarnatione lib. uII. Nunc demum post uarias editiones ad complurium  mss. fidem a non paucis mendarum millibus incredibili labore expurgati: id quod ex subiectis ad calcem castigationibus facile cognosci poterit. Additis etiam ad quedam loca censoriis notationibus, et obscurarum uocum ac sententiarum elucidatione, una cum duobus indicibus locupletissimis. Accesserunt quoque Regule SS. Patrum ex antiquissimo Affliginiensis monasterii ms. codice desumpte. Opera et studio Henrici Cuychii sacre theologie licentiati .

Editor in epistola ad Hermannum comitem a Renneborch Ecclesie S. Saluatoris apud Ultraiectinos prepositum et archidiaconum, etc.  multa conquestus de seculi propter enormem in libris scribendis intemperantiam librorumque simul proteruiam et corruptelam infelicitate; eam ob causam inter illos, quos Christiana resp. Dominice uinee cultores habet, non contemnendam operam nauare, censet eos, qui ueterum mss. codicum fide adiuti, in restituendis emaculandisque SS. Patrum monumentis, iisque legendis ac perdiscendis omne suum studium collocent. Quod ne absque causa dixisse uideretur ad laudes et commendationem Patrum se conuertit, sed mox ad se rediens: Quoniam autem, inquit, partim temporum iniuria et uetustate, partim scribarum oscitantia, partim etiam hereticorum insolenti temeritate horum labores compluribus in locis fedati et multis mendis respersi  sunt, et multa passim loca in eis occurrunt hiulca, distorta, manca, confusa et ueluti scope dissolute; idcirco danda est opera, ut ex uetustissimis optimisque exemplaribus mss. suo nitori et integritati quam accuratissime restituantur. Ea igitur res me quoque permouit, mihique persuasit opere pretium remque omnibus diuinarum litterarum cultoribus, et cumprimis monastice perfectionis amatoribus neutiquam ingratam me facturum; si in repurgando illustrandoque Ioanne Cassiano aliquid opere collocarem. Quod ut facerem, illustrissimi atque amplissimi cardinalis D. Antonii Carafe auctoritas, que maximi apud me momenti est, effecit. Is enim, datis ad me ex urbe litteris id sibi gratum et Christiane reip. non incommodum fore scripsit; et quid in eius auctoris recognitione fieri potissimum uellet,  exposuit. Quid uero in ea re a nobis prestitum sit, aliorum esto iudicium. Illud unum affirmare audeo: quod si quis hanc nostram cum prioribus editionibus, quas tum a Basiliens bus, tum a Lugdunensibus paucis abhinc annis accepimus, compararit , nouam huiusce scriptoris faciem, nouam formam, nouumque cultum adhibitum fuisse deprehendet: id quod ex prefatione proxime subiecta et notis castigatoriis ad calcem operis adiunctis manifestum euadet. Duplex nimirum est notarum genus, quibus pro eo, quem sibi ipse statuerat scopo, Cassiano opitulatus est; alie, quas castigatorias uocat, in quibus mss. uariantes et emendationum causas exponit; his insuper adiecta est Elucidatio uocum  Greco Latinarum, que in Cassiano passim occurrunt, quarumque significatio paulo obscurior uidebatur. Alie censorie dicte, quas ueluti antidota et amuleta quedam contra obscuriora aliquot loca et errores, tam in tertia decima, quam in aliis Collationibus obuia esse uoluit, digressionum instar plenius de singulis tractant. Tenendum uero, quod tam in prefatione totius editionis, quam in admonitione ad notas illas censorias profitetur et constanter se affirmare dicit, argumentis item astruere nititur, errores istos non tam ipsi Cassiano, quam Collatoribus, quos ille ita opinatos fuisse scribat, imputandos esse. Quod reliqua attinet, capitum distinctionem a superioribus editoribus receptam, quamuis mss. exemplaribus  non omnino conformem deprehendisset, non temere tamen mutare uoluit, libros uero de Incarnatione nondum distinctos, in capita digessit. Addidit indices, unum explicatarum ab auctore SS. sententiarum; alterum, insignium ac memorabilium rerum.



1588.

Rome, ex typogr. uaticana; in-8o. Ioannis Cassiani Eremite de Institutis renuntiantium libri XII, Collationes sanctorum Patrum XXIu, ab innumeris pene mendis auxilio uetustissimorum codicum expurgate, et ad suam integritatem restitute. Adiecte sunt quarumdam obscurarum dictionum interpretationes ordine alphabeti disposite: et obseruationes in loca ambigua et minus tuta, que pium lectorem  offendere possent. Preterea indices duo testimoniorum sacre Scripture, que a Cassiano uel explicantur, uel aliter, quam uulgata editio habet, citantur. Index postremo rerum memorabilium. Accessit Regula S. Pachomii, que a S. Hieronymo in Latinum sermonem conuersa est, multo emendatior, quam antea.

Typographus Dominicus Basa dedicauit editionem Gregorio XIII Pontif. Max.  epistola data Rome Kalendis intercalarib. a. M. D. LXXX . Tam in hac dedicatoria uero, quam in prefatione sua ad lectorem hunc laborem maxime opera cardinalis Antonii Carafe susceptum ac perfectum esse significat. Quam quidem posteriori in loco declarat apertius, dum codicis iam editi et Petri Ciacconii  manuscriptis marginibus aucti copiam ab eo sibi factam esse predicat, ne eius auctoritas deficeret, cuius  opera iste labor susceptus esset. Addit deinde, Petrum Ciacconium cardinalis laudati cohortationibus Cassianum ab innumeris mendis expurgatum in pristinum splendorem restituisse, notasque addidisse, sed nomen ex modestia profiteri recusasse, seque igitur codicis Ciacconiani beneficio adiutum, Cassianum et emendatiorem et locupletiorem simul emittere, quod multa Ciacconii manu denuo adiuncta reperisset, que librum illustriorem reddere possent. Sed eiusmodi augmenta, que speciose quidem ex utriusque editionis  comparatione lectores discere iubet, preter Regulam S. Pachomii nulla deprehendimus.  Sequitur uero hanc prefationem altera ad lectores quoque inscripta, quam quidem Ciacconii esse, ex superioribus non obscure intelligitur. Igitur ipsa uerba, quibus operam suam declarat, apponamus: uaticana bibliotheca, inquit, octo nobis antiquissima exhibuit Cassiani exemplaria, et ex his quedam emendatissime scripta, ex quorum collatione innumerabilia loca sunt in hac editione restituta: sed  ea notare non fuit consilium, in immensum enim uolumen excresceret; satis sit hoc loco monuisse, lectionem uetustorum codicum tanta a nobis fuisse religione conseruatam, ut neque eorum uarietatem, si quando inciderat, neglexerimus  . Preter hec Grecas uoces, quibus hic auctor libenter utitur, et Latinas quasdam rudioribus consulentes, alphabeti ordine dispositas latius explanauimus, adductis eorum locis, ex quorum fontibus hausisse Cassianum existimauimus. Testimonia sacre Scripture omnia diligenter conquisita in margine notauimus; et que erant ex LXX Interpretum editione, aut a nostra uulgata aliquando diuersa, ne forte uitiosa crederentur, in indicis formam digesta seorsim impressimus, quibus et Greca, unde sunt transscripta, coniunximus ex antiquissimo uaticane  bibliothece libro et aliis uenerande uetustatis exemplaribus. Adiecimus et secundum indicem, loca in his libris obiter explicata continentem. Porro id quod erat maxime necessarium, aduersus quasdam minus tritas huius auctoris sententias, quod antidotum sit exhibitum, superiore epistola diximus. Scripsit quidem Cassianus hortatu Leonis I Pont. Max. luculentos libros de Incarnatione Domini contra Nestorium; sed eos quod nullum exstaret in uaticana bibliotheca manuscriptum exemplar, ad cuius fidem emendari possent, et ab instituto nostro, quo hominem uere religiosum informare studuimus, multum distarent, omisimus, addita regula S. Pachomii, etc.

Hec ille, qui si Ciacconius fuerit, dolemus quidem, eum non, ut a precedenti editore factum est,  aperte declarasse, quidquid muneris critici in Cassianum a se collatum sit, intelligimus autem, eamdem ipsi in tractando Cassiano rationem ab Antonio Carafe fuisse prescriptam, quam Cuychio placere sibi ille significauerat. Cuius summa quidem eo tendisse uidetur, ut lectores de locis Pelagianismum redolentibus monerentur. Idem enim, quod Cuychius in notis censoriis fecit, hic per obseruationes, ultimo loco ante indices exhibitas, prestare studuit, loca omnia, que Pelagianismi suspicionem generare possent, undecim propositionibus complexus, quibus insuper pauce alie sententie Cassiani piam interpretationem desiderantes, nulla ordinis librorum aut collationum ratione habita, adiiciuntur. Has uero obseruationes antecedunt annotationum nomine explicationes  uocum Grecarum, quibus Cassianus utitur, alphabetico etiam ordine, sed uberiores ac crebriores, quam apud Cuychium, qui elucidationes istas castigatorias notis suis adiunxerat. His accessit etiam indiculus locorum Scripture sacre iuxta LXX uersionem laudatorum  . additis Grecis, unde desumpta sunt, ex uetustissimo uaticane bibliothece libro et aliis correctioribus.



SAECULO XuII.



1606.

Lugduni, in-8o. Ioannis Cassiani de Institutione Renuntiantium libri XII, Collationes SS. Patrum XXIu. Occurrit in Cat. Bibl. Musei Britt. Ex titulo patet, repetitionem Romane esse; id quod Gazeus etiam in prefatione editionis sue confirmat.



1611.

Rome, typis Camere Apostolice; in-8o. Ioannis Cassiani Eremite libri XII de Institutis renuntiantium, Collationes SS. Patrum XXIu, libri uII de uerbi Incarnatione cum annotationibus et obseruationibus. Accesserunt Regula S. Pachomii; Regule SS. Patrum et S. Prosperi Aquitani liber de Gratia Dei et libero Arbitrio, et obseruationes in loca ambigua:  omnia multo emendatiora quam antea excusa. Cat. Bibl. Reg. Paris et Bibl. Casanatens.



1616.

Duaci, ex typographia Baltazaris Belleri; in-8o, III tomis. Ioannis Cassiani presbyteri, quem alii eremitam, alii abbatem nuncupant, Opera omnia. Nouissime recognita, repurgata et notis amplissimis illustrata. Quibus accessere alia eiusdem argumenti opuscula, quorum Elenchum sequens pagina exhibebit. Studio et opera D. Alardi Gazei, cenobite uedastini ord. Benedicti.

Tomus secundus duabus partibus constat, quarum altera incipit a prefatione Collationis XuIII, pagina 881, que est tituli ipsius. Utriusque tomi elenchus post titulum statim hic comparet. Insunt tomo primo:  de Institutis cenobiorum libri XII, cum commentariis et notationibus, Regula S. Pachomii olim a S. Hieronymo Latine translata: nunc etiam scholiis et notis illustrata; Flores Cassiani siue illustriores sententie ex ipsius operibus collecte. Ioannis Cassiani de Christi Incarnatione lib. uII. Tomo altero: Io. Cassiani Collationum PP. XXIu, commentariis et notis illustrate. Dionysii Carthusiani Doctrina Catholica Collationi XIII substituta. D. Prosperi Aquitanici liber de Gratia Dei et libero Arbitrio contra Collatorem. R. D. Henrici Cuychii, episcopi Ruremondensis, annotationes siue note censorie ad Io. Cassiani libros. Statuta duarum congregationum siue Capitulorum generalium ord. D. Benedicti. Petri Ciacconii presbyteri Toletani obseruationes  in Io. Cassianum. Indices quatuor, quorum primus est locorum sacre Scripture secundum uulgatam editionem passim in hoc opere explicatorum; secundus, quorumdam locorum secundum uersionem LXX Interpretum; tertius, rerum et uocum quarumdam in textu Cassiani occurrentium; quartus, in commentaria et notationes. Prefigitur et tomo secundo D. Anselmi, Cantuariens. archiep., Carmen diuinum de uita monachorum et Laus uite monastice incerto auctore. Preterea, quid in hac postrema editione allaboratum aut curatum fuerit quod quidem ad sex momenta refert editor, ipsius uerbis cognoscendum dabimus.

I. Primum quidem de textu Auctoris repurgando,  aut reformando non magnopere laborandum existimaui, cum satis emendatum et enucleatum eum nobis reliquerint Cuychius et Ciacconius, uiri doctissimi et accuratissimi, qui hac in re strenuam operam nauarunt. Contuli tamen cum aliquot exemplaribus tum excusis, tum mss., et subinde quedam loca ab illis pretermissa, aut minus expensa correxi, aut excussi, et adhibita etiam Dionysii Carthusiani paraphrasi, lucem asciui; quem tamen paraphrastem  nonnumquam ab auctoris mente, ac sententia aberrasse submonui, lectoris interim iudicio arbitrandum.

II. Annotationes fere perpetuas adieci, quibus non solum uoces, et dictiones quasdam Grecas, barbaras, aut minus uulgatas elucidaui; sed et sententias quasque obscuriores, itidem questiones theologicas ad monasticum  institutum spectantes, easque perutiles ex occasione occurrentes, quanta potui facilitate et perspicuitate pro captu iuniorum examinaui: unde multi loci communes de rebus monasticis in usus quotidianos ac familiares depromi queant. Ingenue interim fateor subinde adiutum me tum notationibus Cuychii, tum Ciacconii, quas proinde et meis, publico bono consulens, ita inserui, ut tamen suas cuique auctori acceptas referrem, nichil alienum mihi uindicans. Neque uero mihi excidit illud Plinii ad uespasianum scite scriptum; Benignum esse, et ingenui plenum pudoris fateri, per quos profecerimus.

III. Porro antiquos ritus, et instituta ueterum monachorum tum in officiis diuinis peragendis, tum in aliis exercitationibus asceticis curiose obseruaui, et uelut in  tabula depicta lectori diligentius inspicienda et contemplanda proposui: Ex quibus itidem, tamquam locis communibus, antiquitatum monasticarum studiosus intelligat, quibus auctoribus et obseruatoribus huiusmodi ritus et obseruantie monastice, quibus magna pars regularis discipline continetur, quasi per manus tradite ad nos peruenerint.

Iu. uerum illud precipue spectaui, et hoc potissimum nomine Cassiano me addixi, ut in gratiam, et obsequium commilitonum et confratrum meorum, ordinis, inquam, Benedictini cenobitarum  plerasque, ac precipuas Regulas sanctissimi Patris nostri Benedicti, quantum in me esset, Deo iuuante, prout se dedit occasio, ex Cassiano explicarem, et complures eius locos ad Cassiani  scripta, uelut ad prototypum suum referrem, ac reuocarem. Unde liquido apparet, quanta cura, quam pia et solerti emulatione sanctissimus pater Benedictus ueteres monachos imitari studuerit, et eorum uestigiis insistere, suoque exemplo et institutione suos cenobitas ad eorum imitationem prouocare.

u. Ad hec sententias illustriores Cassiani similibus sententiis et elogiis SS. Patrum Basilii, Hieronymi, Augustini, Gregorii, aliorumque passim illustraui, et roboraui, et ex illis nonnullas selectiores et breues, uelut stellulas splendidiores, in unum collectas, et ordine digestas ad calcem operis seposui, quo et facilius memorie mandentur a iunioribus, et tenacius infigantur.

uI. Ad extremum, ne quid lectorem in huius operis  decursu remorari uel offendere, uel quouis modo errorem inducere posset, preter nostras annotationes, etiam alias obseruationes, et censorias notas tum Cuychii, tum Ciacconii adiungendas, et ad calcem itidem suo ordine collocandas duxi, quibus ant dotis monitus quilibet Cassianam deinceps inoffenso pede percurrat, nichilque, quod ad operis perfectionem uel animi sui securitatem pertineat, amplius desideret. Quas quidem obseruationes diligenter iis prelegendas suadeo et moneo, qui non usque adeo in his uersati, libros presertim Collationum, aliosque utilissimos, et a SS. Patribus, Benedicto Thoma Aquinate, aliisque, ut dictum est, teri solitos, utiliter ac salubriter uersare uoluerint. Subiecit igitur notas suas singulis statim capitulis, doctas ubique et frugi plenas. Prefationem precedit epistola  eius dedicatoria ad Philippum Cauerellium cenobii uedastini apud Atrebates tunc presulem, data ex ede ipsius et prepositura S. Michelis, apparitionis feriis CIC. IC. CXu. Addita est etiam Cuychii prefatio. Utriusque tomi limen obsitum est carminibus gratulatoriis et anagrammaticis ad editorem, inter que etiam unum in secundo tomo, quod proprio commentario instructum est. Titulus tabula ex ere sculpta impressus est.



1617.

Lugduni, sumpt. Laur. Durand; in-fol. Io. Cassiani uite Patrum ex libris eius de Institutis Renuntiantium et Collationibus excerpte. In Herib. Rosweydi uitis p. 563.



1628.

 Colonie Agripp., sumpt. Ant. Hierat, in-fol. Io. Cassiani presb. Massiliensis de Institutis cenobiorum libri Iu, etc.: omnia ex recogn. Alardi Gazei. In Bibl. PP. T. u. part. II.



1628.

Atrebati, apud Io. Bapt. et Guilielmum Riuerios, sub signo Boni Pastoris; in-fol.

Noua editio ab eodem denuo recognita, et a mendis, que irrepserant in priori, repurgata: commentariis ipsis tertia parte auctioribus illustrior reddita: nouoque insuper in libros de Incarnatione, qui desiderabatur, commentario locupletata.

Preter ea, que in titulo promissa sunt, nouo etiam ordine singula sunt disposita. Sic post Institutiones statim Collationes cum Doctrina Dionysii  Carth. et Prosperi libro de Gratia sequuntur. Post que inserta sunt Celestini pape pro Prospero et Hilario, de Gratia Dei epistola ad quosdam Galliarum episcopos, item Canones concilii secundi Arausicani, circa tempora Leonis pape primi de libero Arbitrio, etc., et D. Prosperi epistola ad Augustinum. Mox rursus post Cuychii et Ciacconii obseruationes legitur postremum de Cassiani doctrina Annotamentum excerptum ex Didaci Aluarez lib. I Disp. 2. § 3, de Auxiliis diuine gratie et uiribus liberi arbitrii. Tum demum libri uII de Incarnatione, Regula S. Pachomii, Flores ex Cassiano usque ad Indices exhibentur exclusis ab hoc corpore, que ex contentis prime editionis in hoc nouo elencho desunt. Textus per singula capitula  ut in prima notis distinctus est, que columnis binis impresse sunt. Titulus adest duplex, prelo alter, alter ere impressus.



1642.

Parisiis, apud Laur. Cottereau; in-fol. Ioan. Cassiani opera omnia cum commentariis Alardi Gazei, etc. Cat. Bibl. Reg. Paris. et Bibl. Ios. Renati Imperialis card.



1677.

Lugduni, apud Anissonios; in-fol. Io. Cassiani Opera omnia ex ed. Alardi Gazei; in Bibl. Max. PP. tomo uII, p. 17 seqq.



SAECULO XuIII.



1711.

Parisiis, in-fol. Ioannis Cassiani Collatio XIII, de  Protectione Dei; cum Operibus Prosperi Aquit. p. 283 seqq.



1722.

Francofurti, sumpt. Thome Fritschii; in-fol. Io. Cassiani Opera omnia ex ed. Alardi Gazei. Cat. Bibl. Casanat.



1733.

Lipsie, apud Wetstenios et Smith; in-fol. Io. Cassiani Opera omnia cum commentariis D. Alardi Gazei cenob. uedast. ord. S. Bened. Que editio ab eodem denuo recognita, commentariis ipsis tertia parte auctioribus illustrior reddita: nouoque insuper in libros de Incarnatione, qui desiderabatur, commentario locupletata.

Ut titulus ostendit, altera Gazei editio accurate  expressa est; quod prelo Amstelodamensi factum esse ex nitore typorum et insigni Westeniano in titulo impresso colligimus. Charta tamen aspera est et cruda.



II. uersiones.



1563.

uenezia, per M. Tramezzino; in-4o. »Opera di Cassiano Eremita delle Costitutioni et Origine de' Monachi, e de' Remedi e Cause di tutti i uizi, doue si recitano uentiquattro ragionamenti de' nostri antichi Padri . . . tradotta per Fr. Benedetto Buffi., Eremita de' Camaldoli di Latino in uolgare.« Cat. Bibl. Casanat.



1663.

Paris, chez Charles Saureux; in-8o. »Les  Conférences de Cassien traduites en françois par De Saligny.« Cat. Bibl. Reg. Paris. Eamdem uersionem ab eodem bibliopola a. 1665 II tomis emissam Cat. Bibl. Telleriane, nec non aliam 1682. Lugduni ap. Io. Matth. Martinum II tomis, Catal. Bibl. Casanat. laudant. Obseruant Benedictini Collationem XIII a traductore iustis de causis esse resectam.



1667.

Paris, chez Ch. Saureux; in-8o. »Les Institutions de Cassien traduites en françois par De Saligny.«



III. Codices.

Hic eos solummodo notare licet, quos Cuychius  adhibuit, quippe qui non solum non sibi fas esse tredidit lectores celare, ubi et quo iure a se textus mutatus sit, quod non nisi omnibus mss. exemplaribus consentientibus fecit, sed etiam ultro uarias lectiones, de quibus ipse statuere non auderet, aliorum iudicii exercendi gratia apposuit. Sunt autem numero sex, quos describere tamen non sustinuit.

I. Codex Affliginiensis abbatie in Brabantia.

II. Codex canonicorum regul. in Corsendonck in Brabantia.

III. Codex Bethleemitici monasterii canonicor. reg. prope Louanium.

Iu. Codex canonic. regul. in Busco Domini Isaac prope Niuellam.

u. Codex Plantinianus.

 Utinam uero Ciacconius quoque octo, quos contulisse professus est, uaticanos codices hoc saltem modo indicasset.



Iu.

Postremo loco nobis commemorandus erit liber, cuius seria quidem professio ea fuit, ut Cassianum post omnium superiorum editorum labores, correctiorem tandem, locupletiorem et auctiorem sisteret, sed cuius auctor nequaquam eam, quam sibi sperabat gratiam apud doctos iniit. En titulum: S. Ioannes Cassianus illustratus, siue Chronologia uite S. Ioannis Cassiani abbatis, et monasterii S. uictoris ab eodem Massilie conditi, primarie inter Occidentalia cenobia antiquitatis, ab anno Christi CCCCXX. Opera et studio P. Ioannis Baptiste GUESNAY Aquensis,  theologi e Societate Iesu. Accedit Elenchus sanctorum, uirorumque illustrium et abbatiarum, prioratuum, cellarum, ecclesiarum ab eodem monasterio dependentium. Item Onomasticum rerum et uerborum difficiliorum in Commentariis S. Cassiani. Lugduni, sumpt. Antonii Cellier. 1652, in-4o.

Caue uero ne quid simile illi opere hic exspectes, quam sub eadem epigraphe Chiffletius nauauit Paulino Nolano. Scilicet que ad Monasterium spectant, ea quidem satis bene se habent, ut ab auctore in his rebus diutissime uersato et documentis uetustis abundante exspectari potest  . Sed que de Cassiani uita disserit, ingenii se ipsum ludentis figmenta sunt et dudum ab omnibus explosa. Que noua autem super Cassiani doctrina attulerit, optime ex ipsius  uerbis intelliges. Fatetur Guesnaius, operam editorum Cassiani non laudare, animi esse ingrati: attamen nondum ita dignitati illum esse restitutum, quin ne perire quidem tacite obscureque plura in eo genere concederetur, et alios preterea oculos et manus postularet. Nunc ergo sperare se correctiorem multo, locupletiorem et auctiorem quam uspiam antea eum proditurum. Nam id uideor posse, inquit, in his controuersiis haud temere profiteri, satis me idoneum censeri testem debere, quamquam de cetero tenuitatem meam neque ignoro, neque inficior, quoniam  dere agitur, que maxime antiquis e codicibus et schedis pendeat, in quibus per annos plus duodecim diligentia quam maxima assidue uersatus sum et nactus sum Tabularia sane quam luculenta iisque potissimum instructa monumentis, quibus monasterii S. uictoris Massiliensis eiusque patriarche et conditoris S. Cassiani initia fideliter et copiose explicata conseruantur. Quibus item partibus sit auctior, facile est colligere et iudicare ex commentariorum, quos in lucem edere instituimus, accessione. uitam S. Cassiani et res preclare gestas uix ab historicis ueteribus delibatas et maiori ex parte ignoratas ex eius scriptis fideliter collectas primo commentario in multa capita descripsimus. Tum alterum subiecimus, in quo apertissime redarguitur inconsideratissima quorumdam temeritas, que sibi tantum  ius censendi et iudicandi de antiquorum scriptis usurpauit, ut ex ipsius Cassiani egregiis lucubrationibus, preter ea que S. Prosper iure refellit et erroris coarguit, magnam partem pro libidine aut indigne resecari uoluerint, aut illius, quales nunc sunt, non esse reclamauerint atque suis ipsorum censuris uanisque commentis in infimas uilium scriptorum classes redegerint. Alterum de eius gloria commentarium nouo quodam modo ueluti summam quamdam operis, rerum temporumque ordine seruato, contextum calci huius tomi I  adiecimus, ut palam fiat in ore omnium quantis pre sanctitate et doctrina uirum prosequeretur honoribus ac studiis Ecclesia. uoluimus etiam inusitatas uias indagare, tritas relinquere interpretandi eius sententias ex consuetudine aliorum Doctorum  in explanandis ceteris Patribus, nec metiendi eas ut quidam indocti aut longitudine aut contractione orationis, aut ambiguitate, aut inflexione, aut immulatione uerborum. Constat opus duobus libris, quorum primus capitibus LXIu Effigiem S. Cassiani, siue Ideam uite Religiose proponit, alter de Gloria et Beatitudine eiusdem XXIX capitibus agit. Atque his inscriptionibus librorum satis mentem suam declarasse uideri auctor possit. Que frugi in iis sunt, ea ferme continentur in octo posterioribus libri primi capitibus, quorum titulos hic apponamus. uidelicet caput 57 inscribitur De Cassiani scriptis. uera et legitima Cassiani opera que exstant? Caput 58: Que dubia et spuria? Caput 59: Quo loco, tempore et idiomate scripserit. Caput 60: Illustratur Religiosa disciplina  eorumdem preclaris Institutionibus et exemplis, et multum pietas publica promouetur. Caput 61: Collationes publicate Massilie primum tum alibi diuersis temporibus ingentes excitant animorum motus. Caput 62: An ille idem qui a suo fonte fluxit Cassianus, doctrine integer ac liture purus ad nos usque peruenerit? Quod contra Baronium asseritur. Caput 63: An aliquos habuerit Cassianus beneuolos ac benignos interpretes ac defensores. Ubi longa series Theologorum recensetur, que minus caute a Cassiano enuntiata in meliorem partem interpretari conati  sunt, cuius quidem interpretationis Fraternitatem Iesu ab omni tempore patronam sese exhibuisse constat. Caput 64: Errare Doctores Catholici possunt citra heresis labem. Atque hic finis est totius eius disputationis et dice, quam in uerbis supra allatis omnibus,  qui non ubique Cassianum orthodoxa sapere fateantur, intendit: Rationabiliter, inquit, debemus Catholicorum dicta in benigniorem partem quam possumus interpretari; hereticorum uero in odium eorum perfectum iuxta ipsorum heresim estimare.





PRAEFATIO R. D. HENRICI CUYCHII.

 Non est apud me dubium, beneuole et candide lector, quin studium hoc et labor quem in D. Ioanne Cassiano illustrando, et ueterum codicum auctoritate ab innumeris mendis, que uel scriptorum ac typographorum incuria, uel alias ob causas irrepserant,  repurgando recognoscendoque exantlauimus: apud complures, qui Auctorem hunc nostrum heretice labis insimulant, improbabitur. Nam et Gelasius pontifex dist. Xu, cap. Sancta Romana Ioannis Cassiani opuscula inter apocrypha numerat. Et beatus Prosper contra tertiam decimam Collationem, que Pelagiane hereseos reliquiis pene tota respersa est, libellum edidit, cui titulum inscripsit, contra Collatorem. uerum sicut negari non potest obscuriora aliquot loca, et errores, tam in ista tertia decima, quam in plerisque aliis Collationibus inueniri: quos nos ad calcem totius operis annotauimus, et ne imprudens lector in eos impingeret, censorias notas, ac ueluti antidota et amuleta quedam subiecimus: ita constanter affirmamus, hos non tam ipsi Cassiano,  quam Collatoribus, quos ille ita opinatos fuisse scribit, imputandos esse. Nam hoc in primis ipsa eius prefatio, que Collationibus premittitur, coarguit: in quase non sua, sed SS. Patrum et anachoretarum instituta fideli sermone narraturum pollicetur. Ea propter Collationis uigesime capite decimo, posteaquam commemorasset de Theona abbate, quod diuortio ab uxore facto ad anachoreticam uitam sese traduxerat, ita subiecit: A lectore hoc primum deposco, ut siue hoc ei placeat, siue displiceat, me quoquo modo a calumnia alienum esse concedens in suo hoc facto, aut laudet, aut reprehendat auctorem. Ego autem qui non meam super hac re sententiam prompsi, sed rei geste historiam simplici narratione complexus sum; equum est ut sicut mihi de  eorum qui hoc factum probant, laude nichil uindico: ita eorum qui id improbant, non pulser inuidia. Quod etsi non passim ubi Collatorum recenset errores admonuerit, omnem tamen errandi suspicionem a se sustulisse uidetur, quando se non sua, sed illorum quos loquentes introducit placita, ea qua ab eis acceperat fide narraturum, in ipso totius operis exordio promisit. Ut omittam quod in ipsis Collationibus frequenter dissone, discrepantes, et pugnantes de gratia Christi sententie habentur. Nam alii exclusa gratia pene omnia referunt ad liberum arbitrium, alii contra sic commendant gratiam, ut liberum arbitrium exclusisse uideantur. Quam sententiarum contradictionem non tantum in tertia decima  Collatione, sicut a B. Prospero obseruatum est, sed in aliis etiam subinde licet deprehendere. Nam Collationis tertie cap. decimo Paphnutius abbas ita loquitur: Per quod manifeste probatur, et initium nostre salutis Domini uocatione fieri, dicentis, Exi  de terra tua: et consummationem perfectionis ac puritatis ab eodem similiter tribui, cum dicit, Et ueni in terram quam monstrauero tibi: id est, non quam tu ex temetipso nosse, uel industria tua poteris reperire; sed quam ego tibi non solum ignoranti, sed etiam non inquirenti monstrauero. Et cap. 12: Nullus iustorum sibi sufficit ad obtinendam iustitiam, nisi per momenta singula titubanti eidem et corruenti fulcimenta manus sue supposuerit diuina clementia. Quibus licet adiicere ea que in consequentibus aliquot illius Collationis capitibus habentur: et que habet abbas Daniel Collat. 5 cap. 15, et abbas Serenus Collat. 7 cap. 20. Que omnia et his similia loca complura, cum ex diametro aduersentur iis que in tertia decima Collatione de Christi  gratia Cheremon Abbas sensisse scribitur, non possum in animum meum inducere Ioannem Cassianum, qui, sicut libri de Christi Incarnatione ab illo scripti testantur, et in confutandis hereticorum opinionibus, et in stabiliendis et confirmandis nostris, summa ingenii dexteritate pollebat, horum sententiis etiam inter se pugnantibus ac dissidentibus astipulatum fuisse. Exiguam enim admodum recte iudicandi facultatem habuisset, si hanc opinionum pugnantiam que in Collationibus cernitur, uel non aduertisset, uel ab ea sibi non cauisset. Accedit quod in hisce libris de Incarnatione uerbi, quos sub finem uite scripsit, rogatus a S. Leone Romane urbis archidiacono, qui Cassiano contemporaneus ac postmodum Romanus  pontifex fuit eius nominis primus, aduersus Pelagianum quemdam Antiochenum episcopum disputat, sicut ex sexto et septimo libri sexti capitibus, et ex 31 cap. libri ultimi manifestum est. Cuius errores lectissimis optimisque argumentis ita insectatur et confutat, ut hinc liquido appareat ipsum Pelagiane secte nequaquam patrocinatum fuisse. Nec ferendum est, quod quidam illum a beato Chrysostomo propter huiusce erroris suspicionem explosum, ablegatum, uel eiectum fuisse asserunt, presertim cum nulla istius sue suspicionis euidentia aut certa documenta proferant: et ipse Chrysostomus quoque propter sui temporis grassantes hereses liberi arbitrii uires nonnumquam ita extollat, quasi gratie Christi iniquior fuisse uideatur: quamquam secus  res habeat. Quapropter cum incerta omnino sit istius discessus causa, et ex fine septimi libri de Incarnatione palam sit Cassianum, diuum Chrysostomum uti optimum et probatissimum magistrum suum semper ueneratum fuisse, temerarium esse censeo, sinistri et incerti quidpiam de eo suspicari. Aut enim per hereticos ab Ecclesia Constantinopolitana, siue Ierosolymitana eiectus est, ut auctor est uolaterranus; aut solitudinis desiderium ipsum impulit, ut in Narbonensem Galliam  ignotam sibi prouinciam secederet, ibique duo monasteria, uirorum alterum, et alterum mulierum conderet; aut denique propter studia ingenuarum disciplinarum, et morum grauitatem, Massiliam commigrauit: quemadmodum Romani  quoque pro Attica peregrinatione ad disciplinas capessendas Massilioticum gymnasium petebant. Usque adeo enim in ea urbe morum grauitas ac maturitas, et honesta studia floruerunt, ut Plautus in Casina, Massilienses mores tamquam optimos et probatissimos dixerit. Eadem quoque studia et mores mirifice commendat Marcus Tullius, cum alibi, tum precipue in oratione pro L. Flacco: cuius hec sunt uerba: Neque uero te, Massilia, pretereo, que L. Flaccum militem questorem cognouisti: cuius ego ciuitatis disciplinam atque grauitatem, non solum Grecie, sed haud scio an cunctis gentibus anteponendam iure dicam. Que tam procul a Grecorum omnium regionibus, disciplinis, linguisque diuisa, cum in ultimis terris cincta Gallorum gentibus barbarie  fluctibus alluatur: sic optimatum consilio gubernatur, ut omnes eius instituta laudare facilius possint, quam emulari. Porro quam recte Cassianus ipse de Christi gratia senserit, alia eius opera testantur: in quibus non quid alii opinati fuerint sicut in Collationibus, sed suam ipsius sententiam exponit; id quod etiam in primis duabus censoriis notis a nobis annotatum est. Inter ea uero opera in quibus ex propria loquitur sententia, preter Monasticarum Constitutionum libros quatuor, et libros octo de uitiis capitalibus, septem illi de uerbi Incarnatione libri sunt annumerandi. Hos enim ab ipso Cassiano editos et conscriptos esse nemo addubitabit, qui illos diligenter lectitarit, et istud orationis filum cum prioribus eius operibus comparauerit.  Ut interim silentio preteream libros hos a Trithemio et Gennadio, qui illustrium uirorum Indices descripserunt, inter opera Cassiani numerari. Priores uero libri hoc consilio ab eo scripti esse uidentur, ut in iis uite pie, religiose et monastice certam quamdam absolutamque formam posteris traderet, digni idcirco qui numquam de manibus maxime religiosorum deponantur; propter sancta salutariaque que continent dogmata et exempla. Cuius rei locupletissimos testes habemus diuum Benedictum, Dominicum, Thomam Aquinatem, Dionysium Carthusianum, Ignatium Societatis Iesu primum auctorem, ceterosque uite sanctimonia et monastica perfectione insigniter claros: qui Auctoris huius lectione  mirifice recreati, in eius preceptionibus, institutis, et Collationibus perdiscendis, et ad usum applicandis omne suum studium collocauerunt. Reliqui autem qui sub nomine Cassiani circumferuntur libri; utpote Theologica Confessio, que ei a quibusdam tribuitur, De conflictu uitiorum et uirtutum liber, qui apud Dominicanos Leodienses Cassiani intitulatur: et si qui alii inueniantur, a nobis sunt pretermissi: tum quod apud Gennadium et Trithemium non inueniantur Cassiano attributi, tum quod illius stylum non redoleant. Sequitur, ut exponam utro idiomate, Grecone an Latino scripserit Cassianus: nam et hoc apud quosdam, propter Trithemii, ut opinor, auctoritatem in questionem uerti uideo: quamquam non magnopere laborandum sit in istius  questionis dissolutione. Nam ipse Cassianus in prefatione Collationum suarum manifestum nobis prebet testimonium quod Latino sermone scripserit. In ea siquidem Leontium pontificem et Elladium fratrem alloquitur in hec uerba: Obtineant orationes uestre ab eo qui dignos nos uel uisu eorum, uel discipulatu, uel consortio iudicauit, ut nobis earumdem traditionum memoriam planam, et sermonem ad dicendum facilem conferre dignetur: quo tam sancte eas, tamque integre quam ab ipsis accepimus explicantes, ipsos quodammodo in suis institutis incorporatos, et quod maius est, Latino disputantes eloquio uobis exhibere possimus. Et Collationis tertie capite quinto decimo, proferens illud Apostoli, Sufficientia nostra ex Deo est; quod  minus Latine, inquit, sed expressius dici potest: Idoneitas nostra ex Deo est. Quamquam enim in commemorandis et citandis sacre Scripture sententiis fere sequatur LXXII Interpretum lectionem, et multe passim obscure et Grecolatine uoces inter legendum sese offerant: quarum catalogum et interpretationem post finem totius operis adiunximus: quia tamen prope Massiliam, ubi etiamnum eius memoria celebris habetur, et non in Grecia, et ad episcopos Gallie Latinos scribebat, non alio quam Latino sermone, in quo illi uersati erant, et in quo ipse iam quoque prope Massilioticum gymnasium habitans tritus erat, uti debuit. Sed neque de interprete Cassiani umquam auditum est, neque ullum hactenus Grecanicum exemplar, siue scriptum, siue  excusum, quod nobis quidem uidere licuit, in lucem datum. Iam uero quod ad ipsius Cassiani lectionem attinet, eam nos ab infinitis propemodum erroribus ac mendis, ex collatione ueterum mss. exemplarium, et D. Dionysii Carthusiani paraphrastica translatione, que multis in locis mss. codicibus conformis est, uindicauimus: quemadmodum ex castigatoriis notis, quarum tabulas post finem operis exhibemus, animaduertere licet. Capitum partitio, que multis in locis mss. exemplaribus ab excusis diuersa est, Dionysiane paraphrasi fere consentanea est: nos tamen ab ea distinctione, que hactenus in impressis libris inuenitur, duximus non temere recedendum fuisse: preterquam quod libros de Incarnatione  hactenus indistinctos, in capita digesserimus. His omnibus adiecimus duos indices nouos ex uniuerso Cassiani opere a nobis collectos: priorem, explicatarum ab Auctore diuine Scripture sententiarum; posteriorem, insignium et memorabilium rerum. Superest, amice et candide lector, ut laborem  hunc nostrum eodem animi candore quo a nobis affertur, suscipias; eoque ad Dei honorem et Reipubl. ac anime tue salutem feliciter fruaris. uale. Louanii ex nostro Albarum Dominarum monasterio Calendis Martiis anni 1578.





PRAEFATIO ALARDI GAZAEI  .

 Cassianum, ecce, toties cusum et excusum denuo recudimus, et nouo schemate nonnichil adornatum rursus in lucem damus. Mirabuntur, sat scio, permulti: et alii quidem inanem operam, alii temeritatem fortassis incusabunt, quod post alias editiones  adeo recentes et uulgatas idem opus aggredi, et uelut actum agere, aut Sisyphi saxum uoluere uideamur. Nam, ut anteriores et antiquiores preteream, edidit  non ita multis abhinc annis hec Ioannis Cassiani opera ex Plantini typographia a multis mendis expurgata R. Do. Heinricus Cuychius theologus Louaniensis, postea episcopus Ruremundensis, additis etiam ad quedam loca censoriis notationibus perquam eruditis, nec non obscurarum quarumdam uocum ac sententiarum elucidatione, que passim multorum manibus teruntur et circumferuntur. Edidit et paulo post Petrus Ciaconius presbyter Toletanus a Baronio  commendatus; eaque nouis etiam notationibus, et  censuris, aliisque additamentis auxit et illustrauit: que Rome primum edita , demum ex Lugdunensi editione ante paucos annos huc delata accepimus . Quorsum igitur hec noua et tam prepropera editio? et quis eam primo aspectu  non suggillet, aut suspectam habeat, que superioribus adeo recentibus, et tantum non a prelo sudantibus importuna se obtrudit? His accedit quod et Auctor ipse aliquibus fortasse uel suspectus, uel minore loco habendus uideri possit ob ueterem illam, et uulgatam de gratia Dei et libero hominis arbitrio controuersiam, aliasque causas non incognitas: unde ipsum potius delitescere, quam toties in publicum prodire forsitan expediat. Cur igitur in eo rursus excudendo et expoliendo tantus labor impensus? uerum equiores spero iudices, et censores, qui et Cassianum ipsum probe norint, et quid in hac editione pre ceteris prestitum sit, accurate cognouerint. Quod antequam exponere aggrediar, consentaneum  existimaui primum de Auctore, tum de opere pauca prefari, que tum ex ipso, tum ex aliis auctoribus collecta non parum ad eius commendationem momenti afferant, et lectoris animum nonnulla antiquitatis et historice ueritatis cognitione informent simul et oblectent. De Auctore multa sunt in elogiis uirorum illustrium, que prefationi subiiciemus, obseruatu digna. Nomen ipsum et cognomen, genus, ordo, munus, dignitas, denique sanctitatis titulus eidem a quibusdam attributus. Que omnia ut ordine prosequamur, et nonnichil elucidemus; in primis quod ad nomenclaturam attinet, prima obseruatio est, usitatius hunc cognomine, quam nomine a maioribus uocitari solitum. Nam Gennadius, et Cassiodorus, atque alii nonnisi Cassianum nuncupant  : cum tamen, auctore D. Prospero, constet appellatum esse Ioannem, proprio scilicet nomine; cognomento uero Cassianum: qua itidem nuncupatione Trithemius atque alii usi sint.

Secundo loco inscribitur natione Scytha: pro quo Honorius Afrum nominat ; forte quia Scythiam in Africa sitam existimarit, quam alii in Asia collocant ?? Qua occasione plura de Scytharum gente ac regione dicenda forent; uerum, iis omissis que nichil ad instituti nostri rationem attinent, ex ea sane nomenclatura multorum testimonio comprobata, coniecturam capere  mihi uideor haud improbabilem, Cassianum nostrum, opera D. Chrysostomi ad fidem et religionem catholicam conuersum, in eius obsequium et disciplinam concessisse . Nam de hac Scytharum conuersione per B. Ioannem Chrysostomum procurata et perfecta hec tradit Theodoretus Hist. lib. u, cap. 30: Cum uideret, inquit, gentem Scythicam doctrine Ariane laqueis irretitam teneri, molitus est sedulo inde eam eripere. Ad quam predam capiendam hanc uiam excogitauit. Complures qui eadem lingua loquebantur, presbyteros, diaconos, et lectores ordinauit, illisque unam tribuit Ecclesiam, quorum opera multos errore lapsos Ecclesie reconciliauit. Et cap. sequenti: Cum accepisset Scythas qui Nomade uocantur, quique propter Istrum  accolebant, sitienter quidem salutem appetere; sed habere neminem, qui sitim suam salutaris doctrine fluentis restingueret, uiros laborum Apostolicorum imitatores conquisiuit, eosque illis erudiendis prefecit. Hec ille. Quibus sane cum Gennadii aliorumque testimonio collatis, et rationis lance perpensis, uix est ut quisquam iure dubitet horum alterum admittere, et ratum habere, aut Cassianum e Scythica gente oriundum inter suos gentiles, opera et industria D. Chrysostomi, ut dictum est, fuisse ad fidem orthodoxam traductum; aut, quod maius est, ab eodem cuius discipulus effectus fuerat, ad conuersionem sue gentis cum aliis presbyteris ac diaconis fuisse ordinatum ac destinatum. At de hoc discipulatu  et ordinatione postmodum. Nunc ut ordini et rationi temporum, ac rerum gestarum, qua possumus, insistamus, nemini dubium esse potest, quin Cassianus, antequam in Chrysostomi discipulatum, siue disciplinam concederet, multo tempore, uel ab ipsis pueritie annis inter monachos tum Aegyptios, tum Palestinos uersatus fuerit, et primis tum religionis Christiane, tum monastice institutionis rudimentis ab eis imbutus, atque adeo monasticam uitam complexus, et monachus effectus. Id enim ipsemet pluribus in locis disertissime tradit: primum in prefatione ad Castorem episcopum , ubi inter alias causas cur eius uoto ac desiderio in recolendis et enarrandis monachorum institutis,  que per Aegyptum et Palestinam obseruari conspexerat, minus idonee et accurate tum temporis respondere posset, secundam hanc affert. Quod ea, inquit, que a pueritia nostra inter eosdem constituti, atque ipsorum incitati quotidianis adhortationibus et exemplis, uel agere tentauimus, uel didicimus, uel uisu percepimus, minime iam possumus ad integrum retinere, tot annorum curriculis, ab eorum consortio et imitatione conuersationis abstracti. Nec minus aperte Collationis undecime cap. 1, ubi sic exorditur: Cum in cenobio Syrie consistentes, post prima fidei rudimenta, succedentibus aliquatenus incrementis, maiorem perfectionis desiderare gratiam cepissemus; statuimus confestim Aegyptum petere, ac remotissima etiam Thebaidos eremo penetrata, sanctorum plurimos, quorum  gloriam fama per uniuersa diffuderat, si non emulandi studio, agnoscendi saltem inuisere. Igitur ad oppidum Aegypti, cui Thennesus nomen est, emensa nauigatione peruenimus. Hec ibi. Rursus Collat. 17  per multa capita luculenter ostendit quam fuerint solliciti Germanus et Cassianus de reditu ad suum cenobium, et quam diligenter hanc illis curam exemerit abbas Ioseph. Addit proinde Cassianus cap. 31 eiusdem Collationis hec uerba: Licet parum deinceps essemus de nostra promissione solliciti; tamen expleto septem annorum numero, sponsionem nostram gratanter impleuimus. Excurrentes namque ad cenobium nostrum, illo tam tempore, quo de impetrando ad eremum reditu fiduciam gerebamus, etc., pristinam redintegrauimus caritatem, tandemque  ad plenum aculeo nostre sponsionis euulso, ipsis quoque cum gaudio prosequentibus, ad Scythice secreta solitudinis remeauimus. Ex quibus omnibus clarissime patet Ioannem Cassianum, cum pene puer esset, fidem Christianam et monasticen inter monachos esse complexum, et monastice obedientie legibus astrictum , idque in cenobio Syrie, quod alibi expressius uocat Bethleemiticum, id temporis celeberrimum: cuius etiam alias sepius meminit , nec non sue renuntiationis, professionis, et institutionis monastice ibidem suscepte. In quo quidem cenobio arctiorem quamdam iniisse uidetur amicitiam et societatem cum Germano eiusdem professionis  et cenobii monacho, licet fortasse seniore ac prouectiore. Ex quo illud consecutum est, ut uix biennio ibidem peracto, siue maioris perfectionis desiderio, siue alia quauis ex causa, ut SS. patres et anachoretas, tum Aegyptios, tum alios, in remotis et abditis locis degentes, et sanctitatis fama celebres inuiserint, obtenta seniorum licentia, de monasterio egressi ambo longam et perdifficilem peregrinationem simul inierint, et plerasque Aegypti, Scythie, aliasque solitudines peragrarint, et cum multis ac sanctioribus patribus habito familiari colloquio et congressu de rebus diuinis, ac salutaribus presertim ad uite monastice perfectionem spectantibus magna animi propensione ac deuotione contulerint. Unde et scribendi Collationes Patrum ipsi Cassiano  postmodum orta occasio simul et argumentum. Nihil enim aliud Collationum uocabulo, quam familiares congressus sermonesque cum illis patribus habitos, salutaresque institutiones priuatim ab illis acceptas uoluit intelligi. Et hec quidem ex multis Collationum locis certa et indubitata redduntur. Nam Collationis prime c. 1 de hac peregrinatione, et Germani illius indiuidua societate ita scribit: Cum in eremo Scythi, abbatem Mosen, etc., institutione eius fundari cupiens expetissem una cum sancto abbate Germano, cum quo mihi, ab ipso tyrocinio ac rudimentis militie spiritualis ita indiuiduum deinceps contubernium tam in cenobio, quam in eremo fuit, ut cuncti ad significandam sodalitatis, ac propositi nostri parilitatem pronuntiarent unam mentem atque animam  duobus inesse corporibus, pariterque ab eodem abbate  edificationis sermonem fusis lacrymis ambiremus, etc. Rursus Collationis decime sexte cap. 1, percunctanti abbati Ioseph num fratres germani essent, responderunt: Non carnali, sed spiritali fraternitate se esse deuinctos, et ab exordio renuntiationis sue tam in peregrinatione, que ab utroque fuerat obtentu militie spiritalis arrepta, quam in cenobii studio indiuidua semper coniunctione sociatos. Collationis undecime cap. 1 narrant de cenobio Syrie  in quo degebant, Aegyptum petiisse, ac remotissimam Thebaidis eremum penetrasse, atque inde in ulterioribus Aegypti partibus plurimos patres conuenisse aut salutasse. Denique eiusdem Collationis capite 5 hec  ad abbatem Cheremonem Germanus ille suo et Cassiani nomine: Debet hoc saltem labor tanti itineris obtinere, quod huc de Bethleemitici cenobii rudimentis, institutionis uestre desiderio, et profectus nostri amore properauimus. Hec ille. Quantum uero temporis in hac tam longinqua profectione transegerint, etsi certo definiri non possit, quod nusquam reperiatur expressum, tamen ex eo quod Collatione 17 cap. ult. profitentur se in sola Thebaidis regione et eremo septennium expleuisse, consentaneum est non modicum temporis spatium relique peregrinationi fuisse impensum; ut mirum non sit, si pro tam diutina et tot annos continuata anachoretarum et eremitarum consuetudine, consortio, et cohabitatione titulum  etiam eremite Cassianus apud plerosque obtinuerit. uerum qua ratione , quaue occasione Cassianus cum suo Germano ex tam longa peregrinatione in Ioannis Chrysostomi potitiam ac lamiliaritatem deuenit, et inter eius discipulos cooptatus est? Etsi nichil hic certi compertum habeam, crediderim tamen id duabus ex causis, uel utralibet illarum accidisse, uel quod de eorum sanctitate ac religionis feruore certior factus Chrysostomus eosdem ad se euocarit, ut eorum doctrina, consilio, et opera monachos quosdam Origenistas, qui his temporibus in Oriente uarias turbas excitabant , ad saniorem mentem reuocaret: quod maxime in uotis habebat: cum e diuerso Theophilus Alexandrinus durius cum eis agendum decerneret.  Unde simultates et magna dissidia inter hos patres exarserunt: uel potius, quod iidem Germanus et Cassianus, cum eadem tempestate in Aegypto, necnon Palestina, due monachorum factiones, puta Anthropomorphitarum et Origenistarum, mutuis odiis et altercationibus decertarent, ne forte in hanc uel illam partem declinantes, in errorem abducerentur: et quemadmodum Apostolus ait , ne in uanum currerent, aut cucurrissent, sue fidei et saluti consulentes ad B. Chrysostomum patriarcham, ut precipuum Orientalis Ecclesie doctorem et ueritatis antesignanum confugerint, a quo humaniter excepti et in catholica doctrina confirmati, deinceps in eius obsequio, et disciplina perseuerarint. Ut se res habeat, certe Cassianum D. Chrysostomi  discipulum exstitisse non modo Trithemius aliique testantur: sed et Cassianus ipsemet ingenue agnoscit, ac profitetur; immo quidquid ipse sciret, eidem liberaliter acceptum refert sub finem operis de Incarnatione , ubi inter alia de Chrysostomo preclare dicta: Ille, inquit, denique ipse uobis etiam hec, que a me scripta sunt, commendet: quia hec que ego scripsi, ille me docuit, ac per hoc, non tam meum hoc quam illius esse credite: quia riuus ex fonte constat, et quidquid putatur esse discipuli, totum ad honorem referri conuenit magistri. Hec, et alia ad Constantinopolitanos magna cum laude Cassianus, quibus memoriam sui magistri Chrysostomi grato admodum ac propenso animo prosecutus est.

Sed iam ad quartum, qui in predictis elogiis eidem  ascribitur, honorarium, titulum ueniamus; diaconii, inquam, siue diaconatus. Quem enim cum sua gente Scythica per salutarem et orthodoxam doctrinam pius ille pater in Christo forte genuerat: uel certe, ut sapiens magister in discipulum et doctrine sue alumnum allegerat, eumdem, ut episcopus, dignum hoc munere ac ministerio iudicauit. Id, preter Gennadii ac Trithemii assertiones, Cassianus ipse sibi gratulabundus agnoscit loco supra citato, ubi se adoptatum a beatissime memorie Ioanne in ministerium sacrum, atque oblatum Deo commemorat. Idemque confirmat Theodorus diaconus Rom. apud Palladium in dialogo. Quidni uero hic etiam aliquid amplius autumemus, et dum Cassianum  a Ioanne patriarcha Constantinop. diaconum ordinatum audimus, non modo diaconii ordine ac munere initiatum, sed et archidiaconatus dignitate auctum, cumulatumque sentiamus? Cur enim non etiam subdiaconus ab eodem diceretur ordinatus: nisi ut diaconus antonomastice, id est, archidiaconus, seu primus inter diaconos intelligatur? Non enim, ut hodie, sic olim Ecclesie usu receptum fuit, ut archidiaconi munere fungerentur presbyteri: sed ex toto diaconorum ordine ac numero paucissimi, iique aptissimi deligebantur archidiaconi, qui episcopo, siue pontifici, uelut oculi capiti, proxime deseruirent, et pro eo diligentius in domo Dei excuharent, ut in Ecclesia Romana celeberrimus martyr ac leuita Laurentius, in ualentina uincentius, et  recentiore memoria, in Ultraiectensi Aldebertus, in aliis alii fecisse leguntur: qui si ad sacerdotii honorem promoti fuissent, diaconi aut archidiaconi esse aut dici desiissent. Huius certe dignitatis, scilicet archidiaconatus, prerogatiua, ceteris item dotibus, ac uirtutibus eidem accedentibus, id demum consecutus uidetur Cassianus, ut inter primarios Ecclesie Constantinop. clericos deligeretur ad obeundam pro Chrysostomo legationem. Cuius rei testis locuples idem ille Theodorus antiquus scriptor, qui inter alias legationes pro eodem Chrysostomo in exsilium acto ab Ecclesia Constantinop. ad Innocentium pontificem Rom. missas, hanc Germani presbyteri, et Cassiani diaconi legationem quarto loco describens, ita orditur: Post Palladium  Germanus presbyter, Cassianusque diaconus, uiri magne religionis, litteras, ab omni clero Ioannis attulerunt, continentes Ecclesiam ipsam tyrannidem perpessam fuisse, episcopo per uim militum eiecto, et in exsilium misso, etc. Sed et idem Innocentius papa eiusdem Ecclesie Constantinopolitane clero ac populo rescribens, ita exorsus est: Ex litteris caritatis uestre, quas per Germanum presbyterum, et Cassianum misistis, etc. De hac porro legatione, et legatorum altero Cassiano diacono nuncupato agens Baronius: Est mentio, inquit , de Cassiano in litteris Innocentii pape ad clericos Constantinopolitanos: quem quidem Cassianum illum putamus, cuius sunt Collationes Patrum. Nam et Gennadius hunc eumdem a Ioanne Chrysostomo diaconum ordinatum  tradit: adeo ut qui astruere uelit hunc Cassianum diuersum esse, duos necesse habeat, ut affirmet Ioannis Chrysostomi, eiusdem nominis et muneris fuisse discipulos, nomine Cassianos, eosdemque diaconos. Hec Baronius, unum, et eumdem Cassianum pro Chrysostomo legatum et Collatorem esse confirmans. Quibus addo, pari argumento, non tantum duos Cassianos, sed et duos itidem Germanos presbyteros eiusdem Chrysostomi discipulos et cetaneos; alioquin admitti oportere, alterum uidelicet Cassiani illius pro Chrysostomo legati, alterum uero nostri Collatoris in illa peregrinatione et professione monastica socium et collegam; quod nulla ueterum auctoritate aut memoria suffragante quis admittat?

 Ex his, credo, facile animaduertis, lector, quam inanis ac futilis sit quorumdam opinio, qui Cassianum a D. Chrysostomo diaconum ordinatum, deinde post aliquot annos expulsum et ablegatum fuisse scriptis prodiderunt, nulla huius suspicionis allata causa uel probabili argumento, presertim cum nullus ueterum scriptorum hanc notam Cassiano inussisse legatur. Dicant, obsecro, quando hunc ab ipso expelli contigerit, qui etiam post eius exsilium in eius obsequie perseuerasse cognoscitur, et pro eo legatione functus ad Innocentium pontificem? qui eius defuncti memoriam tantis laudibus et encomiis extulit? qui etiam multis post eius obitum annis, tam preclarum edidit sue erga eumdem propensionis et obseruantie testimonium, ut nullam penitus  uel tenuissimam reliquerit alicuius simultatis suspicionem. uerum huius erroris occasionem scite obseruauit card. Baronius ex eo manasse, quod cum pro Ioanne Chrysostomo Cassianus cum aliis eiusdem Ecclesie clericis fuisse reperiretur expulsus, eumdem a Ioanne ipso expulsum per incuriam, aut oscitantiam existimarint: cum non ab ipso, sed pro ipso, et eius causa tunc contigerit cum aliis extorrem fieri. uerum ad alia progrediamur. Perfunctus ea legatione Cassianus quid deinceps egerit, quo se uerterit tanto parente et patrono suo Chrysostomo postmodum orbatus, Baronius paucis uerbis ita perstrinxit: Post hec, Cassianus profectus in Aegyptum ibi monasticam uitam excolere cepit, indeque scribendi Collationes Patrum hausit argumentum. Exstat Isidori  Pelusiote ad Cassianum epistola, cum aggressus esset uitam monasticam profiteri, qua eum in primis sibi cercendam esse linguam admonuit. Ita Baronius eo sermonis stylo usus, quasi indicare uelit Cassianum tum demum post legationem pro Chrysostomo obitam profectum in Aegyptum, uitam monasticam excolere ac profiteri cepisse. Que sententia, uel opinatio ita precise accepta, et nullo alio auctore nixa, cum uerbis ipsius Cassiani stare nequit, quibus ipsum non modo ante legationem, uerum et multo ante omnem Chrysostomi notitiam et consuetudinem, immo ab ipsis pueritie rudimentis uitam monasticam excoluisse, eamque tum in cenobio, tum in eremo palam professum esse superius luce meridiana clarius ostendimus. uerum fieri potest,  et procliue admodum est credere, Cassianum absoluto legationis officio et B. Chrysostomo, ut dictum est, paulo post defuncto, merore animi, et rerum humanarum tedio affectum; et pristine consuetudinis et consortii SS. Patrum in eius precordiis reuiuiscente memoria ac desiderio stimulatum, rursus Aegyptum et Palestinam repetiisse, atque ibidem inter monachos uitam monasticam excoluisse, et doctrinam ineunte etate perceptam altius animo imbibisse, ac memorie commendasse, quam postea litterarum monumentis consignauit. Quo quidem spectasse credendus est Baronius: qui tamen haud facile excusari potest, quod id ita expresserit, ut tum primum cepisse significare uideatur. Quod autem  ad illam attinet Isidori Pelusiote epistolam, qua Cassianum de frenanda lingue licentia serio admonuit, eam quidem ad Cassianum nostrum monachum scriptam esse cum Baronio sentio: presertim cum constet Cassiano cetaneum, et eiusdem magistri Chrysostomi discipulum fuisse illum Isidorum: non tamen eo tempore et etate, qua uult Baronius; at multo ante, cum adhuc iuuenis in cenobio illo Bethleemitico ageret. Nimis enim indecorum et incongruum fuisset Cassianum iam etate prouectum, et tam officio, quod sub Chrysostomo gesserat, quam adeo honorifica legatione ad summum pontificem habita, clarum et illustrem, immo et religione conspicuum, silentii, et cercende lingue, ad instar puerorum, admoneri. Quod ex ipso etiam epistole  contextu quiuis facile iudicabit. Ceterum qua ex causa uel occasione Cassianus ex Aegypto uel Palestina tandem in Gallias transmearit, et Massiliam Gallie Narbonensis nobile emporium appulerit, etsi a nemine proditum sciam, opinor tamen id eius temporis calamitati, et hereticorum improbitati ascribendum. Anno siquidem incarnationis Dominice 416 contigit monasterium illud Bethleemiticum, in quo Cassianus monasticam uitam professus fuerat, a Pelagianis inuadi, diripi, ac propemodum de uastari, conniuente Ioanne episcopo Hierosolymitano, in odium, ut creditur, D. Hieronymi adhuc superstitis, ut refert Baronius in Annal. Qua de re exstant littere Innocent, pape ad eumdem Hieronymum. Quarum occasione turbarum perquam credibile  uidetur Cassianum ex longa illa peregrinatione reuersum, cum illic tuto ac quiete consistere non liceret, Gallicanas partes appetiisse, ac demum, Deo disponente, apud Massiliam pietatis ac religionis sedem ac domicilium elegisse. Atque hinc obortam suspicor quorumdam opinionem, qui Cassianum ab Hierosolymitana Ecclesia ab hereticis eiectum in Massiliam transiisse scripserunt. Quod enim apud Massiliam resederit, ibique multo deinceps tempore, et ad finem uite demoratus fuerit, non modo Gennadii ac Trithemii elogiis manifeste declaratur: sed et ipsius Cassiani, nec non D. Prosperi testificatione certo certius comprobatur. Nam ipse quidem tum in prefationibus, tum aliis in locis haud obscure indicat se iam in occiduis Galliarum partibus,  et Gallicanis prouinciis agentem tam Institutiones, quam Collationes scriptis mandasse, easque pluribus episcopis Gallicanis sibi notis ac familiaribus dedicasse. Prosper uero ipsum Massilie insignem, et facundum scriptorem habitum fuisse testatur.

Quem cum alibi indicet sacerdotalis fuisse ordinis, dum Collationibus describendis operam daret, consentaneum est iam antea pietatis ac doctrine intuitu, sacerdotii ordine, quemadmodum Gennadius et Trithemius itidem prodidere, siue a Massiliensi, siue ab aliquo alio Galliarum episcopo fuisse initiatum, et consecratum. Unde et Gelasius pontifex Cassianum presbyterum Galliarum nuncupat. Inde uero cum maiore in dies pietatis ac religionis pro  pagande, et salutis animarum procurande, studio uehementius inardesceret, multosque utriusque sexus Christianos iis in locis ad Euangelice perfectionis semitam insistendam tum uerbo, tum exemplo adduxisset: apud Massiliam duo monasteria, uirorum unum, alterum mulierum condidisse, ibique regularis ac monastice discipline stabiliende, et ad posteros transmittende preclara, et solida iecisse fundamenta, iidem illi auctores sunt. Unde et nomen abbatis ac cenobiarche deinceps illi merito inditum fuerit: nisi quis ad priscum morem referre malit, quo soliti anachorete seniores, aut sanctiores uoce Syra abbe, uel Latina patres promiscue appellari: quomodo et Cassianus suum Germanum abbatem passim nominat. Neque uero pretereundum his  affine et coniunctum, nec minus honorarium domni uocabulum, quod epistole Castoris prefert inscriptio: Ad DOMNUM Cassianum abbatem Massiliensem. Hanc enim uocem etsi minus Latinam, tamen a multis seculis in Ecclesia usitatam, eamdemque uiris clarissimis, ac subinde etiam sanctis, tribui solitam, preter istius epistole testimonium; preter antiquissimas itidem Ecclesie Litanias, que summum pontificem domnum apostolicum appellant, multa suppetunt alia ueterum Patrum testimonia. Primum Euodii episcopi Uzalensis in libris de miraculis S. Stephani apud D. Augustinum, ubi S. Protomartyrem sepius domnum Stephanum uocat et domnum meum Uzalensem, primarium eius loci uirum intelligens. Alterum D. Benedicti c. 63 Regule,  ubi de abbatis appellatione ita statuit: Abbas  DOMNUS et ABBAS uocetur, non sua assumptione, sed honore et amore Christi. Tertium Gregorii Turonensis, qui lib. X cap. ult. de S. Martino loquens: Domnus Martinus, inquit. Quartum denique Gregorii Magni, qui aliquoties in suis epistolis honoratos uiros, et feminas, domnos, et donnas uocat. Unde apparet uetere usu loquendi uocem Dominum tribui solitam Deo tantum, ut propriam: domnum uero, ut communem sanctis, uel clarissimis uiris, non episcopis tantum, sed aliis inferioris ordinis: speciatim tamen abbatibus. Ita enim Christiane modestie ac simplicitati congruere iam olim uisum est, ut ob reuerentiam diuine maiestatis, cum de Deo passim dicatur:  Hec dicit Dominus, et similia: solum Deum Dominum; homines uero honoratos libentius domnos, uoce deminuta , quam dominos uocarent: prout testatur uersiculus ille maioribus nostris notissimus:

Celestem Dominum, mortalem dicito Domnum:
Superest postremus sanctitatis titulus, quo etiam noster Cassianus non unius, sed multorum elogiis exornatur. Nam et Petrus Equilinus eum in catalogo sanctorum nominatim recenset, et sanctum Cassianum presbyterum et confessorem indigitat. Gennadius eumdem sanctitatis titulo ornat in his uerbis. Sed et S. Cassiani opuscula quedam lato tensa sermone,  idem Eucherius augusto uerbi resoluens tramite in unum cegit uolumen. Trithemius etiam apud Massiliam defunctum non sine opinione sanctitatis affirmat. Quid uero Dionysius Richelius Carthusianus de Cassiano eiusque sanctitate senserit, in prefationibus sue paraphrasis palam ostendit, dum illum subinde uenerabilem, deuotissimum, et eterna memoria dignum Patrem: subinde illustrissimum, ac precipuum omnium religiosorum doctorem appellat? Sed quid illo Castoris Aptensis episcopi , elogio splendidius et illustrius, dum Cassianum domnum, sanctitatis speciali gloria decoratum, atque per omnia memorandum salutat? Quis igitur tot tamque preclaris testibus fidem derogare audeat, aut hunc sanctitatis  titulum Cassiano nostro attributum inuideat, aut subsannet? Miror sane Do. Cuychium, dum litteram D. puncto subiuncto, Ioanni Cassiano, uelut honoris, aut prenominis notam in omni inscriptione premiserit, Diuum ne, an Domnum, aut Dominum significare uellet, minime expresisse, nisi quia tritum et uulgare esse nosset, Diuum ea nota inter Christianos scriptores absque ambiguitate signari: quam tamen, quod in uetustioribus exemplaribus non repererim, omittere satius duxi, nulla Auctoris, aut cuiusuis derogatione. Neque uero hec eo scribo, quasi nostrum Cassianum in diuorum ac beatorum album referre, aut de eius sanctitate certo pronuntiare audeam: sed quid uiri graues, et docti de eodem senserint, in medium afferre, ac lectori proponere  uisum est, suo queque merito ac momento ponderanda. Enim uero, quod dolendum est, hanc sanctitatis laudem multum apud catholicos imminuit, et obscurauit errorum quorumdam, quibus Cassianus seu uere, seu ex opinione multorum aspersus uisus est, haud leuis nota eidem irrogata: quamquam profecto admodum difficile sit ex eius scriptis certo definire num reuera ita senserit ipse et ex sua sententia ita scripserit, ut ei uulgo imponitur, an aliorum opiniones dumtaxat retulerit, et suis scriptis expresserit. Qua opinor ambiguitate permotus Gelasius pontifex in concilio Rome habito Cassiani opera inter apocrypha recensuit, sed ea potissimum ratione, quod Collatione decima tertia, aliisque locis de gratia Dei et libero hominis arbitrio  more Pelagianorum locutus a Prospero Aquita nico, peculiari opusculo aduersus eum edito conuictus esset. Qua quidem D. Prosperi admonitione ac reprehensione factum est, ut Cassiani scripta cautius legerentur, immo a quibusdam corrigerentur: potissimum uero Collationes ipse , que cum alioqui utilissime, ac saluberrime religiosis omnibus in perfectionis stadio desudantibus cognoscerentur, ne pro medela uenenum ex ipsis hauriri contingeret; a nonnullis emendate fuisse reperiuntur. Neque enim credibile est SS. Patres Benedictum, Dominicum, Thomam, aliosque, Collationes Cassiani tanto habituros in pretio, ac tantopere, et absque scrupulo  commendaturos fuisse; nisi eas expunctis, saltem precipuis erroribus repurgatas ac detersas habuissent. Et primus quidem omnium id prestitisse uidetur S. Eucherius Lugdunensis tunc Ecclesie presbyter, dum Cassiani opera compendiose colligens, que utilia uiderentur, in Epitomen redegit, ut superius ex Gennadio est annotatum. Quod autem ille in Galliis, idipsum uictor in Africa adorsus est, Cassiodoro ita testante: Cassiani dicta uictor Martyritanus episcopus Afer, ita Domino iuuante purgauit; et que minus erant, addidit; ut ei rerum istarum palma merito conferatur: quem inter alios de Africe partibus nobis cito credimus esse dirigendum. Hec Cassiodorus. Ac Baronius censet ipsum spe frustratum non accepisse quod ex Africa exspectabat: siquidem Ado  uiennensis episcopus ab ipso Cassiodoro id operis elaboratum affirmat, dum de Cassiano loquens ait: Errores illius Cassiodorus Rauennatum Senator purgare uolens non ad plenum omni ex parte potuit. Postremo denique idipsum aliquatenus prestitisse uidetur Dionysius Carthusianus in sua paraphrasi, dum quibusdam in locis, omissis opinionibus erroneis, ueram, catholicam, et orthodoxam doctrinam substituit et subrogauit. uides, lector, quantum a uiris doctis in hoc opere penitus expurgando, et ad utilitatem legentium omni ex parte aptando et expoliendo fuerit desudatum.

Ceterum, ne hec que Cassiano eiusque scriptis nonnichil derogare uidentur, rudiorum animos offendant, et ab eius lectitandi et uersandi studio auertant  aut segniores reddant, de his lectorem serio monendum duxi: Primum quod ad Gelasii censuram, seu decretum attinet, cuius initium, Sancta Romana, Non ita illud accipiendum, quasi Cassiani, et aliorum omnium, qui ibi nominantur, scripta, siue, ut uocat, opuscula penitus damnarit, aut omnino legi uetuerit pontifex; sed quod nolit ea publice legi in Ecclesia, et canonicam habere auctoritatem, ob errores quosdam admixtos, uel auctores eorum nonnichil suspectos. Quod tum ex uoce , que non aliud quam occultum, reconditum, aut secretum quid significat, manifestum est: tum ex eodem decreto comprobatur, in quo tres librorum classes, seu ordines manifeste distinguit pontifex. Et in prima quidem classe recenset libros canonicos et authenticos,  uidelicet sacre Scripture et SS. Patrum, quos Ecclesia catholica recipit et approbat, et publice in officiis Ecclesiasticis usurpat. In secunda apocryphos, quos uetat quidem publice legi et pronuntiari in Ecclesia: priuatim tamen, seu extra Ecclesiam legi nullatenus inhibet: in quo ordine cum aliis multis nominantur Cassiani opuscula. Tertio demum loco statuit libros hereticorum et schismaticorum penitus ab Ecclesia damnatos et repudiatos. Quis uero catholicus ueterum illorum auctorum, Clementis Alexandrini, Tertulliani, Arnobii, Lactantii, uictorini, aliorumque scripta quod eodem decreto in numero apocryphorum referantur, uel legere dubitauit, uel legenda dissuasit? Presertim  cum quid ab eis erratum sit, ac proinde uitandum, iam a multis seculis liquido compertum, exploratumque habeatur? Aut qua ratione sanctissimi uiri DD. Benedictus, Cassiodorus, Dominicus, Thomas, Dionysius, Ignatius, atque alii, Cassianum et ipsi tanto studio amplexi ac uenerati sunt, et aliis amplectendum, uoluendum, lectitandum tum suo exemplo, tum scriptis, et multis encomiis commendarunt, si non utilissimum, immo precipuum uite monastice speculum, et paucis demptis neuis, corpus ceteroquin pulcherrimum, et modis omnibus commendabile iudicassent? uerum ex aduerso stantem mihi uidere uideor acrem aduersarium, Prosperum illum Rhegiensem episcopum, qui peculiari libro, ut dictum est, aduersus Collatorem edito in  Cassianum  stylum strinxit, et Collationem eius tertiam decimam grauiter impugnauit. Quid hic dicam, amice lector? An, cum Gennadio Massiliensi, ut Cassianum excusem, D. Prosperum, uirum omni exceptione superiorem et probatissimum Ecclesie doctorem arcessam, aut suggillem? absit. Amicus certe Cassianus; sed magis amica ueritas. Cassianum in hoc non leuiter errasse, multaque reprehensione dignum exstitisse nemo sane mentis negauerit, quod inter alia anachoretarum dicta Collationem illam abbatis Cheremonis, que tota Pelagiani dogmatis fuligine respersa est, describendam susceperit, eamque in publicum ita euulgarit, ut et ipse Pelagio studere, et D. Augustino refragari uideretur: eo presertim tempore, quo eiusdem Augustini  scripta de gratia Dei et libero hominis arbitrio aduersus Pelagianos edita a quibusdam Gallicanis presbyteris, qui se catholicos nichilominus profitebantur , inconsulto ac temere traducerentur, et in controuersiam reuocarentur. Qua tempestate nichil uidebatur incommodius, aut importunius illius Collationis scripto, quod sub specie mellis uenenum propinaret, tum ad auctoris infamiam, tum ad D. Augustini iniuriam, tum denique ad animarum discrimen posse obtrudi, ut hoc uel solo nomine Cassianus tam Gelasii censuram, quam Prosperi reprehensionem, animaduersionemque merito incurrerit. Non enim cum illo abbate Cheremone, quem in illa Collatione de gratia Dei et libero arbitrio disserentem introducit  Cassianus, sibi certamen ineundum putauit Prosper: Cum ille, inquit, tales opiniones suas aut negando refutaret, aut corrigendo dilueret: sed cum ipso Cassiano, qui talem doctrinam ita euulgarat, ut eam approbasse ac suscepisse omnino crederetur.

uerum non ita reuera sensisse Cassianum, neque ex sua sententia ita scripsisse, sed aliorum dicta dumtaxat retulisse, pluribus argumentis, nullo sanioris sententie preiudicio, probari potest. Primum quod ipse pluribus in locis, presertim suarum Institutionum, ubi de gratie Dei necessitate, et liberi arbitrii imbecillitate disserit, ita pie et catholice loquitur, ut se ab errore Pelagii alienissimum fuisse plane demonstret: quod argumentum a Do. Cuychio  cumulate tractatum in sua prefatione, quam huic subiungemus, latius explicare superuacaneum puto. Huc accedit, quod et ipse D. Prosper Cassiani impugnator non solum eius honorifice meminit in Chronico sed et in opusculo ipsum redarguens, catholicum nichilominus doctorem agnoscit, his scilicet uerbis de Cassiano et aliis S. Augustini reprehensoribus agens: Quorum tamen dum adhuc non sunt a fraterna societate diuisi, magis est toleranda intentio quam desperanda correctio, donec Dominus per Ecclesie principes et legitimos iudiciorum suorum ministros hec, que per paucorum superbiam, et quorumdam imperitiam turbata sunt, componat. Hec Prosper in eius operis epilogo: quibus intelligis Cassianum inter catholicos professores annumeratum. At multo certius  argumentum ex eo sumi uidetur, quod Cassianus post Collationes a se descriptas, monitu, et adhortatione Leonis Romane Ecclesie archidiaconi, postea pontificis summi, aduersus Nestorium, disertum ac perutilem de Incarnatione Domini edidit commentarium, eodemque uolumine Pelagium uelut Nestoriane heresis parentem uehementer exagitauit. Nam Collationum libros absoluisse se, antequam his de Incarnatione scribendis libris manum admoueret, ipsemet in prefatione testatur, dum sic exorditur: Absolutis dudum Collationum spiritalium libellis, etc. Idemque Gennadii elogio comprobatur, ubi hec de Cassiano: Ad extremum rogatus a Leone urbis Rome archidiacono, postea episcopo, scripsit aduersus Nestorium de Incarnatione Domini libros septem, et in his  scribendi apud Massiliam, et uiuendi finem fecit, Theodosio et ualentiniano regnantibus. Quis uero credat Leonem illum, sanctissimum ac sapientissimum uirum, in illud opus non alium quam Cassianum deligere uoluisse, nisi eum nosset, aut certissime crederet per omnia orthodoxum, et de rebus fidei optime sentientem, atque adeo Peliagianis perinde ac Nestorianis maxime infensum? Quod et reipsa probauit Cassianus, dum id muneris libentissime suscepit, omnique studio in id operis incubuit, quo se acerrimum tum Pelagiani, tum Nestoriani dogmatis hostem, et catholice ueritatis strenuum assertorem exhibuit: ac proinde si quid prioribus scriptis per imprudentiam humanitus peccarit, digna emendatione sanior et cautior effectus, salubriter abstersit.  Quod ut certius tibi constet, audi ipsum , si placet, de Leporio quodam presbytero inter Pelagianos famosissimo, tandem suis monitis ad saniorem mentem et fidem catholicam reuocato, ita scribentem, suffragante itidem, ac testimonium ipsi perhibente Gennadio: Leporius, inquit, tunc monachus, modo presbyter, qui ex Pelagii institutione, uel potius prauitate descendens apud Gallias assertor predicte hereseos, aut inter primos aut inter maximos fuit a nobis admonitus, a Deo emendatus ita male conceptam persuasionem magnifice condemnauit, ut non minus pene admiranda sit correctio illius, quam illesa multorum fides: quia primum est, errorem penitus non incurrere: secundum, bene repudiare.  Hec et alia de conuersione Leporii Pelagiani a se procurata Cassianus. Rursus alio libro  Nestorium ut Pelagii sobolem exagitans: Quia spine, inquit, ac tribuli ex radicibus emergentes qualitate sui stirpem suam produnt, ex eo ipso quod sunt, indicant unde nascantur; ita et tu Pelagiane hereseos spinosa soboles, idem ostendis in germine, quod pater tuus habuisse traditur in radice. Leporius enim ille, etc. Hec et alia in Pelagium et Pelagii fetum Nestorium Cassianus, quibus suam in fide catholica stabilem ac sinceram animi sententiam abunde testatam reliquit, seque demum ab omni erroris suspicione purgauit. At de his hactenus.

Iam uero quid in hac postrema editione allaboratum aut curatum fuerit, a me reposci uideo: quod etsi lectori potius iudicandum, quam a me commemorandum  foret, paucis tamen, ut fidem meam liberem, et uerecunde indicabo.

Primum quidem de textu Auctoris repurgando aut reformando non magnopere laborandum existimaui, cum satis emendatum et enucleatum eum nobis reliquerint Cuychius et Ciaconius, uiri doctissimi et accuratissimi: qui hac in re strenuam operam nauarunt. Contuli tamen cum aliquot exemplaribus tum excusis, tum mss., et subinde quedam loca ab illis pretermissa, aut minus expensa correxi, aut excussi, et adhibita etiam Dionysii Carthusiani paraphrasi lucem asciui; quem tamen paraphrastem  nonnumquam ab auctoris mente ac sententia aberrasse submonui, lectoris interim iudicio arbitrandum.

 2o Annotationes fere perpetuas adieci, quibus non solum uoces et dictiones quasdam Grecas, barbaras aut minus uulgatas elucidaui; sed et sententias quasque obscuriores; complures itidem questiones theologicas ad monasticum institutum spectantes, easque perutiles, ex occasione occurrentes, quanta potui facilitate et perspicuitate pro captu iuniorum examinaui: unde multi loci communes de rebus monasticis in usus quotidianos ac familiares depromi queant. Ingenue interim fateor subinde adiutum me notationibus tum Cuychii, tum Ciaconii, quas proinde et meis, publico bono consulens, ita interserui, ut tamen suas cuique auctori acceptas referrem, nichil alienum mihi uindicans. Neque uero  mihi excidit illud Plinii , ad uespasianum scite scriptum: Benignum esse, et ingenui plenum pudoris fateri per quos profecerimus.

3o Porro antiquos ritus, et instituta ueterum monachorum tum in Officiis diuinis peragendis, tum in aliis exercitationibus asceticis curiose obseruaui, et uelut in tabula depicta lectori diligentius inspicienda et contemplanda proposui: ex quibus itidem, tamquam locis communibus, antiquitatum monasticarum studiosus intelligat, quibus auctoribus et obseruatoribus huiusmodi ritus, et obseruantie monastice, quibus magna pars regularis discipline continetur, quasi per manus tradite ad nos peruenerint.

 4o uerum illud precipue spectaui, et hoc potissimum nomine Cassiano me addixi, ut in gratiam et obsequium commilitonum et confratrum meorum, Ordinis, inquam, Benedictini cenobitarum  plerasque ac precipuas difficultates Regule sanctissimi Patris nostri Benedicti, quantum in me esset, Deo iuuante, prout se dedit occasio, ex Cassiano explicarem, et complures eius locos ad Cassiani scripta, uelut ad prototypum suum referrem ac reuocarem. Unde liquido apparet quanta cura, quam pia et solerti emulatione sanctissimus Pater Benedictus ueteres monachos imitari studuerit, et eorum uestigiis insistere; suoque exemplo et institutione suos cenobitas ad eorum imitationem prouocare.

5o Ad hec sententias illustriores Cassiani similibus  sententiis et elogiis SS. Patrum Basilii, Hieronymi, Augustini, Gregorii, aliorumque passim illustraui, et roboraui, et ex illis nonnullas selectiores et breues, uelut stellulas splendidiores, in unum collectas, et ordine digestas ad calcem operis seposui, quo et facilius memorie mandentur a iunioribus, et tenacius infigantur.

6o Ad extremum, ne quid lectorem in huius operis decursu remorari, uel offendere, uel quouis modo in errorem inducere posset, preter nostras annotationes, etiam alias obseruationes, et censorias notas tum Cuychii, tum Ciaconii adiungendas, et ad calcem itidem suo ordine collocandas duxi: quibus antidotis munitus quilibet Cassianum deinceps inoffenso pede percurrat, nichilque quod ad operis perfectionem,  uel animi sui securitatem pertineat, amplius desideret. Quas quidem obseruationes diligenter iis prelegendas suadeo et moneo, qui non usque adeo in his uersati, libros presertim Collationum, alioqui utilissimos, et a SS. Patribus, Benedicto, Thoma Aquinate, aliisque, ut dictum est, teri solitos, utiliter ac salubriter uersare uoluerint. Habes, lector, que, Deo auxiliante, in huius operis editione prestare studui: que quantis mihi laboribus constiterint, melius ipse, me tacente, censebis. Sed magne mercedis loco mihi futurum existimem, si hoc Dei Opt. Max. beneficio assequar, ut aliquid frugis, et utilitatis spiritalis fratribus meis Benedictine familie alumnis, et hac opella  conferre, et uel duo saltem minuta de penuria mea in sacrum domus Dei gazophylacium inferre merear .

Agite igitur, fratres in Christo dilectissimi ; agite, inquam, et Cassianum multo labore uobis apparatum, multa animi deuotione dicatum ac destinatum obuiis ulnis excipite, et gratum hospitem; eumque facundissimum tantis elogiis et preconiis commendatum leta fronte et grato animo complectimini, et quod a uobis D. Benedictus, ut pater a filiis, magister a discipulis exposcit, quod alii SS. Patres suo exemplo, et hortatione, et multiplici fructu ex  Cassiani lectione percepto docuerunt, suaserunt, hunc

Nocturna uersate manu, uersate diurna.

Hunc ueluti speculum monachorum, immo uiuam monastice uite effigiem uobis proponite, ab hoc uerum et perfectum monachum uiuis coloribus accuratissime depictum, et suis omnibus numeris absolutum recognoscite: ab hoc denique totius regularis discipline institutionem, et ueram consequende perfectionis uiam, ac rationem a SS. Patribus et priscis monachis traditam, usurpatam et calcatam, perdiscite. uerum illud mementote, quantum intersit inter factores legis, et auditores, siue lectores. Non enim auditores legis iusti sunt apud Deum; sed factores legis iustificabuntur . Liceat ergo  uerbis apostoli Iacobi uos commonere: Estote factores uerbi, et non auditores tantum, fallentes uosmetipsos: quia si quis auditor est uerbi, et non factor, hic comparabitur uiro consideranti uultum natiuitatis sue in speculo: considerauit enim se, et abiit, et statim oblitus est qualis fuerit. Qui autem perspexerit in lege perfecte libertatis, et permanserit in ea, non auditor obliuiosus factus, sed factor operis, hic beatus in facto suo erit . Cui  sententie uere apostolice, et aureis litteris consignande, subiit mihi in mentem his uersibus extemporaneis, et ad captum iuniorum accommodatis alludere, eosque uice coronidis huic prefationi ascribere, quibus ipse me primum, tum ceteros mee conditionis consortes monachos ita alloquor et commonefacio:

Quid frustra monachi pergis iactare cucullam?
   Non uestis monachum; praxis at ipsa facit.
Nil nomen monachi, nil certa scientia morum,
   Qui monachum deceant, praxis at ipsa iuuat.
Praxis habet meritum, praxis sibi premia regni
   uindicat eterni; praxis ad astra uehit.
uis ueram monachi cum nomine ferre cucullam?
   Fac dignam monachi nomine praxin ames.
At ueram monachi dignamque hoc nomine praxim
   Discere si gestis, hanc liber iste docet.
Ecquid enim ueterum mores, exemplaque Patrum,
    Quam monachi speculum, certaque norma fuit?
Disce ergo monachi que sit certissima praxis,
   Exemplo ueterum, qui preiere, Patrum.
At didicisse parum est, nisi res, praxisque sequatur;
   Quodque scias, factis te didicisse probes.
Scilicet in speculo qui se spectando tumescit,
   Protinus it uultus immemor inde sui.
Sic expers operum, et sancte speculatio praxis
   Nil preter monachi nomen inane refert.
ualete, fratres in Christo dilectissimi, et fraternam monitionem equi bonique consulite.





ILLUSTRIUM uIRORUM DE I. CASSIANO TESTIMONIA.



 S. Prosper Aquitanicus in Chronico, an. 436:

Ioannes Monachus cognomento Cassianus Massilie insignis et facundus scriptor habetur.



Idem in opusculo contra Collatorem:

Unius potissimum definitionem, quem non dubium est illis omnibus in sanctarum Scripturarum studio prestare, referemus.


Et paucis interiectis:

Igitur in libro, cuius prenotatio est: De protectione Dei, uir quidam sacerdotalis ordinis, qui disputandi usu inter eos, quibuscum egit, excellit, abbatem quemdam introducit de gratia et libero arbitrio disserentem.



Castor episcopus Aptensis in epistola liminari ad Cassianum:

Domno sanctitatis speciali gloria decorato, atque  per omnia memorando: sed et scientiarum decore pollenti, Patri scilicet Cassiano Castor, etc.



S. Benedictus in Regula cap. 24:

Monachi omni tempore, siue ieiunii, siue prandii fuerit, mox ut surrexerint a cena, sedeant omnes in unum, et legat unus Collationes, uel uitas Patrum, aut certe aliquid quod edificet audientes.  Si autem ieiunii dies fuerit, dicta uespera, paruo interuallo mox accedant ad lectionem Collationum, ut diximus, et lectis quatuor aut quinque foliis, uel quantum hora permittit, omnibus in unum accurrentibus, per hanc moram lectionis, etc.



 Et cap. 73:

Ad perfectionem conuersationis qui festinant, sunt doctrine sanctorum Patrum: quarum obseruatio perducit hominem ad celsitudinem perfectionis: que enim pagina, aut quis sermo diuine auctoritatis, ueteris ac noui Testamenti, non est rectissima norma uite humane? aut quis liber sanctorum catholicorum Patrum hoc non resonat, ut recto cursu perueniamus ad Creatorem nostrum? nec non et Collationes Patrum, et instituta et uite illorum, et Regula sancti Patris nostri Basilii quid aliud sunt, nisi bene uiuentium, et obedientium monachorum exempla et instrumenta uirtutum?



Gennadius presbyter Massiliensis in Catalogo Illustrium uirorum [a 1Kb] :

 Cassianus, natione Scytha, Constantinopoli a Ioanne Magno episcopo diaconus ordinatus, apud Massiliam presbyter, condidit duo, id est, uirorum et mulierum monasteria, que usque hodie exstant. Scripsit experientia magistrante, plano et librato sermone, ut et apertius dicam, sensu uerba inueniens, et actione linguam mouens, res omnium monachorum professioni necessarias, id est, de habitu monachi, de canonico orationum atque psalmorum modo, qui in monasteriis Aegypti die noctuque tenetur, libros tres, Institutionum librum unum, de origine, et qualitate, ac remediis octo, principalium uitiorum libros octo; singulos scilicet de singulis  uitiis libros expediens. Digessit etiam Collationes cum Patribus Aegypti habitans: et ad extremum rogatus a Leone archidiacono, postea urbis Rome episcopo, scripsit aduersus Nestorium de Incarnatione Domini libros septem; et in his scribendi apud Massiliam, et uiuendi finem fecit, Theodosio et ualentiniano regnantibus.



S. Fulgentius:

S. Fulgentius Ruspensis episcopus, ut scribit auctor uite eius, Aegyptiorum monachorum uitas admirabiles legens Institutionum simul atque Collationum spiritali meditatione succensus, memoratas terras nauigio petere statuit, duabus uidelicet ex causis, ut uel ibi deposito nomine abbatis, sub Regula uiueret in humilitate; uel districtioris abstinentie  legibus subderetur.



Cassiodorus ad suos monachos uiuariensis cenobii lib. de Institutione diuin. lect. cap. 29:

Cassianum presbyterum, qui scripsit de Institutione fidelium monachorum, sedulo legite, frequenter audite; qui inter ipsa sancti propositi initia, octo principalia uitia dicit esse fugienda. Hic noxios motus animorum ita competenter insinuat, ut excessus suos hominem prius uidere faciat, et uitare compellat, quos antea confusione caliginis ignorabat: qui tamen de libero arbitrio a B. Prospero iure culpatus est. Unde monemus ut in rebus talibus excedentem sub cautela legere debeatis.



Idem in expositione psalmi LXIX [a 1Kb] :

Hunc locum facundissimus Cassianus in decima  Collatione, plurima de eius utilitate disserens, tanto honore concelebrat, ut quidquid monachi assumpserint, sine huius uersiculi trina iteratione non inchoarent.



Ioannes Climacus gradu 4 sue Scale:

Ex obedientia humilitas nascitur; ex humilitate discretio, ut a magno quoque Cassiano in eo sermone quem de discretione conscripsit, uenustissime, atque altissime disputatum est.



Gregorius Turonicus lib. X Histor. Franc. cap. 29, agens de Pelagia matre S. Aredii.

Cenobium  fundauit, in quo non modo Cassiani, uerum etiam Basilii, et reliquorum abbatum, qui monasterialem uitam instituerunt, celebrantur Regule; beata muliere uictum atque uestitum  singulis ministrante.



Photius episcopus Constantinop. Bibliothece cod. 197 [b 1Kb] :

Cassiani monachi Regule monachorum Aegypti [c 1Kb] ; De octo uitiosis cogitationibus; Libellus trium Collationum. Lectus libellus quo Cassiani Monachi  libro duo continebantur: eorum alter Castori cuidam episcopo nuncupatur, qui hunc ab illo scribi postularat. Formas autem ac regulas prescribit, ex quarum prescripto uiuunt in Aegypto  monachi, per cetus illos distributi, quos ex uocis origine petita ratione cenobia nominant. Alter quoque liber eidem inscriptus ab octo illis  titulum mutuatur, quibus gulam, luxuriam auaritiam, iram, inuidiam, acediam, inanem gloriam, atque superbiam attribuit; utilissima uero, si que alia, hec iis sunt pronuntiata, qui religiosam inire uitam cupiunt. Et uero tanta iis uis inest, ac quasi diuinitas, ut et in hunc usque diem, si quis monachorum conuentus hac ex forma, et hisce preceptionibus gubernetur, reuera tantisper floreat, ceterisque prelucens uirtutum esse officina cernatur: cum qui hec repudiarit cetus, paruis quibusdam uirtutum reliquiis instructus, ueluti in fluctibus iactetur, uel etiam naufragium faciat. Quare expedit  nichil eorum, que ibi traduntur, contemnere. Nam Dominice hec legis sunt, atque Euangelice discipline expositio et explanatio. Ceterum sensibus ipsa quoque apud eum respondet elocutio, ut que non perspicuitatem solum afferat, sed ea insuper sit facultate predita, ut facile ac sine ulla ui hominum animis imprimatur, quin et eosdem peruadere atque ad institutum suum attrahere queat. Immo sapienter adeo sunt omnia, et dextre temperata atque efformata, ut nec tropologiis liber secundus destituatur, sed multa contineat que demulceant atque alliciant: ac plura etiam, que cum metum ac terrorem incutiant, tum penitentiam commouendi uim habeant. Tertium his adiunctum libellum legimus, quem a Castoris episcopi morte inscripsit cenobii  illius moderatori, cuius cenobii causa, et Regule ille prius misse fuerant. Qui quidem libellus iis quos iam annumerauimus assimilis est. Docet enim in primis quid discretio sit, etc. uide cetera apud eumdem.



Rabanus ad c. 38 Regule D. Benedicti:

Sicut et Cassianus ait: Reficientibus fratribus sancte lectiones legantur, etc.



Burchardus episcopus uormatiensis lib. uIII cap. 77, ex Concilio Moguntino cap. 6:

Sanctimoniales in monasterio constitute omnibus diebus ad capitulum et ad Collationes ueniant, et regulam a SS. Patribus illis constitutam diligenter obseruent.

Iisdem fere uerbis apud Iuonem part. uII c. 95 profertur canon 59 concilii secundi Cabilonensis,  quo precipitur ut sanctimoniales omnibus diebus ad Collationem ueniant.



Petrus Damiani cardinalis episcopus Ostiensis:

Petrus Damiani lib. u epist. 19, ubi de uestitu monachorum et clericorum agit: Quod si uobis dubium uidetur, saltem uestrarum partium testimonio aurem accommodate: legite Collationes Patrum, quas Eucherius Lugdunensis episcopus elimato sermone abbreuiare studuit: et si nobis credere non uultis,  saltem illius littere credite. Nam nos, eo doctore, hanc paginam exarauimus.



S. Dominicus [a 1Kb] :

S. Dominicus, ut in eius uita legitur, satagens perfectorum imitari uestigia, et ad uirtutum fastigia contendere, librum illum, qui Collationes Patrum inscribitur, studiose legendum suscepit, deditque operam ut lecta intelligentia comprehenderet, affectu sentiret, effectu exsequeretur, didicit enim ex eo puritatem cordis, contemplationis uiam, omniumque uirtutum perfectionem.



uincentius Bellouacensis episcopus, Specul. historial. lib. XX, § 18 [b 1Kb] :

Claruit eo tempore  uir illustris, prudens et facundus, Ioannes Eremita, qui et Cassianus. Hic multa scripsit: inter que etiam uitas  Patrum in Aegypto compertas, doctrinasque et regulas datis ad plurimos libris exposuit.  Certe huius opuscula multam edificationem continent animarum, et luculento sermone nitescunt: nec inter multa antiquorum opuscula quidquam ad spirituales profectus, atque perfectionis apicem tendenti utilius arbitror me legisse. Nam et B. Pater noster Dominicus, ut in eius uita legitur, librum illum qui Collationes Patrum inscribitur, studiose legens, ac uigilanter intelligens, salutis in eo rimatus semitas, magnum perfectionis apicem apprehendit. Agit siquidem liber iste de cordis puritate, de uitiis, et de omnium perfectione uirtutum: cuius frequens lectio Christi discipulum ad multam cordis  puritatem et ad contemplationis arcem, et totius spiritualis discipline perfectionem, gratia opitulante, prouexit.



S. Thomas Aquinas [c 1Kb] :

Est hoc quoque in sancto uiro memorabile, quod cum ei esset integrum, libenter solitus fuerit aliquid in Patrum Collationibus lectitare, ne ex rerum subtilium speculatione affectus eius non nichil tepesceret, possetque se rursus facilius ad diuina contemplanda colligere et erigere. Et in hoc quidem S. Dominicum sectatus est, quem in eius libri lectione constat magnopere fuisse delectatum et ad magnam uite perfectionem incitatum atque promotum.


Quam libenter ac frequenter idem S. Thomas in  sua Summa Theologica Cassianum citet, et ex eo uel argumenta depromat, uel suas conclusiones confirmet, uidebit lector, si placuerit, in meis notationibus, in quibus si non omnia, certe pleraque loca notata reperiet. Ioannes a Turrecremata cardinalis tract. 107 in Regulam D. Benedicti, tractans uerba supra citata ex cap. 42:

Hoc, inquit, recte et sanctissime constitutum est, quia sic ex lectione illa monachi materiam edificationis et deuotionis haurire possunt, unde ad contemplationis altitudinem, silentii tempore ualeant promoueri: et ad hec recte electi sunt libri  Collationum, et uite Patrum sanctorum, in quibus doctrina totius perfectionis, et edificationis, ac sanctimonie continetur.



B. Dionysius Carthusianus:

Quid de Ioanne Cassiano eiusque scriptis senserit Dionysius Carthusianus, in prefationibus sue paraphrasis satis ostendit. Nam in prima quidem inter uenerabiles, ac deuotissimos Patres eterna memoria dignos, Ioannem Cassianum et Climacum annumerat. In secunda Collationibus prefixa, eumdem illustrissimum Patrem nominat. In tertia Collationi undecime premissa, cum aliis Doctoribus ecclesiasticis, quorum scripta obscuriora et difficiliora conferens: »Inter huiuscemodi, inquit, libros reputantur ac eminent uolumina illustrissimi Patris  precipuique Doctoris omnium religiosorum, Ioannis Cassiani.«



Ioannes Trithemius in Catalogo Illustrium uirorum:

Ioannes Cassianus, natione Scytha, beati Ioannis Chrysostomi Constantinopolitani episcopi quondam auditor atque discipulus, et ab eo diaconus ordinatus, post aliquot annos ab eodem, nescio propter quam causam expulsus, apud Massiliam presbyter consecratus, duo monasteria, uirorum, scilicet, ac mulierum condidit: in quibus regularis discipline feruor magnus pluribus annis permansit. Scripsit experientia magistra plura opuscula, in quibus etiam apud interpretem eloquii uenustas conspicitur; e quorum numero feruntur:

 De incarnatione Domini aduersus Nestorium hereticum lib. septem, quos scripsit rogatus a Leone archidiacono, postea Romane urbis episcopo.

De institutis monachorum, libri quatuor.

De octo capitalibus uitiis, libri octo.

Collationes SS. Patrum uiginti quatuor.

In his Collationibus SS. Patrum, utilis et necessaria monachorum institutio est; sed quia per B. Prosperum de arbitrii libertate, in certis reprehenditur, opuscula eius inter apocrypha numerantur. Moritur tandem post multorum editionem librorum apud Massiliam, non sine opinione sanctitatis, Theodosio et ualentiniano regnantibus, anno Domini 435.



 Petrus episcopus Equilinus, uulgo de Natalibus dictus, in Catalogo Sanctorum lib. uII cap. 59:

S. Cassianus presbyter, de quo frater uincentius et Gennadius, claruit tempore Honorii Imper., uir illustris et facundus, alio nomine dictus Eremita. Qui de Ecclesia [d 1Kb] Constantinop. per hereticos eiectus in Massilia Gallie presbyter ordinatus, duo condidit monasteria, uirorum et mulierum, etc.



Cardinalis pie memorie Bellarminus libro de Scriptoribus Ecclesiasticis:

Ioannes Cassianus, S. Ioannis Chrysostomi olim diaconus, et postea ad Gallias accedens ibique sedem  figens apud Massiliam presbyter ordinatus, scripsit latino idiomate:

De habitu monachorum, et de canonico orationum et psalmorum modo, lib. III.

Institutionum, I.

De origine et remedio octo principalium uitiorum, uIII.

Collationes Patrum, XXIu.

De Incarnatione uerbi, uII.

Et hoc opere expleto ad petitionem Leonis, postea summi pontificis, finem uiuendi fecit, Theodosio iuniore et ualentiniano regnantibus, ut testatur Gennadius in libro de uiris Illustribus. Hec omnia exstant, et utiliter legi possunt, excepta Collatione tertia decima, et paucis aliis, que in editione Romana  notata sunt.



Ioannes Maldonatus, Soc. Iesu theologus, in c. XXIu Luce:

Fuit Cassianus auctor catholicus et bonus: sed nullum tam pulchrum est corpus, ut neuo careat.



Hieronymus Platus, eiusdem Soc. Iesu theologus, de Bono Status Religiosi lib. II cap. 25:

Ioannes Cassianus, genere Scytha, stylo cum primis Latinus, qui prius Chrysostomi discipulus, Massilie deinde monasterium edificauit, in quo instituendo ac regendo non est dubitandum quin reipsa explicarit quecumque ex SS. Patrum congressu ac sermone scriptis mandauerat, que scripta quantam perfectionem complectantur, notum est omnibus.



 Antonius Posseuinus, eiusdem Soc. Iesu theologus, in Apparatu sacro:

Ioannes Cassianus Eremita scripsit de Institutis Renuntiantium libros duodecim, et Collationum SS. Patrum libros uiginti quatuor: idque lingua Latina, quidquid secus aliqui existimarint, siue Trithemius, siue Dionysius Carthusianus. Ipse enim Cassianus libro Institutionum suarum primo cap. 3, et lib. u cap. 16, et Collat. 23 cap. 8, et plerumque alibi, cum ait secutum se fuisse emendatiorem translationem Bibliorum, intelligit uulgatam nostram Latinam.


Ne quid tibi de antiquitate subtractum expostules, lector, en tibi reddimus uersus quosdam eius seculi, auctore tamen incerto, in uetusto codice ante paraphrasim Dionysii Carthusiani excusos, quibus summaria singulorum librorum Cassiani argumenta perstringuntur.


 Quos Opus hoc libros teneat cognoscere si uis,
Et quid quisque tenet: subscriptos perlege uersus.
    En tibi quesitos iam dudum, Diue [a 1Kb] , libellos,
Implens promissum, collegi corpus in unum.
Unius ore uiri, quos Spiritus inclytus auctor
Obtulit Ecclesie, diuo pro munere, matri,
Que sine fine suis eterno prospicit usu.
Denique bis senos presenti corpore libros
Aspicias, queso, sequitur quam congruus ordo.
Primus habet monachis habitus quis debeat esse.
Regula, psallendique modus datur inde secundo.
Tertius hoc iterum describit plenius ipsum,
Informatque nouos per singula quartus alumnos.
Octo quidem reliqui, quos cernis adhuc superesse,
In se concludunt numerum totidem uitiorum.
Persequiturque suum proprio syntagmate monstrum
Unusquisque liber, dans quid sit, cuiue cauendum.
 Hos collata Patrum celebri sermone priorum,
In duplici forma comitantur bis duodena.
Horum quodque tibi quid honestum conferat, audi.
Primus enim Moyses in primis scire duobus
Dat, que destinatio debeat, aut fore finis.
Discreteque iubet super omnia uiuere fratres.
Pafnutius monachum docet inde relinquere mundum.
Corporis illecebre, Daniele docente resiste.
Serapion iterum notat octo lues uitiorum.
Sanctorum loquitur de morte Theodorus abbas.
Carpitur improbitas Satane, uaga mensque Sereno,
Et de spiritibus traduntur multa sinistris.
Hortatur fratres Isaac Collatio bina
Orandum pure cum cordis simplicitate.
Quid sit perfectum, quid castum, quidue parari,
 Seruarique Deo ualeat custode, docemur
Collatis trinis preceptoris Cheremonis.
At summi ueri diuina cognitione,
Deque carismatibus confert tibi Nesteros abbas.
Dictat amicitie Ioseph firmissima iura:
Monstrans preterea que diffinitio uera.
Ast genera hinc Pyamontria prosequitur monachorum.
uite communis de fine, uel anachoresis
Colloquitur salubris Collatio multa Ioannis.
Crimina purgandi condis precepta, Pynuphi.
uiuere maiori uenia quinquagesimali
Tempore concedit Theonas: absoluit et illud:
Accedant nobis quare phantasmata noctis.
Et cur sepe malum quod nolumus, hoc operamur.
 Concludunt omnes seniorum traditiones
Sermones Abrahe, de carnis lege domande.





EPISTOLA [a 1Kb] S. CASTORIS APTENSIS EPISCOPI AD DOMNUM CASSIANUM ABBATEM MASSILIENSEM. *

Domno sanctitatis speciali gloria decorato, atque per omnia memorando: sed et scientiarum decore pollenti, Patri scilicet Cassiano, Castor in mundo degentium peripsema , que possumus seruitutis humillima.

Rationabiliter, Pater, irrationabilibus et elinguibus pedagogi fomenta subueniunt: quia etsi non equa omnibus moderatio, oppressa humanitate uigere deprehenditur: restat tamen ut his quibus subacta probatur, subigat emolumentum. Non enim omnia possumus omnes; quia non omnium nosse certare. Merito enim sui quisquam iacturam incurrit, qui ea que potiora capere didicit bona, surripere minime ambigit [Forte satagit]. Diutina namque sunt exercitatione premendi, uariisque operibus alendi, quibus aliorum discretio subrogatur. Etenim aliquoties presumptor sua temeritate succumbit, dum, necessariis usibus apta, sua incongrua industria incertis moderationibus dispertitur. Nobis uero idiotis facile per incuriam inepta persuaderi possunt. Te ergo, carissime Pater, qua possumus caritate preuenimus, quo pia ac inexhausta exuberantia, nichil promere sapientibus nobis subuenias, et quibus preemines exercitiis, sub quibus prepollens mens et membra creuerunt, nos neophytos, et mundialis pompe accurationibus illectos excitare non differas. Te quidem potissimum Orientalium cenobiorum doctrina expertum tenemus, maximeque Aegyptiorum, et apud Thebaidem fundatorum: presertim cum et loca Dominica natiuitate insignia tua sint illustrata presentia. Quocirca cum sis omnium studiorum Catholicorum disciplina refertus, te quoque conuenit nos scientie inopes, non preterire. Poscimus namque tuam paternitatem, ut instituta monasteriorum, que per Aegyptum et Palestinam florere, ac institui uidisti, et seruanda sanxisti, et sicuti ibi a Patribus tradita sunt, simplici sermone in nostro rudi monasterio adhibere complanata non abnuas, et eloquiorum tuorum melliflua suauitate exuberantia uerba diffundens, nostra diu arentia corda rigare non differas: ex quo abiecta sterilitate fruges iustitie ualeant pullulare. Unde reor si quid proficere nos possibile fuerit, te quoque potiori merito munerandum: si paterni laboris obedientia inertium mentes qualemcumque reddiderint habilem seruitutem. uale, pater Dei seruorum, et memento nostri.





IOANNIS CASSIANI ABBATIS MASSILIENSIS DE CeNOBIORUM INSTITUTIS LIBRI DUODECIM 



Prefatio, AD CASTOREM PONTIFICEM.

 ueteris Instrumenti narrat historia sapientissimum Salomonem post acceptam diuinitus sapientiam prudentiamque multam nimis, et latitudinem cordis quasi arenam maris innumerabilem : ita ut Domini testimonio nullus ei similis retroactis temporibus exstitisse, neque post eum surrecturus esse dicatur, illud magnificum Domino templum exstruere cupientem, alienigene regis Tyri auxilium poposcisse. Qui misso ad se Hyram filio mulieris  uidue, quidquid diuina sapientia suggerente preclarum in templo Domini, uel in sacris uasis moliebatur, ministerio eius ac dispositione perfecit . Si ergo ille uniuersis regnis terre sublimior principatus, et Isrelitici generis nobilior excellentiorque progenies , illaque sapientia diuinitus inspirata, que cunctorum Orientalium et Aegyptiorum disciplinas et instituta superabat, nequaquam pauperis atque alienigene uiri  consilium dedignatur; recte etiam tu his eruditus exemplis, beatissime [a 24Kb] papa Castor, uerum ac rationabile Deo templum, non lapidibus insensibilibus, sed sanctorum uirorum congregatione, nec temporale et corruptibile, sed eternum atque inexpugnabile edificare disponens, uasa etiam pretiosissima Domino cupiens consecrare, non multo auri metallo, argentiue conflata, que post rex Babylonius capta concubinarum suarum ac principum deputet uoluptati , sed animabus sanctis que innocentie, iustitie et castitatis integritate fulgentes, regem Christum in semetipsis circumferant commorantem, egenum me, omnique ex parte pauperrimum, ad communionem tanti operis dignaris adsciscere. [b 1Kb] In prouincia siquidem tua cenobiorum  experte, Orientalium maximeque Aegyptiorum uolens instituta fundari, cum sis ipse cunctis uirtutibus scientiaque perfectus, et uniuersis ita refertus diuitiis spiritualibus, ut perfectionem querentibus satis abundeque non modo tuus sermo, sed etiam sola uita sufficiat ad exemplum, me quoque elinguem et pauperem sermone atque scientia, ut aliquid ad explementum tui desiderii de inopia sensus mei conferam, poscis, precipisque ut instituta monasteriorum, que per Aegyptum ac Palestinam custodiri conspeximus, ita ut ibi nobis a patribus tradita sunt, quamuis imperito digeram stylo, non leporem sermonis inquirens, in quo ipse apprime es eruditus, sed sanctorum simplicem uitam  simplici sermone fratribus in nouello monasterio tuo cupiens explanari. Cui rei quantum me pius ardor desiderii tui prouocat obedire, tantum multiplices estuum moles uolentem obtemperare deterrent. Primum quia nec uite mee ita equiparant merita, ut confidam me res tam arduas, tam obscuras, tam sanctas, digne posse animo ac mente complecti. Secundo quod [c 1Kb] ea que a pueritia nostra inter eosdem constituti atque ipsorum incitati quotidianis adhortationibus et exemplis uel agere tentauimus, uel didicimus, uel uisu percepimus, minime iam possumus ad integrum retinere, tot annorum circulis ab eorum consortio et imitatione conuersationis abstracti; presertim cum harum rerum ratio nequaquam possit otiosa meditatione doctrinaque  uerborum, uel tradi, uel intelligi, uel memoria contineri: totum namque in sola experientia usque consistit. Et quemadmodum tradi nisi ab experto non queunt, ita nec percipi quidem uel intelligi, nisi ab eo qui ea pari studio ac sudore apprehendere elaborauerit, possunt: que tamen si collatione iugi spiritalium uirorum frequenter discussa non fuerint, et polita, cito rursum mentis incuria dilabuntur. Tertio quia idipsum quod utcumque non pro merito rei, sed pro presentis temporis statu possumus reminisci, imperitior sermo congrue non ualet explicare. Huc accedit, quod super hac re uiri et uita nobiles, et sermone scientiaque preclari, multa iam opuscula desudarunt, sanctum Basilium et Hieronymum  dico, aliosque nonnullos, [a 2Kb] quorum anterior sciscitantibus fratribus super diuersis institutis uel questionibus non solum facundo, uerum etiam diuinarum Scripturarum testimoniis copioso sermone respondit; [b 4Kb] Alius uero non solum suo elucubratos ingenio edidit libros, uerum etiam Greca lingua digestos, in Latinum uertit eloquium: post quorum tam exuberantia eloquentie flumina, possem non immerito presumptionis notari, si aliquid stillicidii huius inferre tentassem; nisi me ad hec fiducia tue sanctitatis animaret, et sponsio, quod uel tibi he nuge forent accepte qualescumque sint; uel eas congregationi fratrum in nouello tantum monasterio commorantium deputares. Qui si quid a nobis minus forsitan caute prolatum fuerit, et pie relegant,  et cum uenia indulgentiore sustentent, fidem potius mei sermonis, quam uenustatem eloquii requirentes. Quapropter, beatissime papa, unicum religionis et  humilitatis exemplar, tuis precibus animatus, secundum uires ingenii mei opus quod iniungis aggrediar, et ea que omnimodis intacta relicta sunt ab anterioribus nostris, utpote qui audita potius quam experta describere tentauerunt, uelut rudi monasterio et ueritatem sitientibus intimabo. Nec plane mirabilium Dei, signorumque narrationem studebo contexere: que quamuis multa per seniores nostros et incredibilia non solum audierimus, uerum etiam sub obtutibus nostris perspexerimus impleta: tamen his omnibus pretermissis, que legentibus preter admirationem nichil amplius ad instructionem perfecte uite conferunt, instituta eorum tantummodo, ac monasteriorum regulas, maximeque principalium uitiorum, que octo ab eis designantur, origines et  causas, curationesque secundum traditiones eorum, quantum Domino adiuuante potuero, fideliter explicare contendam. Propositum siquidem mihi est,  non de mirabilibus Dei, sed de correctione morum nostrorum et consummatione uite perfecte, secundum ea que a senioribus nostris accepimus, pauca disserere. In eo quoque preceptis tuis satisfacere studebo, ut si quid forte non secundum typum maiorum antiquissima constitutione fundatum, sed pro arbitrio uniuscuiusque instituentis monasterium, uel diminutum, uel additum in istis regionibus comprobauero; secundum eam quam uidimus monasteriorum regulam, per Aegyptum uel Palestinam antiquitus fundatorum, fideli sermone, uel adiiciam, uel recidam [Al. rescindam]: [a 1Kb] Nequaquam credens rationabilius quippiam, uel perfectius constitutionem nouellam in occiduis Galliarum partibus reperire  potuisse, quam illa sint instituta, in quibus ab exordio predicationis apostolice a sanctis ac spiritualibus patribus fundata monasteria ad nos usque perdurant. Illam sane moderationem opusculo huic inserere presumam, ut ea que secundum Aegyptiorum regulam, seu pro asperitate erum, seu pro difficultate ac diuersitate morum impossibilia in his regionibus, uel dura uel ardua comprobauero, institutis monasteriorum, que per Palestinam uel Mesopotamiam habentur, aliquatenus temperem: quia si rationabilis possibilium mensura () seruetur, eadem obseruantie perfectio est etiam in impari facultate.



LIBER PRIMUS.



CAPUT PRIMUM. De habitu monachi.


[a 2Kb] De institutis ac regulis monasteriorum dicturi unde competentius, donante Deo, quam ab ipso habitu monachorum sumemus exordium? Quorum interiorem cultum consequenter tunc poterimus exponere,  cum exteriorem ornatum sub oculorum depinxerimus obtutibus.



CAPUT II. De cingulo Monachi.

Itaque [b 10Kb] monachum ut militem Christi in procinctu semper belli positum, [c 5Kb] accinctis lumbis iugiter oportet  incedere . Hoc enim habitu etiam illos ambulasse, qui in ueteri Testamento [a 2Kb] professionis huius fundauere primordia, Eliam scilicet et Eliseum, diuinarum Scripturarum auctoritate monstratur: ac deinceps principes auctoresque Testamenti noui, Ioannem uidelicet, Petrum et Paulum, ceterosque eiusdem ordinis uiros taliter incessisse cognoscimus. Quorum prior, qui in ueteri Testamento uirginitatis iam flores et castimonie continentieque prefigurabat exempla, cum fuisset a Domino missus ad increpandos nuntios Ochozie sacrilegi regis Isrel, eo quod egritudine prepeditus super statu salutis sue Beelzebub Deum Accaron consulere destinasset, et idcirco eis occurrens idem propheta descensum de lecto eius in quo conciderat, denegasset, decumbenti  regi exposita uestitus qualitate compertus est . Reuersos enim ad se nuntios, ac referentes sibi prophete sententiam, sciscitatus est cuius esset figure et habitus uir, qui occurrisset eis, et locutus fuisset huiuscemodi uerba: uir, inquiunt, pilosus et zona pellicea accinctus renibus; ex quo habitu confestim rex contemplatus hominem Dei, ait: Elias Thesbites est: zone uidelicet indicio, et hirti incultique corporis specie uirum Dei indubitanter agnoscens: eo quod istud ei inter tot Isrelitici populi millia commoranti, cultus proprii uelut quoddam impressum speciale signum perpetuo cohereret. De Ioanne quoque, qui ueteris nouique Testamenti uelut quidam sacratissimus limes, finis initiumque processit, ita Euangelista narrante  cognoscimus: Ipse autem Ioannes habebat uestimentum  de pilis camelorum, et [b 4Kb] zonam pelliceam circa lumbos  suos. Petro etiam in custodiam carceris ab Herode detruso, et ad necem die postero producendo, angelo assistente, precipitur: Precingere et calcea te calligas tuas . Quod ut faceret nequaquam monuisset eum Angelus Dei, nisi uidisset eum ob refectionem nocturne quietis paulisper defecta membra solita cinguli obstrictione laxasse. Paulum quoque ascendentem Hierosolymam, et protinus a Iudeis in uincula mittendum Agabus propheta reperiens Cesaree, sublato eius cingulo, manus suas ligans ac pedes, ut gestu corporis sui passionis eius prefiguraret iniurias, ait: Hec dicit Spiritus sanctus:  uirum cuius est zona hec, sic alligabunt Iudei in Ierusalem et tradent in manus gentium . Quod utique a propheta proferri minime potuisset, et dici, uirum cuius est zona hec, nisi Paulus eam lumbis suis indesinenter solitus fuisset aptare.



CAPUT III. De ueste monachi.

[a 5Kb] uestis quoque sit monachi que corpus contegat tantum, et repellat nuditatis uerecundiam, et frigoris retundat iniuriam: non que seminaria uanitatis aut elationis enutriat, ita eodem apostolo predicante:  [a 29Kb] Habentes autem alimenta et operimenta, his contenti simus . Operimenta, inquiens, non uestimenta, ut in quibusdam Latinis exemplaribus non proprie continetur, id est, que corpus operiant tantum, non que amictus gloria blandiantur: ita uilia, ut nulla coloris uel habitus nouitate inter ceteros huius propositi uiros habeantur insignia: ita studiosis accurationibus aliena, ut nullis rursum sint affectatis per incuriam sordibus decolorata. Postremo sic ab huius mundi separentur ornatu, ut cultui seruorum Dei in omnibus communia perseuerent. [b 1Kb] Quidquid enim inter famulos Dei presumitur ab uno uel paucis, nec catholice per omne corpus  fraternitatis tenetur, aut superfluum, aut elatum est, et ob id noxium iudicandum est, magisque speciem uanitatis quam uirtutis ostentans. Et idcirco hec que nec a ueteribus sanctis qui huius professionis fundamenta iecerunt, neque a Patribus nostri temporis, qui eorum per successiones instituta nunc usque custodiunt, tradita uidemus exempla, ut superflua et inutilia nos quoque resecare conueniet. Quamobrem [c 10Kb] cilicinam uestem uelut circumspectam a cunctis atque notabilem, et que ex hoc ipso non solum nulla spiritui possit emolumenta conferre, sed etiam elationis concipere uanitatem, queque ad necessarii operis exercitium, in quo monachum  semper impigrum expeditumque oportet incedere, inhabilis atque inepta sit, omnimodis refutarunt. Quod si quosdam hoc amictu circumdatos audiuimus probabiles exstitisse, non ex eo nobis monasteriorum est regula sancienda, uel antiqua sanctorum Patrum sunt perturbanda decreta, quod pauci presumentes aliarum uirtutum priuilegio, ne in his quidem que non secundum catholicam regulam ab eis usurpata sunt, reprehendi debere creduntur. Generali namque omnium constitutioni, paucorum non debet preponi nec preiudicare sententia. Illis enim debemus institutis ac regulis indubitatam fidem, et indiscussam obedientiam per omnia commodare, non quas paucorum uoluntas intulit, sed quas uetustas tantorum temporum, et numerositas sanctorum Patrum  concordi definitione in posterum propagauit. Nec hoc sane preiudicare nobis debet ad quotidiane conuersationis exemplum, quod uel loram sacrilegus rex Isrel cateruis hostium circumseptus, scissa ueste, cilicium habuisse perhibetur intrinsecus , uel quod Niniuite ad mitigandam Dei sententiam que in eos lata fuerat per prophetam, cilicii asperitate uelati sunt , cum et ille ita intrinsecus latenter indutus eo fuisse monstretur, ut nisi scisso desuper indumento a nemine prorsus potuisset intelligi, et isti eo tempore operimentum  cilicii ostentarent, quo cunctis super imminente urbis euersione lugentibus, eodemque amictu circumdatis, nullus posset a quoquam ostentatione [Al. ostentationis] notari. Quia nisi insolens sit diuersitas, non offendit inequalitas.



CAPUT Iu. De cucullis Aegyptiorum.

Sunt preterea quedam in ipso Aegyptiorum habitu non tantum ad curam corporis, quantum ad morum formulam congruentia, quo simplicitatis et innocentie obseruantia, etiam in ipsa uestitus qualitate teneatur. [a 12Kb] Cucullis namque perparuis usque ad ceruicis humerorumque demissis confinia, quibus tantum capita contegant, indesinenter diebus utuntur ac noctibus, scilicet ut innocentiam et simplicitatem  paruulorum iugiter custodire etiam imitatione ipsius uelaminis commoueantur. Qui reuersi ad infantiam Christi cunctis horis cum affectu ac uirtute decantant: Domine, non est exaltatum cor meum, neque elati sunt oculi mei, neque ambulaui in magnis, neque in mirabilibus super me. Si non humiliter sentiebam, sed exaltaui animam meam: sicut ablactatus est super matre sua .



CAPUT u. De colobiis Aegyptiorum.

b 40Kb] Colobiis quoque lineis induti, que uix ad cubitorum  ima pertingunt, nudas de reliquo circumferunt manus, ut amputatos habere eos actus et opera mundi huius suggerat abscissio manicarum, et ab omni conuersatione terrena mortificatos eos uelaminis  linei doceat indumentum, audiantque per hoc Apostolum quotidie dicentem sibi: Mortificate membra uestra, que sunt super terram . Illud quoque ipso habitu protestante, Mortui enim estis,  et uita uestra abscondita est cum Christo in Deo . Et iterum: uiuo autem iam non ego, uiuit uero in me Christus. Mihi quidem mundus crucifixus est, et ego mundo .



CAPUT uI. De rebrachiatoriis.

[a 47Kb] Gestant etiam resticulas duplices, laneo plexas subtegmine, quas Greci , nos uero succinctoria, seu redimicula, uel proprie rebrachiatoria possumus appellare. Que descendentia per summa ceruicis et e lateribus colli diuisa, utrarumque alarum sinus ambiunt, atque hinc inde succingunt, ut constringentia latitudinem uestimenti ad corpus contrahant atque coniungant, et ita constrictis brachiis impigri ad omne opus expeditique reddantur, illud  Apostoli preceptum studentes omni uirtute complere. Quia non solum mihi, sed etiam his qui mecum sunt, ministrauerunt manus iste, neque gratis panem ab aliquo manducauimus, sed in labore et fatigatione nocte ac die operantes, ne quem uestrum grauaremus . Et, Si quis non uult operari, nec manduce .



CAPUT uII. De mafortibus eorum.

Post hec angusto palliolo tam amictus humilitatem quam uilitatem pretii, compendiumque sectantes, colla pariter atque humeros tegunt, que [b 2Kb] mafortes tam nostro quam ipsorum nuncupantur eloquio, et ita [c 47Kb] planeticarum atque birrorum pretia simul, ambitionemque declinant.



CAPUT uIII. De melote, et pelle caprina.


Ultimus est habitus eorum pellis caprina, que  [a 23Kb] melotes, uel pera appellatur, et baculus, que gestant ad imitationem eorum qui professionis huius prefigurauere lineas in ueteri Testamento . De quibus Apostolus: Circumierunt  in melotis et in pellibus caprinis egentes, angustiati, afflicti, quibus dignus non erat mundus, in solitudinibus errantes, et in montibus, et in speluncis, et in cauernis terre  Qui tamen habitus pellis caprine significat mortificata omni petulantia carnalium passionum debere eos in summa uirtutum grauitate consistere, nec quidquam petulcum uel calidum iuuentutis ac mobilitatis antique in eorum corpore residere.



CAPUT IX. De baculo.

Nam et [a 1Kb] baculum gestasse eosdem uiros, etiam Eliseus, qui unus ex ipsis est, docet, cum dicit ad Giezi puerum suum, mittens eum ad suscitandum filium  mulieris: Tolle baculum meum, et currens uade,  pone eum super faciem pueri, ut uiuat . Quem utique non dedisset ei propheta gestandum, nisi eum manu sua solitus esset iugiter circumferre. Cuius gestatio spiritualiter monet, numquam debere eos inter tot oblatrantes uitiorum canes, et inuisibiles nequitiarum spiritualium bestias, inermes incedere (de quibus beatus Dauid liberari postulans dicit: Ne tradas, Domine, bestiis animam confitentem tibi , sed irruentes eas retundere crucis signaculo, ac longius propulsare, atque, aduersum se seuientes, iugi memoria Dominice passionis, et imitatione illius mortificationis exstinguere.



CAPUT X. De calceamentis eorum.

Calceamenta uero uelut interdicta euangelico [b 20Kb] precepto  recusantes, cum infirmitas corporis, uel  matutinus hiemis rigor, seu meridiani estus feruor exegerit, tantummodo caligis suos muniunt pedes: hoc interpretantes usu earum uel Dominica permissione signari, ut si in hoc mundo constituti cura et sollicitudine carnis huius omnimodis exuti esse non possumus, nec ab ea penitus preualemus absolui; saltem occupatione leui et implicatione tenui necessitatem corporis explicemus, neue anime nostre pedes, qui expediti ad spiritualem cursum, et predicandam Euangelii pacem semper esse debent parati (quibus post odorem unguentorum Christi currimus , et de quibus Dauid: Cucurri, inquit, in siti . Et Ieremias: Ego autem non laboraui te sequens , morticinis huius seculi  curis patiamur inuolui, de his scilicet cogitantes, que non ad supplendam necessitatem nature, sed ad superfluam noxiamque pertinent uoluptatem. Quod ita implebimus, si secundum Apostolum carnis curam non fecerimus in desideriis . Quibus tamen caligis quamquam licito utantur, utpote Domini mandato concessis, nequaquam tamen pedibus eas inherere permittunt, cum accedunt ad celebranda, seu percipienda sacrosancta mysteria, illud estimantes etiam secundum litteram custodiri debere, quod dicitur ad Moysen, uel ad Iesum filium Naue: Solue corrigiam calceamenti tui; locus enim in quo stas, terra sancta est .



LIBER SECUNDUS. DE CANONICO NOCTURNARUM ORATIONUM ET PSALMORUM MODO.



CAPUT PRIMUM.


[a 1Kb] Duplici igitur hoc, quod diximus, cingulo Christi miles accinctus, interim qui modus canonicarum orationum psalmorumque sit in partibus Orientis a sanctis patribus antiquitus statutus, agnoscat. De  qualitate uero earum, uel quemadmodum orare secundum Apostoli sententiam , sine intermissione possimus, suis in locis cum seniorum Collationes ceperimus exponere, quantum Dominus dederit, proferemus .



CAPUT II. De diuersitate numeri, qui ad decantandos psalmos per uniuersas prouincias sit statutus.

Multos namque comperimus per alias regiones  pro captu mentis sue, habentes quidem, ut ait Apostolus , zelum Dei, sed non secundum scientiam, super hac re [b 1Kb] diuersos typos ac regulas sibimet constituisse. Quidam enim uicenos, seu tricenos psalmos, et hos ipsos antiphonarum protelatos  melodiis et adiunctione quarumdam modulationum debere dici singulis noctibus censuerunt; alii hunc modum etiam excedere tentauerunt; nonnulli decem et octo; atque in hunc modum diuersis in locis diuersum canonem agnouimus institutum, totque propemodum typos ac regulas uidimus usurpatas, quot etiam monasteria cellasque conspeximus . Sunt quibus in ipsis quoque [c 4Kb] diurnis orationum officiis, id est, Tertia, Sexta,  Nonaque id uisum est, ut [a 1Kb] secundum horarum modum in quibus hec Domino redduntur obsequia, psalmorum etiam et orationum putarent numerum cequandum: nonnullis placuit senarium numerum singulis diei conuentibus deputari. Quapropter necessarium reor antiquissimam patrum proferre in medium constitutionem, que nunc usque per totam Aegyptum a Dei famulis custoditur, quo [b 1Kb] nouelli monasterii in Christo rudis infantia antiquissimorum potius patrum uetustissimis institutionibus imbuatur.



CAPUT III. De uniformis regule per totam Aegyptum custodia, et de electione eorum qui fratribus preponuntur.

 Itaque per uniuersam [c 3Kb] Aegyptum et Thebaidem, ubi monasteria non pro uniuscuiusque renuntiantis instituuntur arbitrio, sed per successiones ac traditiones maiorum, usque in hodiernum diem uel permanent uel mansura fundantur, legitimum orationum  modum in uespertinis conuentibus seu nocturnis uigiliis uidimus retentari. Non enim quisquam conuenticulo fratrum, sed ne sibi quidem ipsi preesse conceditur, priusquam non solum uniuersis facultatibus suis reddatur externus, sed ne sui quidem ipsius se esse dominum, uel potestatem habere cognoscat. Ita namque renuntiantem huic mundo quibuslibet facultatibus ac diuitiis preditum necesse est cenobii commorationem expetere, ut in nullo sibi ex his que reliquit, aut intulit monasterio, blandiatur: sic obedire cunctis, ut redeundum sibi secundum sententiam Domini  ad infantiam pristinam nouerit, nichil sibi consideratione eui uel annorum numerositate presumens, quam in seculo inaniter consumptam se reputat  perdidisse; sed pro rudimentorum merito et tyrocinii nouitate, quam se gerere in Christi militia recognoscit, subdere se etiam iunioribus non moretur. Operis quoque et sudoris assuetudinem ita subire compellitur, ut [d 6Kb] propriis manibus, iuxta Apostoli  preceptum, quotidianum uictum, uel suis usibus, uel aduenientium necessitatibus preparans, et fastus uite preterite possit, et delicias obliuisci, et humilitatem cordis, contritione laboris acquirere. Ideoque [a 2Kb] nullus congregationi fratrum prefuturus eligitur, priusquam idem qui preficiendus est, quid obtemperaturis oporteat imperari, obediendo didicerit, et quid iunioribus tradere debeat, institutis seniorum fuerit assecutus. Bene enim regere uel regi, sapientis esse pronuntiant, summumque donum et gratiam sancti Spiritus esse definiunt. Nam neque salutaria precepta quempiam posse obtemperantibus prestituere, nisi eum qui prius uniuersis uirtutum disciplinis fuerit instructus, nec obedire  quemquam seniori posse, nisi eum qui consummatus timore Dei et humilitatis fuerit uirtute perfectus. Ideoque diuersitates typorum ac regularum per ceteras prouincias cernimus usurpatas, quod plerumque seniorum institutionis expertes monasteriis preesse audemus, et abbates nos antequam discipulos professi, quod libitum fuerit, statuimus; promptiores nostrorum inuentorum exigere custodiam, quam examinatam maiorum seruare doctrinam. Sed dum orationum modum qui potissimum debeat custodiri, uolumus explicare, institutis patrum auidius prouocati, narrationem quam suis reseruabamus locis, propero excessu preuenimus. Nunc itaque ad propositum reuertamur.



CAPUT Iu. Quod per uniuersam Aegyptum et Thebaidem duodenarius psalmorum numerus obseruetur


Igitur per uniuersam, ut diximus, Aegyptum et Thebaidem [a 6Kb] duodenarius psalmorum numerus tam in uespertinis, quam in nocturnis solemnitatibus custoditur, ita dumtaxat ut post hunc due lectiones, ueteris scilicet ac noui Testamenti, singule subsequantur. Qui modus antiquitus constitutus, idcirco per tot secula penes cuncta illarum prouinciarum  monasteria intemeratus nunc usque perdurat: quia non humana adinuentione statutus a senioribus affirmatur, sed celitus angeli magisterio patribus fuisse delatus.



CAPUT u. De duodenario psalmorum numero Angeli traditione suscepto.

Nam cum in primordiis fidei pauci quidem, sed probatissimi, monachorum nomine censerentur, qui sicut a beate memorie euangelista [b 33Kb] Marco, qui primus  Alexandrine urbi pontifex prefuit, normam suscepere uiuendi, non solum illa magnifica retinebant, que primitus Ecclesiam uel credentium turbas in Actibus Apostolorum  legimus celebrasse ; uerum etiam his multo sublimiora cumulauerant. Etenim secedentes in secretiora suburbiorum loca, agebant uitam tanto abstinentie rigore districtam, ut etiam his qui erant religionis externe, stupori esset tam ardua  conuersationis eorum professio. Eo enim feruore Scripturarum diuinarum lectionibus, orationique et operi manuum diebus ac noctibus incubabant, ut nec escarum quidem appetitus uel memoria, nisi alio tertioue die corporis interpellaret inediam, cibumque ac potum non tam desideratum quam necessarium sumerent, et ne hunc quidem ante solis occasum, ut tempus lucis cum spiritualium meditationum studiis, curam uero corporis cum nocte sociarent,  aliaque his multo sublimiora perficerent. De quibus etiam is qui minus indigenarum relatione cognouit, ecclesiastica historia [a 1Kb] poterit edoceri. Ea igitur tempestate cum Ecclesie illius primitiue perfectio penes successores suos adhuc recenti memoria inuiolata duraret, feruensque paucorum fides necdum in multitudinem dispersa tepuisset; uenerabiles patres peruigili cura posteris consulentes, quinam modus quotidiano cultui per uniuersum fraternitatis [b 1Kb] corpus decerni deberet, tractaturi conueniunt, ut hereditatem pietatis ac pacis etiam successoribus suis absolutam ab omni dissensionis lite transmitterent: uerentes scilicet ne qua in quotidianis solemnitatibus inter uiros eiusdem culture consortes dissonantia, uel uarietas exorta, quandoque in posterum erroris,  uel emulationis, seu schismatis noxium germen emitteret. Cumque pro suo unusquisque feruore infirmitatis immemor aliene id statui debere censeret, quod contemplatione fidei ac roboris sui facillimum iudicabat, parum discutiens quid generaliter plenitudini fratrum possibile esset, in qua necesse est infirmorum quoque partem maximam reperiri, diuersoque modo enormem psalmorum numerum instituere pro animi sui uirtute certarent [c 6Kb] , et alii  quinquagenos, alii sexagenos psalmos, nonnulli uero ne hoc quidem numero contenti excedi eum debere censerent, essetque inter eos pro religionis regula pie contentionis sancta diuersitas, ita ut tempus solemnitatis uespertine sacratissime succederet questioni, quotidianos orationum ritus uolentibus celebrare, [a 11Kb] unus in medium psalmos Domino cantaturus exsurgit. Cumque sedentibus cunctis  et in psallentis uerba omni cordis intentione defixis, undecim psalmos orationum interiectione distinctos contiguis uersibus  parili pronuntiatione cantasset, duodecimum sub Alleluia responsione consummans, ab uniuersorum oculis repente subtractus, questioni pariter, et ceremoniis finem imposuit.



CAPUT uI. De consuetudine duodecim Orationum.

Ex hinc uenerabilis patrum senatus intelligens angeli magisterio congregationibus fratrum generalem canonem non sine dispensatione Domini constitutum, [b 5Kb] decreuit hunc numerum tam in uespertinis, quam  in nocturnis conuenticulis custodiri, [a 3Kb] quibus lectiones geminas adiungentes, id est, unam ueteris, et aliam noui Testamenti, tamquam a se eas traditas et uelut extraordinarias, uolentibus tantum, ac diuinarum Scripturarum memoriam possidere assidua meditatione studentibus addiderunt. [b 2Kb] In die uero  sabbati uel Dominico utrasque de nouo recitant Testamento, id est, unam de Apostolo, uel Actibus apostolorum, et aliam de Euangeliis. Quod etiam totis [c 2Kb] Quinquagesime diebus faciunt hi quibus lectio cure est, seu memoria Scripturarum.



CAPUT uII. De disciplina orandi.


Has igitur predictas orationes hoc modo incipiunt, atque consummant, ut finito psalmo, non statim ad incuruationem genuum corruant, quemadmodum facimus in hac regione nonnulli, qui necdum bene finito psalmo, in orationem procumbere festinamus ad [a 14Kb] celeritatem misse quantocius properantes. Cuius dum uolumus excedere modum qui  antiquitus a maioribus statutus est, supputantes residuorum psalmorum numerum, ad finem tendere perurgemus, de refectione potius lassi corporis cogitantes, quam orationis utilitatem et commoda requirentes. Apud illos ergo non ita est, sed antequam flectant genua, paulisper orant, et stantes in supplicatione maiorem temporis partem expendunt. Itaque post hec puncto breuissimo procidentes humi, uelut adorantes tantum diuinam clementiam, summa uelocitate consurgunt, ac [b 5Kb] rursus erecti  expansis manibus eodem modo quo prius stantes orauerant, suis precibus intentius immorantur. Humi namque diutius procumbentem, non solum cogitationibus aiunt, uerum etiam somno grauius impugnari. Quod etiam nos uerum esse utinam non experimentis, et quotidiana consuetudine nosceremus, qui sepenumero hanc eamdem incuruationem membrorum, non tam orationis quam refectionis obtentu in terram prostrati optamus diutius prolongari. Cum autem is qui orationem collecturus est, e terra surrexit, omnes pariter eriguntur; ita ut nullus, nec antequam inclinetur ille, genu flectere, nec cum e  terra surrexerit, remorari presumat, ne non tam secutus fuisse illius conclusionem qui precem colligit, quam suam celebrasse credatur.



CAPUT uIII. De subsequente oratione post psalmum.

Illud etiam [a 1Kb] quod in hac prouincia uidimus, ut uno cantante in clausula psalmi, omnes astantes concinant cum clamore, Gloria Patri, et Filio, et Spiritui sancto, nusquam per omnem Orientem audiuimus, sed cum omnium silentio ab eo qui cantat, finito psalmo orationem succedere. [b 5Kb] Hac uero glorificatione  Trinitatis tantummodo solere [a 33Kb] antiphonam terminari.



CAPUT IX. De qualitate orationum.

Et quia nos [b 3Kb] ad orationum canonicarum modum consequenter institutorum ordo prouexit, quarum pleniorem tractatum licet in collationes seniorum reseruemus, ibidem plenius digesturi, cum de earum qualitate seu iugitate uerbis eorum disserere ceperimus:  necessarium tamen reor pro opportunitate loci ac narrationis ipsius, quoniam ita obtulit sese occasio, etiam in presenti pauca perstringere, ut formantes interim exterioris hominis motus, et uelut quedam nunc orationis fundamenta iacientes, minore post hec labore cum ceperimus de statu interioris hominis disputare, orationum quoque eius fastigia construamus. Illud ante omnia prouidentes, ut si nos ab illa narratione quam cupimus opportune  Deo uolente digerere, preueniens uite nostre finis excluserit, uel initia uobis rei presertim tam necessarie hoc opere relinquamus, quibus pro ardore desiderii totum tardum est: ut dum nobis huius commorationis tribuuntur inducie, saltem quasdam tantisper orationum uobis lineas presignemus, quibus hi uel maxime, qui in cenobiis commorantur, ualeant aliquatenus informari. Simul etiam prospicientes his qui forsitan huic tantummodo occursuri libro, ad illum peruenire non poterunt, ut instructione huius erga orationis qualitatem uel ex parte reperiantur imbuti, et quemadmodum sunt de habitu et amictu exterioris hominis instituti, ita etiam qualiter eum ad offerenda spiritalia sacrificia debeant exhibere non nesciant. Siquidem hi libelli quos  in presenti cudere Domino adiuuante disponimus, ad exterioris hominis obseruantiam et institutionem cenobiorum competentius aptabuntur; illi uero ad disciplinam interioris ac perfectionem cordis, et [a 25Kb] anachoretarum uitam atque doctrinam potius pertinebunt.



CAPUT X. Quanto silentio et breuitate orationes apud Aegyptios colligantur.

Cum igitur predictas solemnitates, quas illi [b 10Kb] synaxes uocant, celebraturi conueniunt, tantum [c 2Kb] a cunctis silentium prebetur, ut cum in unum tam  innumerosa fratrum multitudo conueniat, preter illum qui consurgens psalmum decantat in medio, nullus hominum penitus adesse credatur: ac precipue cum consummatur oratio, in qua non sputum emittitur, non exscreatio obstrepit, non tussis intersonat, non oscitatio somnolenta dissutis malis et hiantibus trahitur, nulli gemitus, nulla suspiria etiam astantes impeditura promuntur, nulla uox, [d 2Kb] absque sacerdotis precem concludentis, auditur, nisi forte hec que per excessum mentis claustra oris effugerit, queque insensibiliter cordi obrepserit, immoderato scilicet atque intolerabili spiritus feruore succenso, dum ea que ignita mens in semetipsa non preualet continere, per ineffabilem quemdam gemitum ex intimis pectoris sui conclauibus  euaporare conatur. Illum uero qui constitutus in tempore mentis cum clamore supplicat, aut aliquid horum que prediximus, e faucibus suis emittit, aut precipue oscitationibus preuenitur, dupliciter peccare pronuntiant: primo quod orationis sue reus sit, quod eam uidelicet negligenter offerat Deo; secundo quod indisciplinato strepitu, alterius quoque, qui forsitan intentius orare potuit, intercipit sensum. Ideoque precipiunt eam celeri fine concludi, ne forte immorantibus nobis in ea, redundantia quedam sputi seu phlegmatis interrumpat nostre orationis excessum. Et idcirco dum adhuc feruet,  uelut e faucibus inimici uelociter rapienda est. Qui proculdubio cum sit nobis semper infestus, tum maxime adsistit infestior, cum contra se offerre nos preces Domino uelle peruiderit, cogitationibus, seu diuersis humoribus excitatis, abducere mentem nostram a supplicationis intentione festinans, et per hoc eam tepefacere a cepto feruore contendens. Quamobrem utilius censent breues quidem [a 4Kb] orationes, sed creberrimas fieri: illud quidem ut frequentius Dominum deprecantes iugiter eidem coherere possimus; hoc uero, ut insidiantis diaboli iacula, que infligere nobis tunc precipue, cum oramus, insistit, succincta breuitate uitemus.



CAPUT XI. Qua disciplina apud Aegyptios psalmi dicantur.

 Et idcirco ne psalmos quidem ipsos, quos in congregatione  decantant, continuata student pronuntiatione concludere: sed eos pro numero uersuum duabus uel tribus intercisionibus cum orationum interiectione diuisos distinctim, particulatimque consummant. Non enim multitudine uersuum, sed mentis intelligentia delectantur [b 3Kb] ; illud tota uirtute sectantes: Psallam spiritu, psallam et mente . Ideoque utilius habent decem uersus cum rationabili assignatione cantari, quam totum psalmum cum confusione mentis effundi. Que nonnumquam pronuntiantis festinatione generatur, dum residuorum psalmorum qui decantandi sunt, modum numerumque considerans, non distinctionem sensuum audientibus studet pandere, sed ad finem synaxeos properat peruenire. Denique si quispiam iuniorum, uel pro feruore  spiritus, uel pro eo quod necdum institutus  est, ceperit modum decantationis excedere, psallentis progressio senioris interdicitur [Forte interciditur] plausu, quem dans manu sua in sedili quo sedet, cunctos facit ad orationem consurgere, illud omnibus modis prouidens, ne quod sedentibus tedium generetur prolixitate psalmorum, qua [Forte quo uel ne] is qui decantat, non modo per seipsum intelligentie fructum amittat, sed etiam per illos incidat detrimentum, quos fastidium synaxeos nimietate sua fecit incurrere. Illud quoque apud eos omni obseruantia custoditur, ut in responsione Alleluia nullus dicatur psalmus [a 3Kb] , nisi is, qui in titulo suo Alleluia inscriptione prenotatur. Predictum uero duodenarium psalmorum numerum ita diuidunt, ut si duo fuerint fratres, senos psallant; si tres, quaternos;  si quatuor, ternos. Quo numero numquam minus in congregatione decantant; ac proinde quantalibet multitudo conuenerit, numquam amplius psallunt in synaxi, quam quatuor fratres.



CAPUT XII. Cur uno psallente, ceteri in synaxi sedeant, uel quali post hoc studio per cellulas suas usque ad lucem uigilias extendant.


Hunc sane canonicum, quem prediximus, duodenarium psalmorum numerum tali corporis quiete releuant, ut has easdem congregationum solemnitates ex more celebrantes, absque eo, qui dicturus in medium psalmos surrexerit, cuncti [b 2Kb] sedilibus humillimis insidentes, ad uocem psallentis omni cordis intentione dependeant. Ita namque ieiuniis et operatione totius diei, noctisque lassescunt, ut nisi huiuscemodi refectione adiuuentur, ne hunc quidem numerum stantes implere preualeant. Nullum [c 2Kb] etenim tempus ab operis exercitatione uacuum transire concedunt; quia non solum ea que diei splendor admittit, omni instantia manibus exercere contendunt:  sed etiam illa operationum genera sollicita mente perquirunt, que ne ipsius quidem noctis densissime tenebre ualeant impedire, credentes se tanto sublimiorem spiritualium contemplationum puritatem mentis intuitu quesituros, quanto diutius fuerint erga operis studium ac laboris intenti. Et idcirco mediocrem canonicarum orationum [d 2Kb] numerum iudicant  diuinitus moderatum; ut ardentioribus fide, spatium quo se uirtutis eorum infatigabilis cursus extenderet, seruaretur, et nichilominus fessis egrisque corporibus minime gigneretur de nimietate fastidium. Ideoque cum fuerint orationum canonicarum functiones ex more finite, unusquisque ad suam recurrens cellulam  idem rursus orationum officium uelut peculiare sacrificium studiosius celebrant, nec ulterius quisquam eorum in requiem somni resoluitur; donec superueniente diei splendore, nocturno operi, ac meditationi operatio diurna succedat.



CAPUT XIII. Quare post missam nocturnam dormire non oporteat.


[a 1Kb] Quem laborem, preter illam rationem, qua tota industria annitentes sacrificium Deo de fructu manuum suarum offerre se credunt, duabus ex causis cum omni obseruatione custodiunt. Quod nos quoque si perfectioni studemus, eadem diligentia conuenit obseruare. Prima [b 1Kb] ne forte purificationem nostram nocturnis psalmis et orationibus acquisitam, inuidus inimicus liuens puritati nostre, cui maxime insidiatur semper, et indesinenter infestus est, quadam somni illusione contaminet. Qui post  illam satisfactionem, quam pro negligentiis seu ignorationibus nostris obtulimus, et confessionis nostre ueniam profusis gemitibus imploratam, sollicitus nos, si tempus quietis inuenerit, maculare festinat, tunc precipue fiduciam nostram deiicere atque eneruare contendens, cum feruentius nos ad Deum tendere orationum nostrarum puritate peruiderit: ita ut nonnumquam quos per totum noctis spatium sauciare non potuit, sub illius hore breuissimo tempore dehonestare conetur . Secunda uero, quod tametsi nulla talis uerenda diaboli emergat illusio, intercedens etiam purus sopor inertiam monacho mox euigilaturo parturiat, segnemque torporem inferens menti, per totum diei spatium uigorem eius obtundat,  illamque hebetet perspicaciam sensus, et pinguedinem cordis exhauriat, que nos possit per totum diem aduersus omnes insidias inimici cautiores robustioresque seruare. Quamobrem canonicis uigiliis priuate ab eis subiunguntur [c 10Kb] excubie, ac maiore illis obseruatione succedunt, ut et illa purificatio que psalmis et orationibus est acquisita, non pereat; et intentior sollicitudo diligentius nos per diem custoditura, preparetur meditatione nocturna.



CAPUT XIu. Quemadmodum in cellulis suis opus manuum et orationes pariter exerceant.

Et idcirco eas cum adiectione operis exsequuntur,  ne uelut otiosis ualeat somnus irrepere. Sicut enim nullum ferme ab eis otii tempus excipitur, ita nec meditationi quidem spiritali finis imponitur. Nam pariter exercentes corporis animeque uirtutes, exterioris hominis stipendia cum emolumentis interioris exequant, lubricis motibus cordis et fluctuationi cogitationum instabili, operum pondera, uelut quamdam tenacem, atque immobilem anchoram prefigentes, cui uolubilitas ac peruagatio cordis innexa intra celle claustra, uelut in portu fidissimo ualeat contineri; atque ita spiritali meditationi tantum, et custodie cogitationum intenta, non modo ad consensum praue cuiusque suggestionis peruigilem mentem corruere non sinat, uerum etiam ab omni superflua, otiosaque cogitatione custodiat; ita ut  quid ex quo pendeat, haud facile possit a quoquam discerni, id est, utrum propter meditationem spiritalem incessabile manuum opus exerceant, an propter operis iugitatem tam preclarum spiritus profectum, scientieque lumen acquirant.



CAPUT Xu. Qua lege modestie post orationum missam unusquisque ad suam cellulam redeat, et cui subdatur increpationi is qui aliter fecerit.

Finitis itaque psalmis, et quotidiana congregatione, sicut superius commemorauimus, absoluta, [a 1Kb] nullus eorum uel ad modicum subsistere, aut sermocinari audet cum altero: sed ne quidem per totum diei spatium e cella sua progredi, aut deserere opus quod in ea solitus est exercere, presumit, nisi forte  cum fuerint ad officium necessarii cuiusque operis  euocati. Quod ita explent fores egressi, ut nulla inter eos sermocinatio penitus conseratur. Sed sic unusquisque opus exsequitur iniunctum, ut psalmum uel scripturam quamlibet memoriter recensendo, non solum conspirationi noxie, uel consiliis prauis, sed nec otiosis quidem colloquiis, ullam copiam uel tempus impartiat, oris pariter et cordis officio in meditatione spiritali iugiter occupato. [b 1Kb] Summa namque obseruantia custoditur, ne quisquam cum alio, ac precipue iuniores [Al. iuniore], uel ad punctum temporis pariter substitisse, aut uspiam secessisse, uel manus suas inuicem tenuisse deprehendantur. Si qui uero contra huius regule disciplinam, reperti fuerint aliquid ex his que interdicta sunt, admisisse, ut contumaces, ac preuaricatores mandatorum, non  leuis culpe rei pronuntiati, suspicione etiam coniurationis, prauique consilii carere non poterunt. Quam culpam nisi in unum cunctis fratribus congregatis publica diluerint penitentia, orationi fratrum nullus eorum interesse permittitur.



CAPUT XuI. Quod nulli orare cum illo, qui fuerit ab oratione suspensus, liceat.

Sane si quis pro admisso quolibet delicto fuerit ab oratione suspensus, nullus cum eo prorsus orandi habet licentiam, antequam [c 1Kb] submissa in terram penitentia, reconciliatio eius, et admissi uenia coram fratribus cunctis, publice fuerit ab abbate concessa. Ob hoc namque tali obseruantia semetipsos ab orationis eius consortio segregant, atque secernunt,  quod [d 6Kb] credunt eum qui ab oratione suspenditur,  secundum Apostoli sententiam tradi Satane: [a 4Kb] et si quis orationi eius, antequam recipiatur a seniore, inconsiderata pietate permotus, communicare presumpserit, complicem se damnationis eius efficiat, tradens scilicet semetipsum uoluntarie Satane, cui ille pro sui reatus emendatione fuerat deputatus, in eo uel maxime grauius crimen incurrens, quod cum illo se uel confabulationis, uel orationis communione miscendo, maiorem illi generet insolentie formitem, et cotumaciam delinquentis in  peius enutriat. Perniciosum namque solatium tribuens, cor eius magis ac magis faciet indurari, nec humiliari eum sinet ob quod fuerat segregatus; et per hoc, uel increpationem senioris non magni pendere, uel dissimulanter de satisfactione et uenia cogitare.



CAPUT XuII. Quod is qui ad orationem exsuscitat, hora solita debeat eos commonere.

[b 3Kb] Is autem, cui religiosi conuentus commonitio,  uel synaxeos cura committitur, non passim, ut libitum est, nec prout nocte fuerit expergefactus, aut opportunitas eum somni proprii seu insomnii coarctauerit, fratres etiam ad quotidianas uigilias exsuscitare presumit. Sed quamuis eum consuetudo diuturna, hora solita euigilare compellat, tamen sollicite, frequenterque stellarum cursu prestitutum congregationis tempus explorans, ad orationum eos inuitat officium, ne in utroque inueniatur incautus, si uel oppressus somno statutam noctis transgrediatur  horam; uel eamdem dormiturus, atque festinus ad somnum anticipet, et non tam officio spiritali, uel quieti omnium deseruisse, quam requiei sue satisfecisse credatur.



CAPUT XuIII. Quod a uespera Sabbati usque ad uesperam diei Dominice genua non flectantur.

Hoc quoque nosse debemus, [a 1Kb] a uespera sabbati, que lucescit in diem dominicum, usque ad uesperam sequentem apud Aegyptios [b 6Kb] genua non curuari;  sed nec totis quidem Quinquagesime diebus, nec custodiri in eis ieiuniorum regulam: Quarum rerum ratio suo loco in Collationibus Seniorum, cum Dominus iusserit, exponetur. . Nunc  propositum est nobis causas tantummodo breui narratione percurrere, ne statutum modum uolumen excedens, aut fastidio legentem oneret, aut labore.



LIBER TERTIUS. DE CANONICO DIURNARUM ORATIONUM ET PSALMORUM MODO



CAPUT PRIMUM.


De nocturno orationum et psalmorum modo, quinam per Aegyptum habeatur, donante Deo, quantum tenuitas ingenii nostri preualuit, arbitror expeditum: nunc de [a 1Kb] solemnitate Tertie, Sexte, Noneque [b 14Kb] secundum regulam monasteriorum Palestine, uel Mesopotamie, nobis est disserendum, ut prefati sumus  in prologo, perfectionem Aegyptiorum, et inimitabilem discipline rigorem horum institutis moderantes.



CAPUT II. Quod apud Aegyptios sine horarum discretione per totam diem, cum operis adiectione, et orationibus iugiter insistatur et psalmis.

Apud illos  etenim [c 11Kb] hec  officia, que Domino soluere per distinctiones horarum  et temporis interualla cum admonitione  [a 1Kb] compulsoris adigimur, per totum diei spatium iugiter cum operis adiectione spontanee celebrantur. Ita namque ab eis incessanter operatio manuum priuatim per cellulas exercetur, ut psalmorum quoque, uel ceterarum Scripturarum meditatio numquam penitus omittatur. Cui preces et orationes per singula momenta miscentes, in his officiis que nos statuto tempore celebramus, totum diei tempus absumunt. Quamobrem exceptis uespertinis ac nocturnis congregationibus nulla apud eos per diem publica solemnitas, absque [b 1Kb] die sabbati uel dominica, celebratur, in quibus hora tertia sacre communionis obtentu conueniunt. Plus enim est id quod incessanter offertur, quam quod per temporis interualla persoluitur; et [c 3Kb] gratius est uoluntarium munus, quam functiones  que canonica compulsione redduntur: pro hoc quoque Dauid gloriosius aliquid exsultante, cum dicit:  [d 1Kb] uoluntarie sacrificabo tibi : et, uoluntaria oris mei beneplacita sint tibi, Domine .



CAPUT III. Quod per omnem Orientem solemnitas Tertie, Sexte, uel None, trinis tantum psalmis et orationibus finiatur: et cur specialius istis horis hec spiritalia sint officia deputata.

Itaque in Palestine, uel Mesopotamie monasteriis ac totius Orientis, supradictarum horarum solemnitates, trinis psalmis quotidie finiuntur; ut et orationum assiduitas statutis temporibus Deo offeratur, et necessaria operationis officia consummatis iusto moderamine spiritalibus obsequiis, nullatenus ualeant impediri: [e 1Kb] his enim tribus temporibus etiam Danielem prophetam quotidie fenestris apertis  in cenaculo preces Domino fudisse cognoscimus . [f 5Kb] Nec immerito hec specialius tempora  religiosis sunt officiis deputata. In his siquidem promissionum perfectio, et summa nostre salutis est adimpleta: [a 4Kb] Hora namque tertia repromissus olim per prophetas Spiritus sanctus super apostolos in orationum  officio constitutos descendisse primitus comprobatur. Nam cum propter elocutionem linguarum, que ab eis infusione Spiritus sancti profluebat, gens incredula Iudeorum obstupescens pariter  et irridens diceret eos musto repletos, stans Petrus in medio eorum ait: uiri Isrelite et qui habitatis Ierusalem uniuersi, hoc uobis notum sit, et auribus percipite uerba mea: Non enim, sicut uos existimatis, hi ebrii sunt, cum sit hora diei tertia; sed hoc est quod dictum est per prophetam Iel: Et erit in nouissimis diebus, dicit Dominus, effundam de Spiritu meo, super omnem carnem, et prophetabunt filii uestri, et filie uestre; et iuuenes uestri uisiones uidebunt, et senes uestri somnia somniabunt. Et quidem super seruos meos et super ancillas meas in diebus illis effundam de Spiritu meo, et prophetabunt . Que omnia hora tertia uidemus impleta, sanctique Spiritus uaticinatum per prophetas aduentum eodem tempore super apostolos commeasse .  [a 2Kb] Hora autem sexta immaculata hostia, Dominus noster atque Saluator oblatus est Patri, crucemque pro totius mundi salute conscendens, humani generis peccata diluit: et [b 2Kb] exspolians principatus ac potestates traduxit palam, uniuersosque nos obnoxios, atque constrictos insolubili chirographi debito liberauit, tollens id de medio, et crucis sue affigens tropeo. Eadem quoque hora Petro in excessu mentis uocatio gentium omnium per submissionem uasis Euangelici delati celitus, et purificatio omnigenum animantium in eodem consistentium, delata ad eum uoce diuinitus reuelatur, dicente ei: Surge, Petre,  occide, et manduca . Quod uas quatuor initiis de celo summissum, non aliud quam Euangelium designare manifeste cognoscitur. Licet enim quadriformi euangelistarum narratione distinctum quatuor uideatur habere principia: unum tamen Euangelii corpus est; eiusdem scilicet Christi natiuitatem pariter ac deitatem, miracula quoque, passionemque complectens. Pulchre autem non ait linteum, sed quasi linteum. Linteum quippe mortificationis indicium est . Quoniam igitur mors Dominice passionis non humane nature lege, sed proprie uoluntatis subitur arbitrio, quasi linteum dicitur. Mortuus enim secundum carnem, non est secundum spiritum mortuus: quia nec derelicta est anima eius in inferno, nec caro eius uidit corruptionem.  Et rursus: Nemo  tollet animam meam a me; sed ego pono eam a meipso. Potestatem habeo ponere eam, et potestatem iterum habeo sumere eam . In hoc itaque Euangeliorum uase celitus destinato, id est, a Spiritu sancto perscripto, omnes gentes que quondam extra legis obseruantiam posite, habebantur immunde, per credulitatem fidei confluentes, ut ab idolorum cultu salubriter immolentur [Fort. auertantur], atque ad salutarem escam proficiant, Petro purificante, uoce Dominica deferuntur. [c 33Kb] Hora uero nona inferna penetrans, inextricabiles tartari tenebras coruscatione  sui splendoris exstinxit, portasque eius ereas effringens, ac seras ferreas conterens, captiuitatem sanctorum, que clausa tenebris immitis tenebatur inferni, salubriter captam transuexit secum ad celos; [a 3Kb] igneaque romphea summota, antiquum incolam paradiso pia confessione restituit. Eadem quoque hora Cornelius centurio in precibus solita deuotione persistens, commemorationem orationum, et eleemosynarum suarum ante Dominum factam, angelo sibi colloquente cognoscit, palamque ei hora nona uocationis gentium sacramenta panduntur, que Petro in excessu mentis hora sexta fuerant reuelata  . Alio quoque loco de eodem tempore in Actibus Apostolorum ita narratur: Petrus autem et Ioannes ascendebant in templum, ad horam orationis nonam . Quibus liquido comprobatur, non immerito a sanctis et apostolicis uiris has horas religiosis obsequiis consecratas, a nobis quoque obseruari similiter oportere: qui nisi uelut lege quadam soluere hec pietatis officia saltem statutis temporibus adigamur, totum diei spatium obliuione, aut desidia, uel occupationibus inuoluti, absque orationis interpellatione [Al. interpolatione] consumimus. [b 11Kb] De uespertinis autem sacrificiis quid dicendum  est, que iugiter offerri etiam in ueteri Testamento lege Mosaica sanciuntur? Holocausta enim matutina et sacrificia uespertina cunctis diebus in templo, licet figuralibus hostiis, etiam ex eo probare possumus indesinenter oblata , quod  a Dauid canitur: Dirigatur oratio mea sicut incensum in conspectu tuo; eleuatio manuum mearum, sacrificium uespertinum . Quo in loco de illo quoque uero sacrificio uespertino sacratius intelligi potest, quod uel uespere a Domino Saluatore cenantibus  apostolis traditur, cum initiaret Ecclesie sacrosancta mysteria; uel quod ipse die postero sacrificium uespertinum, in fine scilicet seculorum, eleuatione manuum suarum pro salute totius mundi oblatus est Patri. Que extensio manuum eius in patibulo satis proprie eleuatio nuncupatur. Omnes enim nos in inferno iacentes, eleuauit ad celos, secundum promissionis eius sententiam, dicentis: Cum exaltatus fuero a terra, omnia traham ad me ipsum . [a 3Kb] De matutina uero solemnitate etiam illud nos instruit, quod in ipsa quotidie decantari solet: Deus, Deus meus, ad te de luce uigilo . Et: In matutinis meditabor in te . Et: Preueni in maturitate et clamaui . Et rursum: Preuenerunt oculi mei ad te diluculo, ut meditarer eloquia tua . In his quoque horis etiam ille Euangelicus paterfamilias operarios conduxit in uineam suam . Ita enim et ille primo mane conduxisse describitur: quod tempus designat matutinam nostram solemnitatem: deinde tertia, inde sexta, post hec nona, ad extremum [b 4Kb] undecima, in qua lucernalis [Al. lucernaris] hora signatur.



CAPUT Iu. Matutinam, quam nos prime hore solemnitatem appellamus, non antiqua traditione statutam, sed nostro tempore adinuentam esse.

Sciendum tamen hanc [c 6Kb] Matutinam, que nunc  obseruatur in occiduis uel maxime regionibus, canonicam functionem nostro tempore in [a 3Kb] nostro quoque monasterio primitus institutam, ubi Dominus noster iehsu Christus natus ex uirgine, humane infantie suscipere incrementa dignatus, nostram quoque adhuc in religione teneram et lactentem infantiam sua gratia confirmauit. Usque ad illud enim tempus ac solemnitate matutina  cum quotidianis uigiliis pariter consummata, reliquas horas refectioni corporum deputatas a maioribus nostris  inuenimus. uerum cum hac abutentes indulgentia negligentiores quique inducias somni longius protelarent: quippe quos uel extra cellas progredi, uel de suis stratis consurgere ante horam tertiam nulla conuentus ullius necessitas inuitaret, et cum operationis iactura, tempore quoque diei quo nonnullis oportebat officiis inherere, soporis nimietate torperent, in his presertim diebus quibus a uespertinis horis excubias usque ad aurore uiciniam celebrantibus nascebatur onerosior lassitudo; quorumdam illic fratrum feruentium spiritu, quibus hoc negligentie genus haud leuiter displiceret, ad seniores  querela delata, decretum est ab eis diutino tractatu et consultatione sollicita, ut usque ad solis ortum, quo iam sine offensione uel lectio parari, uel opus manuum posset assumi, fessis corporibus refectione concessa, inuitati post hec religionis huius obseruantia cuncti pariter e suis stratis consurgerent: ac tribus psalmis et orationibus celebratis, secundum modum qui antiquitus in obseruatione Tertie, uel  Sexte, trine confessionis exemplo statutus est, et somno deinceps finem, et initium operationi, equali simul moderamine facerent. Qui typus licet ex occasione uideatur inuentus, et recenti memoria pro causa, quam diximus, statutus appareat; tamen illum numerum, quem designat beatus Dauid, [a 2Kb] quamquam spiritalem quoque habeat intellectum, secundum litteram manifestissime supplet: [b 8Kb] Septies in die laudem dixi  tibi super iudicia iustitie tue . Hac enim adiecta solemnitate, septies sine dubio spiritales hos conuentus in die facientes, septies in ea laudes Domino dicere comprobamur. Denique cum hic idem typus de Oriente procedens hucusque fuerit utilissime propagatus, in nonnullis nunc usque per Orientem antiquissimis monasteriis, que nequaquam uetustissimas  regulas Patrum uiolari patiuntur, minime uidetur admissus.



CAPUT u Quod post matutinas orationes ad somnum reuerti non oporteat.

Cuius solemnitatis ratio cur statuta sit, uel inuenta in hac prouincia, nonnulli ignorantes, [a 11Kb] expletis  matutinis hymnis iterum reuertuntur ad somnum, in illam causam nichilominus incidentes, ob quam compescendam hec a senioribus nostris solemnitas instituta est. Illa namque hora eam consummare festinant, qua negligentioribus minusque sollicitis rursum dormiendi reddatur occasio. Quod omnimodis fieri non oportet, sicut in libello superiori describentes Aegyptiorum synaxim plenius exposuimus, ne purificationem nostram confessione supplici et antelucanis orationibus acquisitam, uel  emergens quedam redundantia humorum naturalium polluat, uel illusio corrumpat inimici, uel certe intercedens etiam puri ac simplicis somni refectio interrumpat spiritus nostri feruorem, ac tepefactos somni torpore per totum diei spatium inertes deinceps ignauosque traducat. Quod Aegyptii ne incurrant, equidem cum soleant certis temporibus etiam ante gallorum cantum consurgere, [a 1Kb] Missa canonica celebrata, usque ad lucem [b 4Kb] post hec uigilias extendunt; ut eos superueniens lux matutina  in hoc feruore spiritus reperiat constitutos, ac per totum diei tempus feruentiores sollicitioresque custodiat, preparatos eos suscipiens ad conflictum et contra diurnam diaboli colluctationem nocturnarum exercitio uigiliarum ac spiritali meditatione firmatos.



CAPUT uI. Quod nichil sit a senioribus immutatum de antiquo ordine psalmorum, cum matutina statueretur solemnitas.

Illud quoque nosse debemus nichil a senioribus nostris qui [a 1Kb] hanc eamdem matutinam solemnitatem addi debere censuerunt, de antiqua psalmorum consuetudine immutatum: sed eodem ordine Missam, quo prius, in nocturnis conuentibus perpetuo celebratam. Etenim [b 1Kb] hymnos quos in hac regione ad  matutinam excepere solemnitatem, in fine nocturnarum uigiliarum, quas post gallorum cantum ante  auroram finire solent, similiter hodieque decantant, id est, centesimum quadragesimum octauum psalmum, cuius initium est, Laudate Dominum de celis, et reliquos qui sequuntur; quinquagesimum uero psalmum, et sexagesimum secundum, et octogesimum nonum, [c 1Kb] huic nouelle solemnitati nouimus fuisse deputatos. Denique per Italiam hodieque consummatis matutinalibus hymnis quinquagesimus psalmus in uniuersis ecclesiis canitur, quod non aliunde quam exinde tractum esse non dubito.



CAPUT uII. Quod ei qui ad diurnam orationem, antequam primus finiatur psalmus, non occurrerit, oratorium introire non liceat: in nocturnis autem usque ad finem secundi psalmi ueniabilis mora sit.

 Is uero qui in Tertia, Sexta, uel Nona, priusquam psalmus ceptus finiatur, ad orationem non occurrerit, ulterius [d 77Kb] oratorium introire non audet, nec semetipsum  admiscere psallentibus: sed congregationis [a 3Kb] missam, stans pro foribus, prestolatur, donec  egredientibus cunctis, submissa [b 3Kb] in terram penitentia, negligentie sue uel tarditatis impetret ueniam,  sciens nequaquam se posse desidie sue noxam aliter expiare; sed ne in ea quidem, que post tres horas erit secutura solemnitas, admittendum, nisi pro negligentia presenti confestim uera humilitate subnixius satisfacere festinauerit. In nocturnis uero conuenticulis usque ad secundum psalmum prebetur tardanti dilatio, ita dumtaxat, ut antequam finito eodem psalmo fratres in oratione procumbant, semetipsum congregationi inserere atque admiscere festinet; eidem proculdubio increpationi ac penitentie, quam prediximus, subiiciendus, si ultra  prestitutam dilationis horam uel modicum tardauerit.



CAPUT uIII. uigilie, que a uespera illucescente sabbato celebrantur, quem temporis modum teneant, uel quo ordine celebrentur.

Sane [a 4Kb] uigilias que singulis hebdomadibus a [b 2Kb] uespera illucescente sabbato celebrantur, idcirco seniores hiemali tempore, quo noctes sunt longiores, [c 24Kb] usque ad quartum gallorum cantum per monasteria  moderantur, ut post excubias totius noctis reliquis duabus ferme horis reficientes corpora sua  nequaquam per totum diei spatium somni torpore marcescant, requie breuis huius temporis pro totius  noctis refectione contenti. Quod nos quoque omni obseruatione custodire conuenit, ut scilicet contenti somno qui nobis post uigiliarum Missam usque ad lucis indulgetur aduentum, id est, usque ad matutinos psalmos, totum deinceps diem in opere ac necessariis ducamus officiis; ne somnum, quem nocti subtraximus, resumere per diem uigiliarum lassitudine et inanitate compulsi, non tam requiem corpori subtraxisse, quam quietis tempus et refectionem nocturnam commutasse uideamur. Nullatenus enim poterit fragilis caro ita totius noctis quiete fraudari, ut per consequentem diem sine dormitatione mentis animique torpore inconcussam possit seruare uigilantiam. Que impedietur ex hoc potius, quam iuuabitur; nisi post uigiliarum Missam  somni quantulumcumque gustauerit. Et idcirco saltem unius hore sopor, quemadmodum diximus, ante lucis aduentum si fuerit impartitus, lucrabimur omnes uigiliarum horas, quas tota nocte in oratione consumpsimus, impartientes nature quod suum est, nec habentes necessitatem resumendi per diem quod nocti subtraximus. Totum enim carni huic proculdubio reddet, quisquis ei non rationabiliter partem subtrahere, sed totum tentauerit denegare, et, ut  uerius dixerim, non superflua, sed necessaria uoluerit amputare. Propter quod maiore fenore necesse est uigilias compensari, si fuerint usque ad lucem inconsiderata atque irrationabili nimietate protracte. Ideoque eas [a 2Kb] tripartitis distinguunt officiis, ut labor hac diuersitate diuisus delectatione quadam defectionem corporis releuet. Nam cum stantes antiphonas tres concinuerunt, humi post hec uel sedilibus humillimis insidentes, tres psalmos uno modulante respondent, qui tamen singuli a singulis fratribus uicissim succedentibus sibi prebentur, atque his sub eadem quiete residentibus ternas adiiciunt lectiones. Itaque fit ut corporeum minuentes laborem, uigilias suas maiore intentione mentis exerceant.



CAPUT IX. Quare illucescente die sabbati uigilie statute sint, et quare per omnem Orientem, absolutio ieiunii in die sabbati presumatur.


Quas a tempore predicationis apostolice, quo religio ac fides Christiana fundata est, [b 2Kb] per uniuersum Orientem idcirco statutum est illucescente sabbato debere celebrari, quod Domino et Saluatore nostro sexta [c 1Kb] sabbati crucifixo, discipuli adhuc recenti eius  passione perculsi, peruigiles tota nocte manserunt, nullatenus quietis somnum oculis suis indulgentes. Quamobrem ex illo tempore [a 1Kb] huic nocti deputata uigiliarum solemnitas usque in hodiernum diem per uniuersum Orientem similiter obseruatur. Ideoque et [b 3Kb] absolutio ieiunii post uigiliarum laborem, [c 1Kb] totidem apostolicis uiris in die sabbati statuta, non immerito presumitur per uniuersas Orientis Ecclesias, secundum illam quoque Ecclesiaste sententiam, que licet habeat et alium mysticum sensum, tamen ab hoc quoque non abhorret, quo [d 8Kb] utrique diei, id  est, hebdomadi pariter et ogdoadi eamdem partem solemnitatis impartire precipimur, ita dicentis: Da partem his septem, et quidem his octo . [e 1Kb] Non enim ad communionem festiuitatis Iudaice absolutio ista ieiunii reputanda est, his presertim qui ab omni Iudaica superstitione alieni monstrantur, sed ad refectionem quam diximus lassi corporis pertinere; quod per totas anni septimanas iugiter quinis diebus ieiunans, nisi duobus saltem interpositis refocillatum fuerit, facile lassescit, ac deficit.



CAPUT X. Unde factum sit, ut in Urbe die sabbati ieiunetur.


Cuius moderaminis [Al. moderationis] causam  nonnulli in quibusdam Occidentalibus ciuitatibus [a 6Kb] ignorantes, et maxime in Urbe, idcirco putant absolutionem sabbati [Al. ieiunii] minime debere [b 1Kb] presumi, quod apostolum [c 4Kb] Petrum eodem die contra  Simonem conflictaturum asserant ieiunasse . Ex quo magis apparet hoc eum non consuetudine canonica fecisse, sed presentis potius necessitate conflictus. Siquidem et ibi pro hac eadem re non generale, sed speciale uidetur Petrus discipulis suis ieiunium indixisse; quod utique non fecisset si scisset illud canonica consuetudine solere seruari: idem proculdubio etiam dominico die paratus indicere, si certaminis ipsius in eum compegisset occasio, nec tamen ex hoc statim canonica fuisset ieiunii regula promulganda: quod non generalis obseruatio statuerat, sed ut semel fieret, ratio necessitatis extorserat.



CAPUT XI. In quo dominice diei solemnitas ab aliorum dierum consuetudine diuersa teneatur.


uerum ne hoc quidem ignorandum, die dominico unam tantummodo [a 2Kb] Missam ante prandium celebrari: in qua psalmorum atque orationum seu lectionum pro ipsius collecte uel communionis dominice reuerentia solemnius aliquid ac propensius impendentes, in ipsa Tertiam, Sextamque pariter consummatam reputant. Itaque fit ut de orationum  obsequiis nichil imminuatur, adiectione scilicet lectionum: et nichilominus differentia quedam, uel remissio uideatur fratribus indulgeri pro reuerentia dominice resurrectionis pre cetero tempore que et totius septimane uideatur obseruantiam relaxare, et pro hac ipsa, que intermiscetur, quadam differentia eumdem diem uelut festiuum prouocet rursum solemnius exspectari, minusque faciat hebdomadis uenture ieiunia huius exspectatione sentiri. Semper enim equanimius quelibet fatigatio sustinetur, et sine fastidio labor impenditur: si interiecta ei uicissitudo quedam, uel operis immutatio qualiscumque succedat.



CAPUT XII. Quibus diebus, cum cena fratribus exhibetur, accedentibus ad refectionem psalmus non dicatur, sicut fieri in prandiis solet.


Denique etiam in ipsis diebus, id est, [b 1Kb] sabbato uel dominica, seu feriatis temporibus, quibus pariter prandium, et cena solet fratribus exhiberi, psalmus ad uesperam non dicitur: id est, nec cum accedunt ad cenam, nec cum ab ea consurgunt, ut solet fieri in solemnibus prandiis, uel canonica ieiuniorum refectione, quam et [c 27Kb] precedere consuetudinarii  psalmi solent et subsequi: sed tantummodo simplici oratione facta accedunt ad cenam, eamque rursum consurgentes ab ipsa, sola oratione concludunt, quod scilicet extraordinaria sit inter monachos  ista refectio, nec omnes ad eam conuenire cogantur, nisi aut peregrini qui superuenerint fratres, aut hi quos infirmitas corporis, aut propria inuitat uoluntas.



LIBER QUARTUS. DE INSTITUTIS RENUNTIANTIUM.



CAPUT PRIMUM.


De canonico modo psalmorum, atque orationum qui debeat in diurnis conuenticulis per monasteria custodiri, ad [a 2Kb] institutionem eius, qui renuntiat huic mundo, narrationis nos ordine prouocante transimus: conditiones in primis, quibus hi, qui ad Dominum conuerti cupiunt, recipiantur in cenobiis, breui, quantum possumus, studentes sermone complecti; quedam scilicet de Aegyptiorum, quedam de [b 1Kb] Tabennensiotarum regulis admiscens, quorum in Thebaide  est cenobium, quanto numero populosius cunctis, tanto conuersationis rigore districtius. Siquidem in eo plusquam [c 6Kb] quinque millia fratrum  sub uno abbate reguntur, tantaque fit obedientia hic tam prolixus Monachorum numerus omni euo seniori suo subditus, quanta non potest apud nos unus uni uel obedire pro modico tempore, uel preesse.



CAPUT II. Quod ad ultimam usque senectutem apud eos in cenobiis perseuerent.

Quorum tam longa perseuerantia, et humilitas atque  subiectio quemadmodum tam diuturna perduret, quaue institutione formetur, per quam usque ad [d 1Kb] incuruam senectam in cenobio perseuerent, opinor  nos ante omnia debere perstringere. [a 1Kb] Tanta namque est, quantam neminem in monasteriis nostris ingressum ne anno quidem integro tenuisse meminimus, ut cum renuntiationis eorum primordia uiderimus, consequens fuisse intelligamus, ut in tam sublimia  perfectionis fastigia talium initiorum fundamenta consurgerent.



CAPUT III. Quo examine probetur, qui in cenobio suscipiendus est.

Igitur [b 9Kb] ambiens quis intra cenobii recipi disciplinam,  non ante prorsus admittitur, quam diebus decem, uel eo amplius pro foribus excubans, indicium perseuerantie, ac desiderii sui, pariterque humilitatis ac patientie demonstrauerit. Cumque omnium pretereuntium fratrum genibus prouolutus, et ab uniuersis de industria refutatus atque despectus, tamquam qui non religionis, sed necessitatis obtentu monasterium optet intrare; [a 4Kb] iniuriis quoque et exprobrationibus multis affectus, experimentum dederit constantie sue, qualisque futurus sit in tentationibus, opprobriorum tolerantia declarauerit; atque ita fuerit explorato mentis ardore susceptus: diligentia summa perquiritur, ne de pristinis facultatibus suis inheserit ei uel unius nummi contagio.  Sciunt enim eum sub monasterii disciplina diuturnum esse non posse, sed ne humilitatis quidem, aut obedientie apprehensurum esse uirtutem, nec illa cenobii paupertate ac districtione contentum fore, si in conscientia eius pecunie quantulumcumque latitauerit: sed ubi primum exorta fuerit qualibet occasione commotio, [b 1Kb] fiducia stipis illius animatum, continuo de monasterio, uelut funda rotante, fugiturum.



CAPUT Iu. Cur facultates eius, qui collegio monachorum ascribitur, nolint monasterii usibus applicari.

Et idcirco [c 2Kb] ne usibus quidem cenobii profuturas  suscipere ab eo pecunias acquiescunt. Primum, ne confidentia huius oblationis inflatus, nequaquam se pauperioribus fratribus cequare dignetur; tum, ne per hanc elationem nullatenus ad humilitatem Christi descendens, cum sub disciplina cenobii non potuerit perdurare, egressus exinde ea que in principio renuntiationis sue spiritali feruore succensus intulerat, tepefactus postea non sine iniuria monasterii sacrilego spiritu recipere atque exigere moliatur. Quod omnimodis obseruari debere, multis sunt experimentis frequenter edocti. Nam per alia minus cauta monasteria simpliciter quidam suscepti, eorum  que intulerant, queque in Dei opere fuerant dispensata, cum [a 4Kb] ingenti post blasphemia [b 1Kb] redhibitionem poscere tentauerunt.



CAPUT u. Cur hi, qui renuntiant, suscepti in monasteriis propria uestimenta deponant, et ab abbate aliis induantur.

Quamobrem ita nudatur quisque, cum receptus fuerit, omni pristina facultate, ut ne ipsum quidem, quo opertus est, indumentum habere permittatur ulterius, sed in concilio fratrum productus in medium [c 2Kb] exuatur propriis, ac per manus abbatis induatur  monasterii uestimentis, ut per hoc se non solum uniuersis rebus suis antiquis nouerit spoliatum, uerum etiam omni fastu deposito mundiali, ad Christi paupertatem et inopiam descendisse, iamque opibus sustentandum non seculi arte quesitis, nec de infidelitate pristina reseruatis; sed de sanctis ac piis monasterii largitionibus militie sue stipendia percepturum, atque inde se deinceps uestiendum alendumque cognoscens, et nichil habere; et nichilominus de crastino non esse sollicitus secundum Euangelii discat sententiam, nec erubescat pauperibus, id est, corpori fraternitatis equari, quibus connumerari Christus, et quorum se fratrem non erubuit nuncupare : quin potius glorietur domesticis eius factum se esse consortem.



CAPUT uI. Qua de causa uestimenta Renuntiantium, cum quibus ingressi sunt monasterium, a dispensatore seruentur.


Illa uero que deposuit uestimenta, economo consignata, tamdiu reseruantur, donec profectus, et conuersationis eius, ac tolerantie uirtutem diuersis tentationibus ac probationibus euidenter agnoscant. Et si quidem posse eum inibi perdurare tempore procedente perspexerint, et in eodem, quo cepit, feruore persistere, indigentibus eadem largiuntur: Sin uero quoddam ex eo murmurationis uitium, uel parue cuiuslibet inobedientie culpam processisse deprehenderint, exuentes eum monasterii quibus indutus fuerat, uestimentis, et antiquis  reuestitum, que fuerant sequestrata, depellunt. Nullum etenim fas est cum illis que accepit, abscedere, nec quemquam patiuntur illis adhuc indui, quem semel ab institutionis sue regula tepuisse peruiderint. Unde etiam copia nulli penitus palam discedendi conceditur, nisi aut in morem serui fugacis captans densissimas tenebras nocte diffugiat;  aut certe hoc ordine et professione iudicatus indignus, cum confusione et nota coram cunctis fratribus deposita ueste monasterii, [a 2Kb] expellatur.



CAPUT uII. Cur in monasterio suscepti non permittantur statim congregationi fratrum commisceri; sed xenodochio ante tradantur.

Cum igitur quis susceptus, et hac perseuerantia, quam diximus, comprobatus, ac depositis propriis uestimentis, habitu monasteriali fuerit accinctus; [b 1Kb] non statim congregationi fratrum commisceri permittitur, sed deputatur seniori, qui seorsim haud longe a uestibulo monasterii commanens, habet curam peregrinorum et aduenientium deputatam, eisque omnem diligentiam susceptionis et humanitatis impendit.  Cumque ibidem integro anno deseruiens absque ulla querela suum circa peregrinos exhibuerit famulatum, imbutus per hoc prima institutione humilitatis, ac patientie, atque in ea longa exercitatione precognitus, admiscendus ex hoc congregationi fratrum; alii traditur seniori, qui decem [c 1Kb] iunioribus preest, quos sibi creditos ab abbate instituit pariter, et gubernat: secundum illud scilicet quod ordinatum in [d 1Kb] Exodo legimus per Moysen.



CAPUT uIII. Quibus primum institutis iuniores exerceantur, ut ad superandas omnes concupiscentias proficiant.

Cuius hec erit sollicitudo et eruditio principalis, per quam iunior introductus ascendere consequenter etiam culmina perfectionis summa preualeat, ut doceat eum primitus suas uincere uoluntates; quem  studiose in his ac diligenter exercens, hec illi semper imperare de industria procurabit, que senserit animo eius esse contraria. Multis siquidem experimentis edocti tradunt, monachum, et maxime iuniores, ne uoluptatem quidem concupiscentie sue refrenare posse, nisi prius [e 1Kb] mortificare per obedientiam  suas didicerint uoluntates. Ideoque pronuntiant nullatenus preualere, uel iram, uel tristitiam, uel spiritum fornicationis exstinguere, sed nec humilitatem cordis ueram, nec cum fratribus unitatem perpetuam, nec firmam diuturnamque posse retinere concordiam, sed nec in cenobio quidem diutius permanere, eum qui prius uoluntates suas non didicerit superare.



CAPUT IX. Quare iunioribus imperetur ut seniori suo nichil de cogitationibus suis subtrahant.

His igitur institutis, eos quos initiant, uelut elementis quibusdam ac syllabis imbuere ad perfectionem atque informare festinant, per hec ad liquidum discernentes, utrum ficta et imaginaria, an uera sint humilitate fundati. Ad quod ut facile ualeant peruenire,  consequenter instituuntur nullas penitus cogitationes prurientes in corde perniciosa confusione celare, sed confestim ut exorte fuerint, eas suo patefacere [a 1Kb] seniori: nec super earum iudicio quidquam sue discretioni committere, sed illud credere malum esse, uel bonum, quod discusserit ac pronuntiauerit senioris examen. Ita fit ut in nullo circumuenire  iuuenem callidus inimicus uelut inexpertum ignarumque preualeat, nec ulla fraude decipere, quem preuidet non sua, sed senioris discretione muniri, et suggestiones suas uelut ignita iacula, quecumque in cor eius iniecerit, ut seniorem celet, non posse suaderi. Aliter quippe subtilissimus diabolus illudere uel deiicere iuniorem non poterit, nisi cum eum, seu per arrogantiam, siue per uerecundiam, ad cogitationum suarum uelamen illexerit. Generale namque et euidens indicium diabolice cogitationis esse pronuntiant si eam seniori confundamur aperire.



CAPUT X. Quanta iuniorum obedientia, etiam in his que naturali necessitati subiecta sunt.

Post hec [b 1Kb] tanta obseruantia obedientie regula  custoditur, ut iuniores absque prepositi sui scientia uel permissu, non solum non audeant cella progredi, sed ne ipsi quidem communi ac naturali necessitati satisfacere sua auctoritate presumant. [c 3Kb] Sicque uniuersa complere quecumque fuerint ab eo precepta, tamquam si a Deo sint celitus edita, sine ulla discussione festinant; ut nonnumquam etiam [d 2Kb] impossibilia  sibimet imperata ea fide ac deuotione suscipiant, ut tota uirtute ac sine ulla cordis hesitatione perficere ea aut consummare nitantur, et ne impossibilitatem quidem precepti pro senioris sui reuerentia metiantur. De quorum obedientia speciatim nunc dicere pretermitto; exemplis enim eam ipsis paulo post tradere suo loco disponimus, si Dominus nobis orationibus uestris dederit commeatum. Nunc instituta cetera prosequamur, pretermittentes illa contexere, que in hac regione, uel tradi monasteriis, uel ab ipsis nequeunt custodiri, sicut in [a 1Kb] prefatiuncula nostra facturos nos esse promisimus: quod scilicet nec [b 1Kb] laneis indumentis utantur, sed lineis tantum, et ne ipsis quidem duplicibus; quibus [c 2Kb] uicaria prepositus unusquisque sue decanie subministrat,  cum illa quibus uestiti sunt, sorduisse conspexerit.



CAPUT XI. Cuiusmodi cibus apud eos delicatissimus habeatur.

Illud quoque arduum atque sublime genus continentie  similiter pretermittens, in qua summe reputantur delicie, si herba sale condita, quam [d 2Kb] lapsanium uocant, aqua diluta ad refectionem fratribus apponatur, aliaque complura his similia, que in hac prouincia nec erum temperies, nec qualitas nostre fragilitatis admittit, illa tantummodo prosequar, que nulla carnis infirmitas, non situs loci poterit impedire, si ea non fragilitas anime ac tepor mentis ademerit.



CAPUT XII. Quod ad sonitum pulsantis ostium, nichil operis non omittant studio celeriter occurrendi.

Itaque considentes intra cubilia sua, et operi, ac meditationi studium pariter impendentes, cum sonitum [e 1Kb] pulsantis ostium, ac diuersorum cellulas  percutientis audierint: ad orationem eos scilicet, seu ad opus aliquod inuitantis, certatim [f 2Kb] e cubilibus suis unusquisque prorumpit: ita ut is qui opus scriptoris exercet, quam repertus fuerit inchoasse  litteram, finire non audeat, sed in eodem puncto, quo ad aures eius sonitus pulsantis aduenerit, summa uelocitate prosiliens, ne tantum quidem more interponat, quantum cepti apicis consummet effigiem, sed imperfectas littere lineas derelinquens, non tam operis compendia lucraue sectetur, quam obedientie uirtutem exsequi toto studio atque emulatione festinet. Quam non solum operi manuum, seu lectioni, uel silentio, et quieti celle, uerum  etiam [a 6Kb] cunctis uirtutibus ita preferunt, ut huic iudicent omnia postponenda, et uniuersa dispendia subire contenti sint, dummodo hoc bonum in nullo uiolasse uideantur.



CAPUT XIII. Quam criminosum habeatur, si aliquid uel uilissimum quispiam suum dixerit.

[b 1Kb] Illam sane uirtutem inter ceteras eorum institutiones,  uel commemorare superfluum puto, quod scilicet nulli cistellam, nulli peculiarem [a 2Kb] sportellam liceat possidere, nec tale aliquid, quod uelut proprium retinens suo debeat communire signaculo [b 1Kb] . Quos ita nouimus omni ex parte nudos existere, ut  preter [c 13Kb] colobium, mafortem, caligas, melotem, ac psiathium, nichil amplius habeant: cum in aliis quoque monasteriis, in quibus aliqua remissius indulgentur, hanc regulam uideamus strictissime nunc usque seruari, [d 4Kb] ut ne uerbo quidem audeat quis  dicere aliquid suum, magnumque sit crimen ex ore monachi processisse, codicem meum, tabulas meas, [a 1Kb] graphium meum, tunicam meam, caligas meas; proque hoc digna penitentia satisfacturus sit, si casu aliquo per subreptionem uel ignorantiam huius modi uerbum de ore eius effugerit.



CAPUT XIu. Quod licet multa pecunia de uniuscuiusque opere congeratur, nullus tamen presumat excedere statute sufficientie parcitatem.

Et cum tantos unusquisque eorum quotidie de opere ac sudore proprio reditus conferat monasterio, ut ex his sustentare non solum suam ualeat parcitatem, uerum etiam usibus possit exuberare multorum: in nullo tamen inflatur, nec sibi de tanto operis sui  questu ac sudore blanditur; sed preter duo [b 1Kb] paxamacia [c 8Kb] que tribus uix denariis ibidem distrahuntur, nichil sibimet amplius unusquisque presumit. Inter quos [d 1Kb] nullum peculiare opus , non dicam effectu, sed ne cogitatione quidem ab aliquo penitus affectatur. Cumque totam [e 2Kb] enthecam cenobii suam credat esse substantiam, cunctisque rebus ut omnium dominus omnem [f 1Kb] curam sollicitudinemque dependat; ad retinendam nichilominus arrepte nuditatis uirtutem, quam studet ad finem usque perfecte atque inuiolabiliter custodire, ita semetipsum a cunctis extraneum, et ex omnibus iudicat alienum, ut tamquam peregrinum se gerat, et incolam istius mundi, alumnumque se potius monasterii reputet, ac ministrum, quam dominum cuiuscumque rei presumat.



CAPUT Xu. De immodico apud nos studio habendi.

 [g 1Kb] Ad hec nos miserabiles quid dicemus, qui in cenobiis commorantes, ac sub abbatis cura et sollicitudine constituti, [h 2Kb] peculiares circumferimus claues, omnique professionis nostre uerecundia et confusione  calcata, [a 2Kb] etiam annulos quibus recondita presignemus, in digitis palam gestare nos non pudet, quibus non solum cistelle uel sporte, sed ne arce quidem, uel armaria, ad ea que congerimus, uel que egressi de seculo reseruauimus, condenda sufficiunt. Quique ita nonnumquam pro uilissimis, nullisque rebus accendimur, eas dumtaxat uelut proprias uindicantes, ut si quis uel digito quidquam ex his contrectare presumpserit, tanta contra eum [b 1Kb] iracundia suppleamur, ut commotionem cordis nostri ne a labiis quidem, ac tota corporis indignatione reuocare possimus. Sed pretermissis nostris uitiis, et his que nec commemorari quidem dignum est, silentio traditis, secundum illud eloquium: Non loquatur os meum opera hominum ; uirtutes potius,  que apud illos sunt, et hec, que nos quoque omni studio debemus appetere, cepto narrationis ordine prosequamur, ipsasque iam regulas, ac typos cursim breuiterque ponamus, ut peruenientes post hec ad quosdam actus et opera seniorum, que studiose memorie mandare disponimus, hec, que nostra expositione digesta sunt, uelut testimoniis ualidissimis roboremus; uniuersa, que diximus, exemplis eorum potius, ac uite auctoritate firmantes.



CAPUT XuI. De regulis diuersarum correptionum.


Si quis igitur [c 9Kb] gillonem fictilem, quem baucalem nuncupant, casu aliquo fregerit, non aliter negligentiam suam, quam publica diluet penitentia: cunctisque in synaxi fratribus congregatis, tamdiu prostratus in terram ueniam postulabit, donec orationum consummetur solemnitas, impetraturus eam, cum iussus fuerit abbatis iudicio de solo surgere. Eodem modo satisfaciet quisquis ad opus aliquod accersitus, uel ad congregationem solitam tardius occurrerit, aut si decantans psalmum, uel modicum titubauerit. Similiter si superflue, si durius, si contumacius responderit, si negligentius obsequia iniuncta compleuerit, si uel leuiter murmurauerit, si lectionem operi,  uel obedientie preferens officia statuta segnius fuerit exsecutus, si [d 1Kb] dimissa synaxi non concitus ad cellam recurrere festinauerit, si cum aliquo uel ad modicum substiterit, uel si ad punctum temporis uspiam secesserit, [e 1Kb] si alterius tenuerit manum, si [f 1Kb] cum illo, qui cellule sue cohabitator non est, confabulari quantulumcumque presumpserit, [g 1Kb] si orauerit cum illo, qui est ab oratione suspensus, si parentum quempiam uel amicorum secularium uiderit [Al. uidere tentauerit], uel collocutus eis sine suo fuerit seniore, [h 3Kb] si epistolam cuiuscumque suscipere,  si rescribere sine abbate suo tentauerit. Hucusque et in huiusmodi, ac similibus admissis, procedit animaduersio spiritalis. Residua uero, que apud nos indifferenter admissa, a nobis quoque reprehensibilius sustinentur, id est, aperta conuicia, manifesti contemptus, contradictiones tumide, libera et effrenata processio, familiaritas apud feminas, ire, rixe, simultates, et iurgia, [a 2Kb] operis peculiaris presumptio, [b 1Kb] philargyrie contagio, affectus atque possessio rerum superfluarum, que a ceteris fratribus  non habentur; extraordinaria, ac furtiua cibi refectio, et his similia, [c 4Kb] non illa increpatione, quam diximus, spiritali, sed uel plagis emendantur, uel expulsione purgantur.



CAPUT XuII. Quibus auctoribus sit inuentum, ut reficientibus fratribus, sacre lectiones in cenobiis recitentur, et quantum apud Aegyptios prebeatur silentium.

Illud autem, ut reficientibus fratribus sacre lectiones in cenobiis recitentur, [d 2Kb] non de typo Aegyptiorum  processisse, sed de Cappadocum nouerimus. Quos nulli dubium est [a 6Kb] non tam spiritalis exercitationis causa, quam compescende superflue, otioseque confabulationis gratia, et maxime contentionum, que plerumque solent in conuiuiis generari, hoc statuere uoluisse, uidentes eas aliter apud se non posse cohiberi. Apud Aegyptios enim, uel maxime  Tabennensiotas tantum silentium ab omnibus exhibetur, ut cum in unum tanta numerositas fratrum refectionis obtentu consederit, nullus nec mutire quidem audeat preter eum, [b 1Kb] qui sue decanie preest. Qui tamen, si quid mense superinferri uel auferri necessarium esse peruiderit, sonitu potius, quam uoce significat. [c 4Kb] Tantaque uescentibus eis  silentii huius disciplina seruatur, ut cucullis ultra oculorum palpebras demissis , nichil amplius intueantur, quam mensam, et appositos in ea, uel quos ex ea capiunt cibos, ita ut quemadmodum, uel quantum reficiat alius, nullus inuicem notet.



CAPUT XuIII. Quam illicitum sit extra mensam communem quidquam cibi potusue gustare.

Antequam, uel postquam, legitimam communemque refectionem percipiant, summa cautione seruatur, [a 4Kb] ne extra mensam quidquam cibi penitus [Al. potusue] ori suo quisquam indulgere presumat; ut incedentibus per hortos et pomaria cum passim blandeque per arbores poma pendentia, non solum  obiiciant se pectoribus transeuntium, uerum etiam strata per terram conculcanda pedibus se offerant,  atque ad colligendum parata, facile ad consensum concupiscentie, illicere ualeant intuentes, et opportunitate uel copia, quamuis districtos atque abstinentissimos, ad sui desiderium prouocare: sacrilegium ducatur non modo quidquam ex his degustare, uerum etiam manu contingere, absque eo quod palam cunctis in commune reficientibus exhibetur, et ad percipiendum economi dispensatione per fratrum obsequia publice ministratur.



CAPUT XIX. Quemadmodum per Palestinam uel Mesopotamiam quotidiana fratribus exhibeantur obsequia.

Ne quid sane de institutis cenobiorum pretermisisse uideamur, quemadmodum quotidiana fratribus etiam per alias regiones exhibeantur obsequia, commemorandum breuiter puto. Per cunctam namque [b 1Kb]  Mesopotamiam, Palestinam, et [c 1Kb] Cappadociam, ac totum Orientem, [d 3Kb] singulis hebdomadibus uicissim  fratres ad hec officia sibi reddenda succedunt, ita ut, secundum cenobii multitudinem, ministrorum quoque numerus deputetur. Que explere tanta deuotione et humilitate deproperant, quanta nullus seruorum dirissimo domino, ac prepotenti exhibet suum famulatum; ita ut ne istis quidem solis contenti obsequiis que canonico iure soluuntur, etiam nocte surgentes, illos quos specialiter hec manet cura, studio suo releuent, et ea que ab ipsis perficienda sunt, furtim preuenientes implere contendant. Has autem septimanas unusquisque suscipiens, usque ad cenam Dominici diei ministraturus obseruat. Qua perfecta ministerium totius hebdomadis ita concluditur, ut hi, quibus succedendum est, conuenientibus in unum fratribus ad concinendos psalmos,  quos quieturi ex more decantant, omnibus in ordine pedes lauent, hanc scilicet ab eis pro labore totius septimane benedictionis mercedem fideliter expetentes, ut eos explentes, mandatum Christi emissa generaliter ab omnibus fratribus oratio prosequatur, que uel pro ignorationibus intercedat, uel pro admissis humana fragilitate peccatis, et commendet Deo uelut sacrificium pingue consummata eorum deuotionis obsequia. Et ita secunda sabbati post matutinos hymnos, aliis rursum succedentibus, utensilia in quibus ministrauerant ac uasa consignant: que tanta sollicitudine curaque suscipientes custodiunt, ne  quid ex eis imminuatur uel pereat, ut credant se etiam pro minimis quibusque uasis tamquam pro sacrosanctis rationem non solum dispensatori presenti, sed etiam Domino reddituros, si forte aliquid ex eis negligentia eorum fuerit imminutum. Cuius discipline qui modus sit, uel quanta fide et cautione seruetur, uno testimonio, quod exempli gratia ponam, poteritis agnoscere. Sicut enim studemus satisfacere uestro feruori, quo plenam uniuersorum cognitionem desiderantes, etiam ea que optime nostis hoc libello uobis cupitis iterari; ita ueremur mensuram breuitatis excedere.



CAPUT XX. De tribus lenticule granis ab economo repertis.

In septimana cuiusdam fratris, cum preteriens  economus tria [a 1Kb] lenticule grana uidisset iacere in terra, que hebdomadario, festinanti dum ea preparat coctioni, inter manus cum aqua qua diluebantur elapsa sunt, confestim super hoc abbatem consuluit; a quo uelut interuersor neglectorque [b 3Kb] sacri peculii iudicatus, ab oratione suspensus est. Cuius negligentie reatus non aliter ei remissus est, nisi eum publica penitentia diluisset. Non solum enim seipsos non esse suos, sed etiam omnia que sua sunt credunt Domino consecrata: propter quod si quid fuerit in monasterio semel illatum, ut sacrosanctum cum omni decernunt reuerentia debere tractari.  Tantaque fide uniuersa procurant atque dispensant, ut etiam ea que despectui habentur, paruaque reputantur ac uilia, si uel loco mouerint, uel competentius collocauerint, sigillonem aqua impleuerint, si ex eo cuiquam obtulerint ad bibendum, si tenuem festucam de oratorio cellaue submouerint, mercedem se consecuturos a Domino tota credulitate confidant.



CAPUT XXI. De spontaneo quorumdam fratrum ministerio.

Nouimus fratres, in quorum septimana, cum accidisset tanta lignorum penuria, ut non esset penitus unde soliti cibi fratribus pararentur, et donec possent cempta deferri, ut cruda comestione, que dicitur [a 71Kb] xerophagia, contenti essent, abbatis fuisset  auctoritate preceptum, essetque hoc uniuersis placitum, nec quisquam posset ullum coctionis sperare pulmentum, illos uelut qui fructu ac mercede sui laboris et obsequii fraudarentur, si in ordine uicis sue cibos fratribus non secundum consuetudinem parauissent, tantum sibi spontanei operis ac sollicitudinis indixisse, ut in illis aridis ac sterilibus locis, in quibus ligna, nisi de fructiferis arboribus excidantur, omnimodis nequeunt inueniri  per extenta  auia discurrentes, et [b 1Kb] eremum, que uersus mare Mortuum tenditur, obeuntes, festucas tenues ac spinulas, quas uentus huc illucque disperserat, suo sinu et gremiis colligentes, cunctam solemnitatem ciborum spontaneis obsequiis prepararent: ita ut de solita prebitione nichil paterentur imminui, tanta fide hec sua munia fratribus exhibentes, ut etiam cum illos honeste posset uel lignorum excusare penuria, uel abbatis imperium, pro fructu suo atque mercede noluerint hac abuti licentia.



CAPUT XXII. De Aegyptiorum typo, qui est super quotidianis fratrum statutus obsequiis.

Hec dicta sint secundum typum, ut prefati sumus, totius Orientis: quem etiam in partibus nostris  necessario dicimus debere seruari. Ceterum apud Aegyptios, quibus maxima cura est operis, non est hebdomadarum mutua uicissitudo, ne sub occasione huius officii omnes ab operis canone impediantur: sed uni probatissimo fratrum cellarii, uel coquine, cura committitur, qui perpetuo donec uires eius, uel etas admittit, iugiter opus istud exerceat. Non enim magno labore corporis fatigatur, quia nec tanta cura inter eos parandorum ciborum, uel coctionis, impenditur, quippe qui maxime [c 17Kb] xerophagiis, uel  homophagiis, utuntur, et apud quos secta singulis mensibus porrorum folia, [a 1Kb] lapsania, sal frictum, oliue, pisciculi minuti saliti, quos illi [b 15Kb] menidia uocant, summa uoluptas est.



CAPUT XXIII. De obedientia abbatis Ioannis, per quam usque ad prophetie prouectus est gratiam.

Et quoniam hic liber de institutione est eius qui renuntiat huic mundo, per quam scilicet introductus ad humilitatem ueram, et obedientiam perfectam, ceterarum quoque uirtutum culmina possit ascendere; necessarium reor quedam seniorum gesta, quibus per hanc enituere uirtutem, exempli gratia, sicut promisimus, explicare; de multis admodum pauca carpentes, ut studentibus sublimiora sectari,  non solum incitamentum ex his uite perfecte, sed etiam propositi forma procedat. Quamobrem duos, uel tres, pro libelli huius compendio de tam innumera patrum multitudine proferentes ponemus. Primum [c 2Kb] abbatem Ioannem, qui commoratus est [d 1Kb] iuxta Lycon, quod est oppidum Thebaidis: quippe propter obedientie uirtutem usque ad prophetie gratiam sublimatus, sic uniuerso claruit orbi, ut etiam regibus mundi huius merito suo redderetur illustris. Nam cum in extremis, ut diximus, Thebaide partibus commaneret, non ante presumebat Theodosius imperator ad prepotentium bella tyrannorum procedere, quam oraculis illius animaretur, atque responsis. Quibus confidens uelut celitus sibi delatis, tropea de bellis desperatis atque hostibus  reportauit.



CAPUT XXIu. De ligno arido quod idem abbas Ioannes ad arbitrium senioris sui quasi ad adolendum  rigare non destitit.

Hic itaque beatus Ioannes ab adolescentia sua usque ad perfectam ac uirilem etatem seniori suo deseruiens, donec ille in huius uite conuersatione durauit, tanta humilitate inhesit eius obsequiis, ut ipsi  quoque seni stuporem summum obedientia eius incuteret. Cuius hanc uirtutem utrum de uera fide ac profunda cordis simplicitate descenderet, an affectatitia esset, et quodammodo coactitia, atque ad imperantis faciem preberetur, uolens manifestius explorare, quamplura ei etiam superflua, minusque necessaria, uel impossibilia, frequentius iniungebat. Ex quibus tria ponam, per que manifestari possit uolentibus scire, uel mentis eius, uel subiectionis integritas. Sumpsit namque de lignario suo senex uirgultum, quod olim excisum usibus foci fuerat preparatum: dumque coctionis retardat occasio, non modo aridum, sed prope putre iacebat temporis uetustate. Cumque hoc coram ipso fixisset in terram, precepit aduecta aqua quotidie bis rigari, ut scilicet  diurnis humoribus radicatum, atque in antiquam arborem reuiuiscens, diffusis ramis amenitatem oculis atque umbraculum in estu feruenti subter residentibus exhiberet. Quod preceptum ueneratione solita sine ulla impossibilitatis consideratione suscipiens adolescens, ita quotidianis diebus expleuit, ut aquam per duo ferme millia indesinenter apportans, nullatenus lignum rigare cessaret, atque per totum anni spatium non infirmitas corporis, non festiuitas solemnitatis, non occupatio necessitatis ullius, que illum etiam honeste excusaret ab exsecutione mandati, non denique hiemis asperitas intercedens ab huius obseruatione precepti potuerit impedire. Cumque eius hanc sedulitatem tacitus senex latenter diebus singulis exploraret, et uideret eum simplici  cordis affectu mandatum suum uelut diuinitus emissum sine ulla permutatione uultus, uel rationis discussione seruare, sinceram humilitatis eius obedientiam comprobans, pariter etiam miserans tam longum laborem, quem per totum anni spatium studio deuotionis impenderat, ad uirgultum aridum accedens, o, inquit, Ioannes, [e 1Kb] misitne radices hec arbor, an non? Cumque ille se nescire dixisset, Senex uelut inquirens rei ueritatem, et tamquam tentans  utrum iam suis radicibus niteretur, euulsit coram ipso leui commotione uirgultum, sicque proiiciens illud precepit ut deinceps rigare desineret.



CAPUT XXu. De proiecto ab abbate Ioanne uase unico olei ad senioris imperium.

Itaque cum huiusmodi exercitiis eruditus quotidie iuuenis in hac parendi uirtute succresceret, et humilitatis eius enitesceret gratia, atque obedientie sue suauis odor per monasteria uniuersa fragraret, quidam fratrum probationis, immo edificationis obtentu uenientes ad senem, cum subiectionem eius quam audierant, mirarentur, uocans eum repente senex, Ascende, ait, et sumens [a 23Kb] lenticulam olei, que sola in eremo suis, uel aduenientium usibus liquorem  pinguedinis tenuissimum ministrabat, deorsum proiice per fenestram. Quam ille, cum ad superiora concitus peruolasset, per fenestram proiiciens comminuendam dimisit ad terram, parum cogitans, uel retractans precepti ineptiam, diurnam necessitatem, infirmitatem corporis, penuriam sumptuum, eremi squallentis angustias ac difficultates, in qua, etiam si pecunia suppeditaret, nichilominus perdita species inueniri repararique non posset.



CAPUT XXuI. Quemadmodum abbas Ioannes suo obedierit seniori, cum niteretur uoluere pregrande saxum, quod ne a multis quidem possibile erat moueri.

Aliis rursum edificari cupientibus obedientie  huius exemplo, uocans eum senior, Curre, inquit, Ioannes, saxum illud huc aduolue quantocius. Qui confestim saxum immane quod turbe multe hominum uel mouere non possent, applicita nunc ceruice, nunc toto pectore, tanto nisu atque conatu prouoluere contendebat, ut sudore omnium membrorum suorum non solum totum infunderet uestimentum: sed etiam saxum ipsum suis ceruicibus humectaret; in hoc quoque parum metiens impossibilitatem precepti, uel facti pro reuerentia senioris, et obsequii simplicitate sincera, qua credebat senem tota fide nichil posse incassum ac sine ratione precipere.



CAPUT XXuII. De humilitate et obedientia abbatis Mucii, quam in proiiciendo in fluuium paruulo filio ex precepto senioris non hesitauit implere.


Hucusque abbatis Ioannis pauca dixisse de multis sufficiat; nunc [b 1Kb] abbatis Mucii factum memoria dignum comprehendam. Hic namque abrenuntiare desiderans huic mundo, tamdiu pro foribus monasterii excubans perdurauit, donec immobili perseuerantia sua contra omnem consuetudinem cenobiorum cum filio suo paruulo, qui octo circiter erat annorum, ut susciperetur eliceret. Cumque tandem recepti fuissent, confestim non solum diuersis prepositis traditi, uerum etiam celle habitatione seiuncti sunt, ne scilicet iugi uisione paruuli, reminisceretur pater ex omni sua, quam renuntians abiecerat,  facultate atque affectione carnali, saltem sibi filium superesse: et quemadmodum se iam diuitem non esse sciebat, ita etiam patrem se esse nesciret. Quod ut plenius probaretur, utrum uidelicet plus faceret affectione sanguinis, ac suorum uiscerum caritate, an obedientia et mortificatione Christi, quam renuntians quisque pro eius debet amore preferre, de industria negligebatur paruulus, pannis potius quam uestimentis indutus, sordibus quoque ita obsitus ac fedatus, ut offendere potius quam delectare paternos oculos posset, quoties ab eo fuisset aspectus: sed etiam colaphis atque alapis expositus diuersorum, quas plerumque sub obtutibus suis innocenti paruulo etiam gratis cernebat infligi: ita ut numquam genas eius, nisi lacrymarum sordentibus  uestigiis uideret infectas. Cumque taliter infans sub oculis eius per dies singulos ageretur, pro amore nichilominus Christi et obedientie uirtute, rigida semper atque immobilia patris uiscera permanserunt. Non enim iam reputabat suum filium, quem secum pariter obtulerat Christo: nec curabat de presentibus eius iniuriis, sed potius exsultabat, quod eas nequaquam infructuose cernebat tolerari: parum cogitans de lacrymis eius, sed de propria humilitate ac perfectione sollicitus. Quam districtionem mentis illius atque immobilem rigorem peruidens  cenobii senior, ad comprobandam penitus animi eius constantiam, cum plorare quadam die uidisset infantem, simulans se aduersus eum commotum, [a 4Kb] precepit patri, ut tollens eum iactaret in flumen. Tunc ille uelut a Domino sibi hoc preceptum esset, confestim celeri cursu rapiens filium, ulnis propriis usque ad oram fluminis aduexit iactaturus. Quod profecto feruore fidei et obedientie eius fuisset opere consummatum; nisi procurati fuissent de industria fratres, qui sollicite ripam fluminis obsiderent, proiectumque iam et quodammodo de fluminis alueo paruulum rapuissent; et consummationem precepti, obsequio patris ac deuotione completam ab effectu operis, atque ab ipso fine reuocassent.



CAPUT XXuIII. Quemadmodum reuelatum sit abbati, de patre Mucio, opus eum Abrahe fecisse, et quod defuncto eidem abbati idem pater Mucius in monasterii administrationem successerit.


Cuius fides atque deuotio in tantum Deo fuit accepta, ut diuino statim testimonio comprobata sit. Reuelatum namque est continuo seniori, hac eum obedientia [b 2Kb] Abrahe patriarche opus implesse. Cumque breui tempore transacto idem abbas cenobii de mundi huius commoratione migraret ad Dominum, hunc  preponens cunctis fratribus, successorem sibi atque abbatem monasterio dereliquit.



CAPUT XXIX. De obedientia fratris qui, decem sportas circumferens, publice distraxit ad abbatis imperium.

Non tacebimus etiam nobis cognitum fratrem secundum seculi huius ordinem summe familie. Nam [a 2Kb] patre comite ac ditissimo oriundus fuit, studiis quoque liberalibus non mediocriter institutus. Qui relictis parentibus cum ad monasterium peruolasset, ad comprobandam mentis humilitatem, uel fidei eius ardorem, confestim ei a seniori preceptum est ut [b 1Kb] decem sportas quas necesse non erat publice uenditari, ceruicibus suis onerans, distrahendas per plateas circumferret: adiecta conditione, qua diutius in  hoc officio retineretur, ut si forte eas unus pariter cemere uoluisset, non cederet, sed singillatim eas querentibus uenundaret. Quod ille tota deuotione compleuit, et omni confusionis uerecundia pro nomine ac desiderio Christi calcata, sportas humeris suis imponens, pretio statuto distraxit, ac pecuniam ad monasterium reportauit: nequaquam perterritus  tam uilis et insueti officii nouitate, nec considerans indignitatem rei, nataliumque splendorem, ac uenditionis iniuriam, dum illam Christi humilitatem, que est uera nobilitas, per obedientie gratiam desiderat obtinere.



CAPUT XXX. De abbatis Pynuphii humilitate, qui, relicto cenobio celeberrimo, cui presbyter preerat, longinquum monasterium, in quo uelut incipiens susciperetur, desiderio subiectionis expetiit.

Coarctat nos libelli modus ad finem tendere, sed [c 1Kb] obedientie bonum, que inter ceteras uirtutes primatum tenet, non patitur nos eorum gesta qui per hanc claruerunt penitus silentio preterire. Propter quod utrumque congrue temperantes, id est, tam  breuitati quam studiosorum desideriis atque utilitatibus seruientes, unum adhuc ponemus humilitatis exemplum, quod non ab incipiente, sed a perfecto atque abbate completum, non solum iuniores instruere, sed etiam seniores ad perfectam humilitatis uirtutem lectione sua poterit incitare. uidimus itaque abbatem [d 1Kb] Pynuphium, qui, [e 6Kb] cum esset immanis cenobii  presbyter, quod est in Aegypto, non longe a [a 1Kb] Panephysi ciuitate, et pro ipsa reuerentia, uel uite sue, uel etatis, uel sacerdotii, cunctis honorabilis ac uenerandus existeret, uidens se pro hoc ipso humilitatem illam quam secundum sue mentis ardorem concupierat, exercere non posse, nec habere quo uirtutem desiderate subiectionis extenderet, clam fugiens de cenobio, secessit solus in Thebaidos ultimas partes: ibique deposito habitu monachorum, assumpta seculari ueste, cenobium Tabennensiotarum expetiit, quod sciebat cunctis esse districtius, et in quo se, uel pro longitudine regionis credidit ignorandum, uel pro magnitudine monasterii ac multitudine fratrum facile posse celari. Ubi diutissime pro foribus perseuerans, cunctorum fratrum genibus prouolutus,  ut susciperetur summis precibus ambiuit. Cumque multo despectu tandem fuisset admissus, quod scilicet decrepitus senex, et qui omnem suam in seculo uitam peruixisset, etate ultima ingredi cenobium postularet, quo tempore iam ne deseruire quidem suis uoluptatibus preualeret; ac ne hoc quidem ipsum causa religionis expetere eum assererent, sed famis et inopie necessitate constrictum; ut seni nullique operi penitus apto, horti cura diligentiaque mandatur. Quam sub alio fratre iuniore, qui eum sibi creditum retinebat, exercens, sic eidem subdebatur, tantaque obedientia desideratam humilitatis excolebat uirtutem, ut non solum ea que ad horti curam diligentiamque pertinebant, uerum etiam uniuersa officia que cunctis erant aspera, uel indigna, atque  ab omnibus ducebantur horrori, tota quotidie sedulitate compleret. Complura etiam, nocte consurgens, ita furtim, nullo teste uel conscio, tenebris occulentibus efficiebat, ut penitus auctorem operis nemo deprehenderet. Cumque ibidem triennio delitescens, dispersis per uniuersam Aegyptum ubique fratribus, quereretur, a quodam tandem uisus qui de Aegypti partibus commearat, uix potuit pro humilitate habitus sui ac uilitate officii quod gerebat, agnosci. Nam  sarculo deorsum incuruus, laxabat oleribus terram, deinde stercus humeris suis aduectans, eorum radicibus ingerebat. Cumque hec intuens frater, super agnitione eius diutissima fuisset hesitatione detentus, propius tandem accedens, et non solum uultum, sed etiam sonum uocis diligenter explorans, ad pedes eius cominus procidisset, primo quidem super hoc stuporem summum uidentibus cunctis incussit, cur uidelicet istud faceret ei qui apud ipsos uelut nouitius, ac de seculo nuper egressus, habebatur extremus; post uero miraculo sunt maiore perculsi, cum eius nomen, quod apud ipsos quoque magna fuerat opinione compertum, protinus prodidisset. A quo uniuersi fratres prioris ignorantie ueniam postulantes, quod eum uidelicet tanto tempore inter iuniores  ac paruulos deputassent, inuitum ac flentem, quod inuidia diaboli digna sibi fuisset conuersatione atque humilitate fraudatus, quam diutissime requisitam tandem aliquando se inuenisse gaudebat, nec meruisset uitam suam in illa quam arripuerat subiectione finire; ad proprium cenobium reduxerunt, custodientes eum summa diligentia, ne ab eis quoque similiter quoquam dilapsus aufugeret.



CAPUT XXXI. Quemadmodum abbas Pynuphius reductus in monasterium suum, et modico tempore ibidem commoratus, iterum fugerit in partes Syrie.

Ubi cum fuisset modico tempore demoratus, eodem rursus humilitatis desiderio atque ardore succensus,  captans nocturna silentia, ita diffugit, ut iam prouinciam non uicinam, sed ignotas et alienas longeque diuisas  regiones expeteret. Nam conscendens nauem in Palestine partes commeare curauit, credens se tutius latitaturum, si ad illa semetipsum asportasset loca, in quibus ne nomen quidem suum fuisset auditum. Quo cum aduenisset, nostrum monasterium protinus expetiuit, quod non longe fuit a [b 1Kb] speleo, in quo Dominus noster iehsu  Christus ex uirgine nasci dignatus est. In quo permodico tempore delitescens, secundum sententiam Domini , tamquam ciuitas super montem posita, diutius abscondi non potuit. Nam continuo quidam fratrum qui ad loca sancta de Aegypti partibus orationis causa conuenerant, agnitum eum summa ui precum ad cenobium suum reuocarunt.



CAPUT XXXII. Que precepta dedit idem abbas Pynuphius fratri quem in suum monasterium recipiebat.

Hunc igitur senem pro illa, que nobis fuerat apud ipsum in monasterio nostro familiaritas, cum post hec in Aegypto studiosissime requisissemus, [a 1Kb] exhortationem quam dedit fratri quem sub nostra presentia in cenobio suo recipiebat, quia puto ex hac posse aliquid instructionis accedere, animus est  opusculo huic intexere. [b 1Kb] Nosti, ait, quot diebus pro foribus excubans, hodie sis receptus. Cuius difficultatis causam primitus debes agnoscere. Poterit enim tibi in hac uia, quam ingredi concupiscis, multum conferre, si, ratione eius agnita, ad Christi seruitium consequenter ac sicut oportet accesseris.



CAPUT XXXIII. Quod sicut magna remuneratio monacho debetur secundum institutionem patrum laboranti, ita et pena similiter tribuatur, et idcirco non debeat quis facile admitti in monasterio.

Sicut namque immensa gloria fideliter seruientibus Deo, ac secundum institutionis huius regulam  ei coherentibus, repromittitur in futurum: ita pene grauissime preparantur his qui tepide eam negligenterque fuerint exsecuti, et [c 3Kb] secundum hoc quod professi sunt, uel quod ab hominibus esse creduntur, fructus etiam congruos sanctitatis eidem exhibere neglexerint. Melius est enim, [d 1Kb] secundum Scripturam , non uouere quemquam, quam uouere, et non reddere; et, Maledictus qui facit opus Dei negligenter . Ideo igitur a nobis diutissime refutatus es, non quia tuam uel omnium salutem non toto desiderio cupiamus amplecti, et his qui ad Christum cupiunt conuerti etiam procul occurrere non optemus: sed ne temere recipientes, et nos apud Deum leuitatis, et temetipsum reum grauioris supplicii faceremus, si ad presens  facile susceptus, nec pondus professionis huius intelligens, uel destitutor post hec, uel tepidus exstitisses. Quamobrem ipsam causam abrenuntiationis debes in primis agnoscere: qua perspecta, quid te conueniat agere, ex eius ratione manifestius instruaris.



CAPUT XXXIu. Quod abrenuntiatio nostra nichil sit aliud quam mortificatio, et imago crucifixi.

[e 1Kb] Abrenuntiatio nichil est aliud quam crucis ac mortificationis indicium. Ideoque noueris hodierno die te huic mundo et actibus eius ac desideriis esse defunctum, teque [f 3Kb] secundum Apostolum   mundo huic esse crucifixum, tibique hunc mundum. Considera ergo conditiones crucis, sub cuius te deinceps sacramento oportet in hac luce uersari, quia iam tu non uiuis, sed ille uiuit in te, qui est crucifixus pro te . Eo ergo habitu ac figura, qua pro nobis in patibulo fuit ille suspensus, nos quoque necesse est in hac uita degere, ut scilicet secundum Dauid , affigentes de timore Domini carnes nostras, uniuersas uoluntates ac desideria, non nostre concupiscentie seruientia, sed mortificationi eius habeamus affixa. Sic enim Domini preceptum implebimus dicentis . Qui non accipit crucem suam et sequitur me, non est me dignus. Sed forte dicas: Quomodo potest homo crucem suam iugiter portare, uel quemadmodum uiuens  quis possit esse crucifixus? Audi rationem breuiter.



CAPUT XXXu. Quod crux nostra timor Domini sit.

Crux nostra timor Domini est. Sicut ergo crucifixus quis iam non pro animi sui motu membra sua quoquam mouendi uel conuertendi habet potestatem: ita et nos uoluntates nostras ac desideria, non secundum id quod nobis suaue est ac delectat ad presens, sed secundum legem Domini, quo nos illa  constrinxerit, applicare debemus. Et sicut is qui patibulo crucis affigitur non iam presentia contemplatur, nec de suis affectionibus cogitat, non pro die crastino sollicitudine curaque distenditur, nulla possidendi concupiscentia permouetur, nulla superbia, nulla contentione, nulla emulatione succenditur, non de presentibus dolet iniuriis, non preteritarum iam recordatur, seque cum adhuc spirat in corpore cunctis elementis credit esse defunctum, illuc premittens sui cordis intuitum, quo se non dubitat illico transiturum: ita nos quoque [a 1Kb] timore Domini crucifixos oportet his omnibus, id est, non solum carnalibus uitiis, uerum etiam ipsis elementis mortuos esse, illuc habentes oculos anime nostre defixos, quo nos sperare debemus momentis singulis  migraturos. Hoc enim modo mortificatas poterimus uniuersas concupiscentias nostras, et affectus habere carnales.



CAPUT XXXuI. Quod renuntiatio nostra nichil prosit, si eisdem quibus renuntiauimus implicemur.

Caue ergo ne quid aliquando eorum resumas que renuntians abiecisti, et [b 3Kb] contra Domini interdictum   de agro euangelice operationis reuersus, inueniaris tunica tua, qua te exspoliaueras, reuestiri: neque ad humiles terrenasque mundi huius concupiscentias ac studia reuoluaris, et contra Christi mandatum de perfectionis tecto descendens, tollere aliquid presumas ex his que abrenuntians abdicasti. Caue ne parentum, ne affectionis pristine recorderis, et ad curas huius seculi sollicitudinesque reuocatus, secundum Saluatoris sententiam ponens manum tuam super aratrum, et aspiciens retro, regno celorum aptus esse non possis . Caue ne quando superbiam, quam nunc incipiens ardore fidei ac plena humilitate calcasti, cum ceperis psalmorum uel professionis huius quamdam notitiam degustare, paulatim elatus resuscitare mediteris,  ac secundum Apostoli sententiam , que destruxisti iterum reedificans preuaricatorem constituas temetipsum; sed potius ut in hac nuditate, quam coram Deo et angelis eius professus es, ad finem usque perdures. In hac quoque humilitate, ac patientia, qua ut suscipereris in monasterio decem diebus pro foribus perseuerans multis lacrymis implorasti; non modo persistas, uerum etiam proficias, atque succrescas. Satis enim miserum est ut cum debeas a rudimentis ac primordiis tuis prouehi, et ad perfectionem tendere, etiam ab ipsis incipias ad inferiora recidere. Non enim qui ceperit hec, sed qui perseuerauerit in his usque ad finem, hic saluus erit .



CAPUT XXXuII. Quod diabolus nostro fini semper insidietur, et nos eius caput iugiter obseruare debeamus.


uersutus enim serpens  calcanea nostra semper obseruat, id est, insidiatur exitui nostro, et usque in finem uite nostre nos supplantare conatur. Et idcirco bene cepisse nichil proderit, nec pleno feruore renuntiationis arripuisse principia, si hec congruus etiam finis similiter non commendauerit atque concluserit, Christique humilitas atque  paupertas, quam nunc coram ipso professus es, usque ad extremum uite, quemadmodum arrepta est, a te non fuerit custodita. Quod ut possis implere, tu [a 1Kb] eius capita, id est, cogitationum principia semper obserua, [b 1Kb] ad seniorem scilicet mox ea deferens. Ita enim disces perniciosa eius initia conterere, si nichil ex eis seniori tuo erubueris reuelare.



CAPUT XXXuIII. De renuntiantis preparatione, aduersum tentationes, et de paucis imitandis.

Quapropter secundum Scripture sententiam  egressus ad seruiendum Domino, sta in timore Dei, et prepara animam tuam non ad requiem, non ad securitatem, non ad delicias, sed ad tentationes et angustias. Per multas enim tribulationes  oportet nos introire in regnum Dei . Angusta namque est porta et arcta uia que ducit ad uitam, et pauci sunt qui inueniunt eam. Considera ergo te de paucis et electis effectum, et ne exemplo ac tepore multitudinis refrigescas: sed uiue ut pauci, ut cum paucis inueniri merearis in regno Dei. Multi enim sunt uocati, pauci uero electi ; et pusillus est grex, cui complacuit patri hereditatem dare . Itaque non leue noueris esse peccatum, [c 2Kb] perfectionem professum quempiam, ea que sunt imperfecta sectari. Ad quem perfectionis statum his gradibus atque hoc ordine peruenitur.



CAPUT XXXIX. Quo ordine ad perfectionem ascendere oporteat.

 [d 1Kb] Principium nostre salutis eiusdemque custodia, sicut dixi, timor Domini est. Per hunc enim et initium conuersionis, et uitiorum purgatio, et uirtutum custodia, his qui imbuuntur ad uiam perfectionis, acquiritur. Qui cum penetrauerit hominis mentem, contemptum rerum omnium parit; obliuionem parentum, mundique ipsius gignit horrorem: contemptu autem ac priuatione facultatum omnium, humilitas acquiritur. [e 1Kb] Humilitas uero his indiciis comprobatur:  primo, si mortificatas in se habeat omnes uoluntates; secundo, si non solum actuum suorum, uerum etiam cogitationum nichil suum celauerit seniorem; tertio, si nichil sue discretioni, sed iudicio eius uniuersa committat, ac monita eius sitiens ac libenter auscultet; quarto, si in omnibus seruet obedientiam, mansuetudinem, et patientie constantiam; quinto, si non solum iniuriam inferat nulli, sed ne ab alio quidem sibimet irrogatam doleat atque tristetur; sexto, si nichil agat, nichil presumat, quod non uel communis regula, uel maiorum cohortantur exempla; septimo, si omni uilitate contentus sit, et ad omnia que sibi precipiuntur uelut operarium malum se iudicauerit et indignum: octauo, si semetipsum cunctis inferiorem non superficie pronuntiet  labiorum, sed intimo cordis credat affectu; nono, si linguam cohibeat, uel non sit clamosus in uoce; decimo, si non sit facilis ac promptus in risu. Talibus namque indiciis, et his similibus, humilitas uera dignoscitur. Que cum fuerit in ueritate possessa, confestim te ad caritatem, que timorem non habet, gradu excellentiore perducet, per quam uniuersa que prius non sine pena formidinis obseruabas, absque ullo labore uelut naturaliter incipies custodire, [a 1Kb] non iam contemplatione supplicii, uel timoris illius, sed amore ipsius boni et delectatione uirtutum.



CAPUT XL. Quod non debeat monachus exempla perfectionis a multis expetere, sed ab uno, uel paucis.


Ad quod ut ualeas facilius peruenire, [b 2Kb] exempla tibi sunt imitationis ac uite perfecte in congregatione commoranti, a paucis, immo ab uno, uel duobus, non a pluribus expetenda. Nam preter id quod examinata uita atque ad purum excocta reperitur in paucis; etiam istud ex hoc utilitatis accedit, quod ad perfectionem propositi huius, id est, cenobialis uite, diligentius quis unius imbuitur ac formatur exemplo.



CAPUT XLI. In congregatione cenobitica constituti quid tolerare ac sustinere debeant.


Que omnia ut possis consequi, et sub hac regula spiritali perpetuo perdurare, tria hec in congregatione necessario custodienda sunt tibi, ut scilicet secundum Psalmiste sententiam : Ego autem tamquam surdus non audiebam, et sicut mutus qui non aperit os suum; et factus sum sicut homo non audiens, et non habens in ore suo redargutiones; tu quoque uelut surdus ac mutus et cecus incedas, ut absque illius contemplatione qui tibi fuerit ad imitandum merito perfectionis electus, uniuersa quecumque uideris minus edificationis habentia, uelut  cecus non uideas; ne animatus eorum qui hec agunt auctoritate, uel forma, ad id quod deterius est, et quod ante damnaueras, traducaris. Si inobedientem, si contumacem, si detrahentem audieris, uel secus quam tibi traditum est aliquid admittentem non offendaris, nec ad imitandum eum tali subuertaris exemplo: sed ut surdus, qui hec penitus nec audieris uniuersa transmittas. Si tibi uel cuiquam conuicia, si irrogantur iniurie, esto immobilis, et ad responsionem talionis ut mutus ausculta, semper hunc Psalmiste uersiculum in corde tuo decantans: Dixi, custodiam uias meas, ut non delinquam in lingua mea. Posui ori meo custodiam cum consisteret peccator aduersus me, obmutui et humiliatus sum, et silui a bonis . [c 1Kb] uerum et quartum  hoc pre omnibus excole, quod hec que supra diximus tria ornet atque commendet, id est, ut stultum te, secundum Apostoli sententiam , facias in hoc mundo, ut sis sapiens: nichil scilicet discernens, nichil diiudicans ex his que tibi fuerint imperata; sed cum omni simplicitate ac fide obedientiam semper exhibeas, illud tantummodo sanctum, illud utile, illud sapiens esse iudicans, quicquid tibi, uel lex Dei, uel Senioris examen indixerit. Tali enim institutione fundatus, sub hac disciplina poteris durare  perpetuo, et de cenobio nullis tentationibus inimici, nullis factionibus deuolueris.



CAPUT XLII. Quod bonum patientie sue non debeat monachus de aliorum sperare uirtute, sed de sua longanimitate.

Ergo patientiam tuam non debes de aliorum sperare uirtute, id est, ut tunc eam tantummodo possideas, cum a nemine fueris irritatus: quod ut possit non euenire, tue non subiacet potestati; sed potius de humilitate tua et longanimitate, que in tuo pendet arbitrio.



CAPUT XLIII. Recapitulatio expositionis per quam monachus ad perfectionem possit ascendere.

 Et ut hec omnia que latiori sermone digesta sunt cordi tuo facilius inculcentur, ac tenacissime tuis  sensibus ualeant inherere, quoddam ex his [a 22Kb] breuiarium colligam, per quod possis breuitate et compendio mandatorum memoriter uniuersa complecti. Audi ergo paucis ordinem per quem ascendere ad perfectionem summam sine ullo labore ac difficultate ualeas. Principium nostre salutis sapientieque secundum Scripturas timor Domini est . De timore Domini nascitur compunctio salutaris. De compunctione cordis procedit abrenuntiatio, id est, nuditas et contemptus omnium facultatum. De nuditate humilitas procreatur. De humilitate mortificatio uoluntatum generatur. Mortificatione uoluntatum exstirpantur atque marcescunt uniuersa uitia. Expulsione uitiorum, uirtutes fructificant atque succrescunt. Pullulatione uirtutum puritas cordis acquiritur.  Puritate cordis Apostolice caritatis perfectio possidetur.



LIBER QUINTUS. DE SPIRITU GASTRIMARGIAE.



CAPUT PRIMUM. Transitus ab institutis cenobiorum ad colluctationem octo principalium uitiorum.


Quintus nobis, iuuante Deo, liber iste procuditur.  Nam [a 1Kb] post quatuor libellos, qui super institutis monasteriorum digesti sunt, nunc arripere colluctationem [b 7Kb] aduersus octo principalia uitia uestris orationibus, Domino confortante, disponimus, id est, primum  gastrimargie, que interpretatur gule concupiscentia; secundum fornicationis; tertium philargyrie, quod intelligitur auaritia, uel ut proprius exprimatur, amor pecunie; quartum ire; quintum tristitie; sextum acedie, quod est anxietas, siue tedium cordis; septimum cenodoxie, quod sonat uana seu inanis gloria; octauum superbie. Quem ineuntes agonem, tuis precibus, o beatissime papa Castor, nunc impensius indigemus, ut primum naturas eorum, tam minutas, tam occultas, tamque obscuras inuestigare condigne; deinde causas eorumdem sufficienter exponere; tertio ut idonee curationes eorum ac remedia possimus inferre.



CAPUT II. Quod cause uitiorum sicut in omnibus immorantur, ita ab omnibus ignorantur, et quod ad manifestandas eas, Domini egeamus auxilio.


Quarum passionum cause quemadmodum, cum patefacte fuerint traditionibus seniorum, ab omnibus protinus agnoscuntur: ita priusquam reuelentur, cum ab ipsis uniuersi uastemur, et in cunctis hominibus immorentur, ab omnibus ignorantur. uerum eas ita nos aliquatenus explicare posse confidimus, si intercessionibus uestris ad nos quoque ille, qui per Esaiam prolatus est , sermo  Domini dirigatur: Ego ante te ibo, et potentes terre humiliabo, portas ereas confringam, et uectes ferreos conteram, et aperiam tibi thesauros absconditos et arcana secretorum: ut nos quoque uerbum Dei precedens, primum terre nostre potentes humiliet, id est, has easdem quas expugnare cupimus, noxias passiones dominationem sibi ac tyrannidem seuissimam in nostro mortali corpore uindicantes, easque faciat indagini nostre atque expositioni succumbere, et ita nostre ignorationis portas effringens ac uitiorum uectes excludentium nos a uera scientia conterens, ad secretorum nostrorum arcana perducat, ac secundum Apostolum  illuminatis nobis reuelet ea que sunt abscondita tenebrarum, et manifestet consilia cordium: ut sic ad tetras uitiorum  tenebras purissimis oculis anime penetrantes, patefacere eas ac producere possimus ad lucem: earumque causas atque naturas his, uel qui caruerunt eis, uel adhuc obligati sunt, pandere ualeamus, et ita secundum prophetam  transeuntes per ignem uitiorum dirissime nostras exurentium mentes, confestim per aquas quoque uirtutum, exstinguentium scilicet ea, transire possimus illesi, ac spiritualibus remediis [a 1Kb] adrorati, ad refrigerium perfectionis puritate cordis mereamur educi.



CAPUT III. Quod prima nobis colluctatio sit aduersus spiritum gastrimargie, id est, concupiscentiam gule.


Itaque [a 46Kb] primum nobis ineundum certamen est aduersus gastrimargiam, quam diximus gule esse concupiscentiam: et in primis de modo ieiuniorum et escarum qualitate dicturi, rursus ad Aegyptiorum traditiones ac statuta recurremus, quibus sublimiorem  continentie disciplinam, et perfectam discretionis inesse rationem nullus ignorat.



CAPUT Iu. Testimonium abbatis Antonii, quo docet unamquamque uirtutem ab illo qui eam peculiarius possidet expetendam.

uetus namque est [b 3Kb] beati Antonii admirabilisque  sententia, monachum qui post cenobiale propositum fastigia nititur sublimioris perfectionis attingere, et apprehenso discretionis examine, proprio iam potens est stare iudicio, atque [a 1Kb] ad arcem anachoreseos peruenire, [b 4Kb] minime debere ab uno, quamuis summo, uniuersa genera uirtutum expetere. Alius enim scientie floribus exornatur, alter discretionis ratione robustius communitur, alter patientie grauitate fundatur; alius humilitatis, alius continentie uirtute prefertur, alius simplicitatis gratia decoratur. Hic magnanimitatis, ille misericordie, iste uigiliarum, hic taciturnitatis, ille laboris studio supereminet ceteros. Et idcirco monachum spiritalia mella condere cupientem, uelut apem prudentissimam debere unamquamque uirtutem ab his qui  eam familiarius possident deflorare et in sui pectoris uase diligenter recondere: nec quid minus aliquis habeat discutere, sed hoc tantum quid uirtutis  habeat, contemplari, studioseque decerpere. Cunctas namque si ab uno uolumus mutuari, aut difficile, aut certe numquam idonea ad imitandum nobis exempla poterunt reperiri. Quia [c 2Kb] licet necdum Christum omnia factum, secundum Apostolum , uideamus in omnibus; tamen hoc modo possumus eum, id est, per partes in omnibus inuenire. De ipso enim dicitur, qui factus est nobis ex Deo sapientia, iustitia, sanctitas et redemptio . Dum ergo in alio sapientia, in alio iustitia, in alio sanctitas, in alio mansuetudo, in alio castitas, in alio humilitas, in alio patientia reperitur, membratim Christus per unumquemque nunc sanctorum diuisus est. [d 1Kb] Concurrentibus uero uniuersis in unitatem fidei ac uirtutis, redditur in uirum perfectum,  plenitudinem sui corporis , in singulorum membrorum compage ac proprietate perficiens. Donec ergo ueniat illud tempus quo sit Deus [e 1Kb] omnia  in omnibus, in presenti potest hoc quo diximus modo, id est, per partes uirtutum esse in omnibus Deus, licet nondum per plenitudinem earum omnia sit in omnibus. Quia licet unus religionis nostre sit finis, professiones tamen diuerse quibus ad Deum tendimus; sicut in collationibus seniorum plenius disputandum est . Ideoque discretionis et continentie forma ab his est nobis peculiarius expetenda, a quibus uirtutes has per gratiam Spiritus sancti uberius uidemus effluere; non quod ullus que in multos diuisa sunt solus possit acquirere, sed ut in his bonis quorum capaces esse possumus, ad eorum nos imitationem qui ea peculiarius obtinuere, tendamus.



CAPUT u. Quod non possit ab omnibus uniformis ieiuniorum regula custodiri.


Itaque [a 2Kb] super ieiuniorum modo haud potest facile  uniformis regula custodiri, quia nec robur unum cunctis corporibus inest, nec, sicut cetere uirtutes, animi solius rigore parantur. Et idcirco quia non in sola fortitudine mentis consistunt, cum corporis enim possibilitate participant, talem super his definitionem traditam nobis accepimus, [b 12Kb] diuersum esse refectionis quidem tempus ac modum et qualitatem, pro impari scilicet corporum statu, uel etate ac sexu: unam tamen esse omnibus pro mentis continentia et animi uirtute castigationis regulam. Neque enim cunctis possibile est hebdomadibus protelare ieiunia, sed ne triduana quidem, uel biduana, inedia refectionem cibi differre. A multis quippe egritudine et maxime senio iam defessis, ne usque ad occasum  quidem solis ieiunium sine afflictione toleratur. [c 4Kb] Non omnibus infusorum leguminum esus conuenit eneruatus,  nec cunctis purorum olerum habilis est parcimonia, nec uniuersis [a 20Kb] sicci panis refectio castigata  conceditur. Alius quantitate librarum duarum saturitatem non sentit; [b 24Kb] alius libre unius, siue unciarum  sex edulio pregrauatur; attamen unus in omnibus  his continentie finis est, ne quis iuxta mensuram capacitatis  sue saturitatis oneretur ingluuie. Non enim qualitas sola, sed etiam quantitas escarum, aciem cordis obtundit, ac mente cum carne pariter impinguata,  noxium uitiorum fomitem igneumque succendit.



CAPUT uI. Quod non solo uino mens inebriatur.


[a 1Kb] Quibuslibet escis refectus uenter seminaria luxurie parit, nec preualet mens discretionum gubernacula moderari, [b 1Kb] ciborum pondere prefocata. Non enim sola crapula uini mentem inebriare consueuit, uerum etiam cunctarum escarum nimietas uacillantem eam ac nutabundam reddit, omnique integritatis ac puritatis contemplatione dispoliat. Sodomitis causa  subuersionis atque luxurie, non uini crapula, sed saturitas exstitit panis. Audi Dominum per prophetam Hierusalem increpantem : [c 1Kb] Quid enim peccauit soror tua Sodoma, nisi quia panem suum in saturitate et abundantia comedebat? Et quia per saturitatem panis inexstinguibili carnis fuerant ardore succensi, iudicio Dei celitus sunt igne sulphureo concremati . Quod si illos sola nimietas panis ad tam preruptum flagitiorum precipitium uitio satietatis impegit, quid censendum est de his [d 19Kb] qui  uegeto corpore perceptionem carnium ac uini immoderata ubertate [Al. libertate] presumunt, non quantum  expetit imbecillitas, sed quantum animi libido suggesserit usurpantes.



CAPUT uII. Quod infirmitas carnis puritatem cordis nequeat impedire.


Infirmitas carnis ad puritatem cordis non officit,  si hec tantummodo, que fragilitas carnis, non que uoluptas exigit, usurpentur. [a 1Kb] Facilius uidimus uictos, qui [b 29Kb] ab escis corpulentioribus omnimodis temperarent, quas moderate usus pro necessitate  concedit, et qui totum sibi pro continentie amore denegarent; quam qui eas sub infirmitatis occasione sumentes mensuram sufficientie custodirent. Habet etiam corporis imbecillitas continentie sue palmam, dummodo escis defectioni carnis indultis adhuc indigentem se refectione defraudet, tantumque esus indulgeat, quantum sufficere ad uiuendi usum temperantie discretio rigida iudicauerit, non quantum desiderii appetitus exposcit. Esculentiores cibi ut procurant corporis sanitatem, ita castitatis non adimunt puritatem, si cum moderatione sumantur. Quidquid enim fortitudinis causa esu eorum percipitur, egritudinis labore ac defectione consumitur. Quamobrem ut nulli statui uirtus parcimonie adimitur, ita ne integritatis quidem consummatio  denegatur.



CAPUT uIII. Quomodo cibum appetere ac sumere liceat.

uerissima est itaque Patrum, probatissimaque sententia, ieiuniorum et continentie modum in mensura parcitatis tantum, et castigatione consistere, et hunc esse perfecte uirtutis in commune omnibus finem, ut ab escis, quas sumere sustentandi corporis necessitate compellimur, adhuc in appetitu earum positi temperemus. Quamuis enim quis corpore sit infirmus, perfectam uirtutem equamque robustis ac sanis in omnibus possidebit, si desideria, que fragilitas carnis non exigit, mentis rigore castiget. Apostolus namque ait: Et [a 4Kb] carnis  curam ne feceritis in desideriis . Non ergo curam eius omnimodis interdixit, sed ut in desideriis fieret, denegauit. uoluptuosam ademit diligentiam carnis, gubernationem uite necessariam non exclusit: illud, ne indulgentia carnis ad desideriorum occupationes noxias deuoluamur; hoc uero, ne corruptum nostro uitio corpus spiritales ac necessarias functiones implere non possit.



CAPUT IX De mensura castigationum assumendarum, remedioque ieiunii.

Summa igitur continentie non sola temporis ratione, nec escarum qualitate tantummodo, sed ante omnia conscientie iudicio colligenda est. [b 2Kb] Tantum  enim debet unusquisque sibi frugalitatis indicere, quantum corporee obluctationis pugna deposcit. Utilis quidem et omnimodis obseruanda est canonica ieiuniorum custodia; sed nisi hanc frugi fuerit ciborum refectio subsecuta, ad integritatis calcem non poterit peruenire. Longorum namque ieiuniorum inedia, saturitate corporis subsequente, lassitudinem potius temporalem, quam puritatem castitatis acquirit. Integritas quippe mentis uentris coheret inedie. Non habet perpetuam castimonie puritatem, quisquis non iugem temperantie equalitatem tenere contentus est. Quamuis districta ieiunia, succedente superflua remissione, uacuantur, et in gastrimargie uitium protinus collabuntur: [c 1Kb] Melior est rationabilis  cum moderatione quotidiana refectio, quam per interualla arduum longumque ieiunium. Nouit immoderata inedia non modo mentis labefactare constantiam, sed etiam orationum efficaciam reddere lassitudine corporis eneruatam.



CAPUT X. Ad conseruandam mentis et corporis puritatem, abstinentiam ciborum non posse sufficere.

Ad integritatem mentis et corporis conseruandam abstinentia ciborum sola non sufficit, nisi fuerint cetere quoque uirtutes anime coniugate. Humilitas igitur primitus obedientie uirtute, et cordis contritione, corporisque fatigatione discenda est. Pecuniarum non solum uitanda est possessio, sed etiam desiderium earum radicitus exstirpandum.  Non enim eas sufficit non habere, quod plerumque solet etiam ex necessitate descendere, sed ne ipsam quidem, si forte oblate fuerint, habendi recipere uoluntatem. Ire conterendus est furor, tristitie superanda deiectio; cenodoxia, id est, uana gloria contemnenda, superbie calcandus est fastus, mentis quoque ipsius instabiles uagique discursus assidua Dei memoria refrenandi. Totiesque nobis est ad contemplationem Dei lubrica cordis nostri peruagatio reducenda, quoties subtilis hostis ab hoc intuitu mentem captiuare pertentans, recessibus nostri cordis irrepserit .



CAPUT XI. Concupiscentias cordis non exstingui, nisi cum omni exstirpatione uitiorum.


Impossibile namque est exstingui ignita corporis incentiua, priusquam ceterorum quoque principalium  uitiorum fomites radicitus excidantur: de quibus sigillatim distinctis libellis suo loco, donante Domino, disseremus. Nunc uero propositum nobis est de gastrimargia, id est, gule concupiscentia, contra quam nobis primus conflictus est, disputare. [a 1Kb] Numquam igitur poterit ardentis concupiscentie stimulos inhibere, quisquis desideria gule refrenare nequiuerit. Interioris hominis castitas uirtutis huius consummatione discernitur. Numquam enim robustioris emulis colluctari posse confidas eum quem in leuiore conflictu conspexeris ab infirmioribus potuisse superari. [b 1Kb] Cunctarum namque uirtutum una natura est, licet in multas diuidi species et uocabula uideantur; sicut auri quoque una substantia est, licet per multa uariaque monilium genera  pro artificum uideatur ingenio ac uoluntate distincta. Itaque [c 2Kb] nullam perfecte possidere probabitur, quisquis elisus in earum parte dignoscitur. Quo enim modo flagrantes estus concupiscentie, qui non sola instigatione corporis, sed etiam mentis uitio succenduntur, exstinxisse credendus est, qui aculeos ire cordis solius intemperantia prorumpentes mitigare non potuit? Aut quonam modo putandus est carnis animeque lasciuientes stimulos retudisse, qui superbie uitium simplex non quiuit euincere? Aut quemadmodum credendes est insertam carni luxuriam conculcasse, qui pecuniarum concupiscentiam forinsecus sitam, atque a nostra substantia alienam, non ualuit abdicare? Qua autem ratione bellum carnis et anime triumphabit, qui  idoneus non fuit morbum curare tristitie? Quantalibet urbs sublimitate murorum et clausarum portarum firmitate muniatur, [d 1Kb] posterule unius, quamuis  paruissime, proditione uastabitur. Quid enim differt utrum per excelsa menia et ampla portarum spatia, an per [a 18Kb] angusti cuniculi latibula perniciosus hostis penetralibus ciuitatis irrepat?



CAPUT XII. De agone carnali etiam spiritalis agonis imitationem esse sumendam.

Qui in agone contendit, non coronabitur nisi legitime certauerit . Qui naturales appetitus carnis optat exstinguere, [b 1Kb] extra naturam uitia collocata primitus superare festinet. Si enim apostolice sententie uim uolumus experiri, que sint agonis mundani leges ac disciplina primitus debemus agnoscere, ut ita demum harum comparatione scire possimus quid nos in spiritali agone certantes  beatus Apostolus hoc exemplo uoluerit edocere. In illis enim certaminibus, que secundum eumdem Apostolum corruptibilem coronam uincentibus parant, mos iste seruatur, ut is qui se ad gloriosam coronam et immunitatis priuilegio decoratam preparare contendit, et perfecta cupit agonis subire certamina, prius [c 2Kb] in Olympiacis ac Pythiis certaminibus indolem sue iuuentutis ac rudimentorum robur ostentet. In his siquidem iuniores qui has disciplinas cupiunt profiteri, utrum mereantur uel debeant ad eas admitti, tam eius qui istis certaminibus presidet, quam totius populi  iudicio comprobantur. Cumque diligenter examinatus quis, primum repertus fuerit nulla uite respersus infamia; deinde, non seruitutis iugo ignobilis, et ob hoc indignus disciplina hac, uel congressu eorum qui hanc profitentur, fuerit iudicatus; tertio si artis, si fortitudinis digna preferat documenta, et iunioribus ceuisque decertans, peritiam pariter ac uirtutem sue demonstrauerit iuuentutis, ac proficiens [d 8Kb] de epheborum luctamine, perfectis iam uiris et experientia longa probatis congredi permissus fuerit presidentis examine, seque non solum parem uirtuti eorum assidua colluctatione probauerit, uerum etiam frequenter inter hos quoque uictorie palmam fuerit consecutus, tum demum ad agonis preclara certamina merebitur peruenire, in quibus  non nisi uictoribus tantum, et his qui [e 1Kb] multarum coronarum stipendiis decorati sunt, facultas conceditur decertandi. Si intelleximus carnalis agonis exemplum, spiritalis quoque certaminis que disciplina uel ordo sit, comparatione huius debemus agnoscere.



CAPUT XIII. Quod nisi gule fuerimus uitio liberati, nequaquam possimus ad pugnas interioris hominis peruenire.

Oportet nos quoque primum libertatem nostram carnis subiectione monstrare. [f 3Kb] A quo enim quis  uincitur, eius et seruus est . Et omnis qui facit peccatum, seruus est peccati . Cumque nos nulla concupiscentie turpis respersos infamia examen certamini presidentis inuenerit, nec fuerimus ab eo ut serui carnis et ignobiles indignique [a 1Kb] Olympiacis uitiorum colluctationibus iudicati, tunc poterimus contra coeuos nostros, id est, concupiscentiam carnis et motus ac perturbationes anime inire certamen. Impossibile namque est saturum uentrem pugnas interioris hominis experiri; nec bellis robustioribus attentari dignum est eum qui potest deiici leuiore conflictu.



CAPUT XIu. Quomodo possit gule concupiscentia superari.

Prima ergo nobis calcanda est gule concupiscentia,  et eo usque extenuanda mens non solum ieiuniis, uerum etiam uigiliis, lectione quoque, et crebra compunctione cordis, in quibus se forsitan uel illusam, uel uictam reminiscitur, ingemiscens nunc horrore uitiorum, nunc desiderio perfectionis et integritatis accensa: donec eiusmodi curis ac meditationibus occupata pariter ac possessa, ipsius cibi refectionem non tam iucunditati concessam, quam oneris uice sibi impositam recognoscat; magisque eam necessariam corpori, quam desiderabilem anime sentiat attributam. Quo studio mentis et iugi compunctione detenti, lasciuiam carnis, que fotu escarum uehementius insolescit, et aculeos eius noxios retundemus, atque ita fornacem corporis nostri, que [b 1Kb] rege Babylonie occasiones peccatorum  et uitia nobis iugiter subministrante, succenditur, quibus [c 10Kb] naphthe et picis uice acrius exuramur, ubertate lacrymarum et fletu cordis poterimus exstinguere; donec Dei gratia, spiritu roris sui in cordibus nostris insibilante, estus carnalis concupiscentie penitus ualeant consopiri. Hec est igitur nobis prima contentio, hec nostra uelut in Olympiacis certaminibus prima probatio, gule uentrisque concupiscentiam desiderio perfectionis exstinguere. Ob  quod ciborum non solum superfluus appetitus uirtutum contemplatione calcandus, sed etiam ipsi nature necessarius tamquam castitati contrarius, non sine cordis anxietate sumendus est. Et ita demum uite nostre instituendus est cursus, ut nullum magis sit tempus quo sentiamus nos a spiritalibus studiis reuocari, quam quo descendere ad necessariam corporis curam eius fragilitate compellimur. Cumque ad hanc necessitatem submittimur, usui potius uite quam mentis desiderio famulantes, quantocius ab ea, uelut a salutaribus nos studiis retrahente, subtrahi festinemus. Nequaquam enim poterimus escarum presentium spernere uoluptates, nisi mens contemplationi diuine defixa, amore uirtutum potius et pulchritudine celestium delectetur. Et ita  quis uelut caduca despiciet uniuersa presentia, cum ad ea que immobilia sunt et eterna inseparabiliter defixerit mentis obtutum, adhuc in carne positus future commorationis beatitudinem iam corde contemplans.



CAPUT Xu. Quod ad custodiendam cordis sui puritatem monachus semper intentus esse debeat.

[d 1Kb] uelut si quis immania uirtutum premia, in sublimi quibusdam paruis indiciis designata, perspicacissimis oculorum obtutibus cum teli directione tendentibus ferire festinet, sciens immensam glorie palmam et remunerationis premia in eorum confixione consistere, oculorum aciem ab omni intuitu auertens, illuc dirigat necesse est, ubi summam remunerationis  et premii perspicit collocatam, amissurus procul dubio peritie palmam et remunerationem uirtutis, si quantulumcumque contemplationis eius acies deuiauerit.



CAPUT XuI. Quod monachus secundum Olympiaci certaminis morem non possit spiritales conficere pugnas nisi, obtinuerit bella carnalia.

Itaque uentris et gule concupiscentia hoc intuitu  superata, nec serui carnis, nec infames uitiorum nota pronuntiati, uelut in Olympiacis disciplinis, iudicabimur superiorum quoque certaminum digni esse conflictu, premissisque huiuscemodi documentis, spiritualibus quoque nequitiis congredi posse credemur, que non nisi uictoribus tantum, et his qui merentur in spiritali agone contendere, concertare dignantur. Illud enim est cunctorum luctaminum uelut quoddam solidissimum fundamentum, [a 3Kb] ut primitus carnalium desideriorum incentiua perimantur. Nam nullus, carne propria non deuicta, legitime decertare poterit. Et qui legitime non decertat, sine dubio nec in agone confligere, nec corone gloriam, nec uictorie gratiam poterit promereri. Quod si hoc fuerimus certamine superati,  uelut serui carnalis concupiscentie comprobati, et per hoc nec libertatis nec roboris insignia preferentes, a spiritalium congressionum conflictu, ut indigni seruique, non sine confusionis nota protinus repellemur. Omnis enim qui facit peccatum, seruus est peccati . Diceturque nobis per beatum Apostolum cum his inter quos fornicatio nominatur: [b 16Kb] Tentatio uos non apprehendit, nisi humana . Non enim merebimur mentis robore  conquisito grauiores pugnas nequitiarum celestium experiri, qui carnem fragilem resistentem spiritui nostro subiugare nequiuimus. Quod Apostoli testimonium non intelligentes quidam posuerunt pro indicatiuo optatiuum modum, id est, tentatio uos non apprehendat, nisi humana. Quod ab ipso magis dici manifestum est, non optantis, sed pronuntiantis, uel exprobrantis affectu.



CAPUT XuII. Quod fundamentum ac basis spiritalis agonis in gastrimargie sit certamine collocata.

uis audire uerum athletam Christi [c 1Kb] legitimo agonis iure certantem? Ego, inquit, sic curro, non quasi in incertum; sic pugno, non quasi erem uerberans: sed castigo corpus meum, et seruituti  subiicio, ne aliis predicans ipse reprobus efficiar . uides ut in seipso, id est, in carne sua colluctationum summam uelut in base quadam firmissima statuerit, et prouentum pugne in sola castigatione carnis et in subiectione sui corporis collocarit? Ego itaque sic curro non quasi in incertum. Non currit in incertum, qui celestem Ierusalem conspiciens, defixum habet quo sibi cordis sui indeflexibilis sit dirigenda pernicitas. Non currit in incertum,  qui obliuiscens posteriora, ad ea que priora sunt extendit se, ad destinatum persequens brauium superne uocationis Dei in Christo Iesu, quo semper dirigens sue mentis obtutum, et ad eum omni cordis preparatione festinans, cum fiducia proclamat: Bonum agonem certaui, cursum consummaui, fidem seruaui . Et quia se nouerat post odorem unguentorum Christi prepeti conscientie deuotione infatigabiliter cucurrisse, et spiritalis agonis certamen carnis castigatione uicisse, cum fiducia infert et dicit: De cetero reposita est mihi corona iustitie, quam reddet mihi Dominus in illa die iustus iudex. Et ut nobis quoque similem spem retributionis aperiret, si in agone cursus istius imitari eum uelimus, adiecit: Non solum autem mihi,  sed et omnibus qui diligunt aduentum eius; participes nos corone sue in die iudicii fore pronuntians, [a 2Kb] si diligentes aduentum Christi, non illum tantum, qui etiam nolentibus apparebit, sed etiam hunc qui quotidie in sanctis commeat animabus, uictoriam certaminis castigatione corporis acquiramus. De quo aduentu Dominus in Euangelio: Ego, inquit, et Pater meus ueniemus ad eum, et mansionem apud eum faciemus . Et iterum: Ecce sto ad ostium et pulso; si quis audierit uocem meam et aperuerit ianuam, introibo ad illum, et cenabo cum illo, et ipse mecum .



CAPUT XuIII. Per quot genera certaminum atque palmarum beatus Apostolus ad coronam sublimissimi agonis ascenderit.


Nec tamen agonem cursus tantummodo se consummasse describit cum dicit: Sic curro non quasi in incertum: quod specialiter refertur ad intentionem mentis et feruorem spiritus sui, quo toto Christum sequebatur ardore, cum Sponsa decantans: Post te in odorem unguentorum tuorum currem us ; et iterum: Adhesit anima mea post te ; sed etiam aliud colluctationis genus se uicisse testatur dicens: Sic pugno non quasi erem uerberans, sed castigo corpus meum et seruituti subiicio . Quod proprie ad continentie dolores, et corporale ieiunium atque afflictionem carnis pertinet; per hanc se pugilem quemdam strenuum  sue carnis esse describens, nec in uanum aduersus eam ictus continentie exercuisse designans, sed triumphum pugne, mortificatione sui corporis, acquisisse; quo uerberibus continentie castigato, et ieiuniorum [b 16Kb] cestibus eliso, uictori spiritui immortalitatis coronam et incorruptionis contulit palmam. [c 1Kb] uides legitimum colluctationis ordinem, et spiritalium certaminum contemplaris euentum: quemadmodum athleta Christi adeptus de rebellatrice carne uictoriam, subiecta illa quodammodo pedibus suis, [d 2Kb] ut sublimis triumphator inuehitur. Et idcirco non currit in incertum, quia confidebat urbem sanctam Ierusalem celestem se protinus ingressurum. Sic pugnet, ieiuniis scilicet et afflictione carnali, non  quasi erem uerberans, id est, in uanum ictus continentie porrigens, per quos non erem uacuum, sed illos spiritus qui in eo uersantur, castigatione sui corporis uerberabat. Qui enim dicit, non quasi erem uerberans, ostendit se, tametsi non erem uacuum et inanem, aliquos tamen in ere uerberare. Et quia hec certaminum genera superarat, et ditatus multarum coronarum stipendiis incedebat, non immerito robustiorum incipit hostium subire luctamina, ac prioribus emulis triumphatis cum fiducia proclamat, et dicit: Iam non nobis est colluctatio aduersus carnem et sanguinem, sed aduersus principatus, aduersus potestates, aduersus mundi rectores tenebrarum harum, contra spiritalia nequitie in celestibus .



CAPUT XIX. Quod athlete Christi, donec in corpore commoratur, pugna non desit.


[a 1Kb] Athlete Christi in corpore commoranti numquam deficit colluctationum palma: sed quanto magis triumphorum successibus creuerit, tanto ei etiam colluctationum robustior ordo succedit. Subiugata etenim carne, atque deuicta, quante aduersariorum cohortes, quanta hostium agmina aduersum uictorem militem Christi triumphis eius instigata consurgunt! scilicet ne pacis otio miles Christi lentescens incipiat obliuisci colluctationum suarum gloriosa certamina, ac securitatis inertia dissolutus, premiorum stipendiis ac triumphorum meritis defraudetur. Itaque  si ad hos triumphorum gradus cupimus crescente  uirtute conscendere, eodem nos quoque ordine oportet preliorum inire certamina, et primum cum Apostolo dicere: Sic pugno non quasi erem uerberans, sed castigo corpus meum, et seruituti subiicio , ut hoc conflictu superato, rursus cum eo dicere possimus: Non est nobis colluctatio aduersus carnem et sanguinem, sed aduersus principatus, aduersus potestates, aduersus mundi rectores tenebrarum harum, contra spiritalia nequitie in celestibus . Aliter enim congredi cum illis nullo modo poterimus, nec spiritales pugnas merebimur experiri, carnali deiecti conflictu, et colluctatione uentris elisi: meritoque nobis ab Apostolo cum exprobratione dicetur: Tentatio uos non apprehendit, nisi humana .



CAPUT XX. Quod non debeat monachus sumendi cibi tempus excedere, si uult ad pugnas interiorum certaminum peruenire.


Igitur monachus ad pugnas interiorum certaminum cupiens peruenire, hanc in primis cautionem sibimet indicat, ut non potus quidquam, non esus ulla oblectatione deuictus, [b 3Kb] ante stationem legitimam communemque refectionis horam, extra mensam percipere sibimet prorsus indulgeat; sed ne refectione quidem transacta, ex his presumere sibi quantulumcumque permittat: similiter quoque canonicum somni tempus mensuramque custodiat. Eodem namque studio iste sunt mentis amputande lasciuie, quo meretricationis uitium desecandum. Qui  enim [c 4Kb] gule superfluos appetitus inhibere non potuit,  quomodo estus carnalis concupiscentie ualebit exstinguere? Et qui non quiuit passiones in propatulo sitas paruasque compescere, quemadmodum occultas, nulloque hominum teste prurientes, moderatrice discretione poterit debellare? Et idcirco per singulos motus et in quolibet desiderio robur anime comprobatur: que si in minimis apertisque cupiditatibus superatur, quid in maximis ac fortioribus occultisque sustineat, unicuique sua conscientia testis est.



CAPUT XXI. De interiori monachi pace, et abstinentia spiritali.

Non enim est nobis aduersarius extrinsecus formidandus; [a 3Kb] in nobismetipsis hostis inclusus est.  Intestinum in nobis quotidie geritur bellum: deuicto eo, omnia que forinsecus sunt reddentur infirma, ac militi Christi uniuersa pacata erunt et subdita. Non habebimus aduersarium nobis extrinsecus metuendum, si ea que intra nos sunt spiritui deuicta subdantur. Nec solum nobis istud ieiunium uisibilium ciborum ad perfectionem cordis et corporis puritatem sufficere posse credamus, [b 2Kb] nisi fuerit huic anime quoque ieiunium copulatum. Habet namque et illa suos noxios cibos, quibus impinguata, etiam sine escarum abundantia, ad luxurie prerupta deuoluitur. Detractio cibus eius est, et quidem persuauis; ira etiam cibus eius est, licet minime leuis; ad horam tamen infelici eam esu pascens, ac pariter lethali  sapore prosternens. Inuidia cibus est mentis, uirulentis eam succis corrumpens, et prosperitate alieni successus iugiter miseram excruciare non desinens. Cenodoxia, id est, uana gloria, cibus eius est, qui delectabili eam esca permulcet ad tempus; post uero uacuam omnique uirtute spoliatam reddet ac nudam, cunctis eam spiritalibus fructibus sterilem inanemque dimittens: ita ut non solum immanium laborum faciat merita deperire, uerum etiam supplicia maiora conquirat. Omnis concupiscentia et peruagatio cordis instabilis, pastus quidam est anime, noxiis escis eam nutriens, expertem uero celestis panis ac solidi cibi in posterum derelinquens. Ab his itaque, quanta nobis est uirtus, sacratissimo ieiunio continentes, utilem habebimus commodamque obseruantiam  ieiunii corporalis. Labor namque carnalis spiritus contritioni coniunctus, acceptissimum Deo sacrificium dignumque sanctitatis habitaculum puris mundisque recessibus exhibebit. Ceterum si corporaliter ieiunantes perniciosissimis anime uitiis implicemur, nichil nobis proderit carnalis afflictio pretiosiore parte pollutis; per eam scilicet substantiam delinquentibus nobis, qua efficimur habitaculum Spiritus sancti. Non enim tam corruptibilis caro, quam cor mundum habitaculum Deo templumque Spiritus sancti efficitur. Oportet ergo, exteriore homine ieiunante, interiorem quoque similiter a cibis noxiis temperare: quem precipue exhiberi mundum Deo, ut hospitem in se Christum recipere mereatur, beatus Apostolus monet his uerbis: [a 1Kb] In interiore,  inquiens, homine habitare Christum per fidem in cordibus uestris .



CAPUT XXII. Quod idcirco nos oporteat exercere continentiam corporalem, ut per ipsam perueniamus ad spiritale ieiunium.

Nouerimus itaque nos idcirco laborem continentie  corporalis impendere, ut ad puritatem cordis hoc possumus ieiunio peruenire. Ceterum labor a nobis impenditur incassum, si hunc quidem contemplatione finis infatigabiliter sustinemus; finem uero propter quem tolerauimus afflictiones tantas, obtinere nequeamus: [b 1Kb] meliusque fuit interdictis escis anime temperasse, quam uoluntariis minusque noxiis corporaliter ieiunasse. In his enim simplex et innoxia creature Dei perceptio est, nichil per semetipsam habens peccati: [c 1Kb] in illis uero primitus fratrum perniciosa deuoratio, de qua dicitur: [d 28Kb] Noli diligere detrahere, ne eradiceris. Et de ira atque inuidia beatus Iob dicit: Etenim [e 1Kb] stultum interficit iracundia, et paruulum occidit inuidia . Simulque notandum, quod qui irascitur, stultus; et qui inuidet,  paruulus iudicetur. Ille namque non immerito stultus iudicatur, uoluntarie sibi mortem ire stimulis incitatus inducens; et hic dum liuet, paruulum minoremque se probat. Dum enim inuidet, testatur maiorem esse eum cuius prosperitate cruciatur.



CAPUT XXIII. Qualis esse monachi cibus debeat.

Igitur est cibus [f 2Kb] eligendus non tantum qui concupiscentie flagrantis estus temperet, minusque succendat, uerum etiam qui ad parandum sit facilis, et quem ad comedendum opportuniorem uilioris pretii compendium prestet; quique sit conuersationi fratrum usuique communis. [g 1Kb] Triplex enim natura est gastrimargie: una que [h 1Kb] canonicam refectionis horam preuenire compellit; alia que tantummodo  uentris ingluuie et saturitate quarumlibet gaudet escarum; tertia, que accuratioribus epulis et esculentioribus oblectatur. Ideoque aduersus eam necesse est monachum obseruantiam triplicem custodire, id est, ut primum legitimum tempus absolutionis exspectet; deinde ut saturitati non cedat; tertio, ut qualibuscumque escis uilioribus contentus sit.  Quidquid autem extra consuetudinem presumitur usumque communem, ut uanitatis et glorie atque ostentationis morbo pollutum, antiquissima patrum traditio notauit; nec quemquam ex his quos merito scientie ac discretionis enituisse peruidimus, uel quos ad imitandum gratia Christi uelut splendidissima luminaria omnibus prelocauit, esu panis qui apud eos uilis habetur ac facilis, abstinuisse cognouimus; nec eorum quempiam qui hanc regulam declinantes, pretermisso panis usu, leguminum, uel olerum, seu pomorum refectionem sectati sunt, [a 1Kb] inter probatissimos habitum aliquando conspeximus, sed ne discretionis quidem aut scientie gratiam consecutum. Non solum enim ceteris inusitatas escas expetere monachum non debere decernunt, ne uidelicet  cursus eius uelut in propatulo cunctis expositus, inanis factus ac uacuus cenodoxie morbo depereat, sed ne ipsam quoque ieiuniorum castigationem communem cuiquam facile patefieri oportere  pronuntiant; uerum quantum fieri potest, contegi pariter et abscondi. Aduentantibus autem fratribus magis humanitatis ac dilectionis offerri debere uirtutem, quam continentie districtionem, et quotidiani propositi rigorem manifestari probabilius censuerunt, nec quid uoluntas utilitasque nostra, seu desiderii ardor exposcat, attendere; sed quod aduenientis requies, uel infirmitas exigit, preponere, et gratanter implere.



CAPUT XXIu. Quod in Aegypto indifferenter uidimus sub aduentu nostro solui quotidiana ieiunia.

[b 1Kb] Cum de Syrie partibus seniorum scita discere cupientes, Aegypti prouinciam petissemus, ibique  tanta cordis alacritate nos suscipi miraremur, ut nulla prorsus, sicut fueramus in Palestine monasteriis instituti, usque ad prestitutam ieiunii horam, refectionis regula seruaretur, sed [c 46Kb] absque legitimis  quarte sexteque feriis, quocumque pergebamus, [a 4Kb] quotidiana statio solueretur: quidam seniorum percunctantibus nobis, [b 1Kb] cur ita indifferenter apud eos preterirentur [c 2Kb] quotidiana ieiunia: respondit, Ieiunium semper est mecum; uos autem continuo dimissurus mecum iugiter tenere non potero. Et ieiunium quidem, licet utile sit ac iugiter necessarium, tamen uoluntarii muneris est oblatio; opus autem caritatis impleri, exigit precepti necessitas. Itaque suscipiens in uobis Christum, reficere eum debeo: deducens autem uos, humanitatem eius obtentu  prebitam, districtiore ieiunio in memetipso potero compensare. Non enim possunt filii sponsi ieiunare, donec cum illis est sponsus: cum autem discesserit, tunc licite ieiunabunt .



CAPUT XXu. De continentia senis cuiusdam, qui sexies ita frugaliter cibum sumpsit, ut seruaret esuriem.

Quidam seniorum cum reficientem me, ut adhuc paululum quid ederem, hortaretur, iamque me dixissem non posse, respondit: Ego iam sexies, diuersis aduenientibus fratribus, mensam posui, hortansque  singulos [a 1Kb] cum omnibus cibum sumpsi, et adhuc esurio, et tu primitus nunc reficiens, iam te dicis non posse?



CAPUT XXuI. De alio sene, qui in cella sua escam numquam solus accepit.

[b 1Kb] uidimus alium in solitudine commorantem, qui numquam se sibi soli indulsisse cibum testatus est; sed etiam si per totos quinque dies ad eius cellulam nullus e fratribus aduenisset, refectionem iugiter distulisse, donec sabbato uel dominico die deuote congregationis obtentu procedens ad ecclesiam, peregrinorum quempiam reperisset, quem exinde reducens ad cellulam, consorte eo refectionem corporis non tam sue necessitatis obtentu, quam humanitatis gratia causaque fratris assumeret. Itaque ut norunt  in aduentu fratrum indifferenter soluere quotidiana ieiunia, ita discedentibus eis refectionem ob illos indultam continentia maiore compensant, perceptionem cibi paruissimi acriore castigatione non sola panis, sed etiam somni ipsius diminutione durius exigentes.



CAPUT XXuII. Encomium Pesii et Ioannis abbatum.

[c 1Kb] Apud senem Pesium in eremo uastissima commorantem, cum [d 1Kb] senex Ioannes magno cenobio ac multitudini fratrum prepositus aduenisset, et ab eodem uelut antiquissimo sodale perquireret, quidnam per omnes quadraginta annos quibus ab eodem separatus in solitudine minime a fratribus interpellatus egisset: Numquam me, ait, sol reficientem uidit.  Et ille: Nec me, inquit, iratum.



CAPUT XXuIII. Eiusdem abbatis Ioannis iam moribundi insigne documentum.

Eumdem senem cum alacrem tamquam ad propria  transmigrantem, in extremo iam anhelitu positum anxii fratres circumuallantes suppliciter precarentur, ut aliquod eis memoriale mandatum, uelut hereditarium quoddam legatum relinqueret, per quod possent ad perfectionis culmen precepti compendio facilius peruenire, ingemiscens ille: Numquam, ait, meam feci uoluntatem, nec quemquam docui quod prius ipse non feci.



CAPUT XXIX. De abbate Machete inter Collationes spiritales numquam dormitante, et semper inter terrenas fabulas obdormiente.

uidimus senem Machetem nomine, a turbis fratrum eminus commorantem, hanc a Domino gratiam diuturnis precibus impetrasse, ut quotquot diebus ac  noctibus agitaretur Collatio spiritalis, numquam somni torpore penitus laxaretur; si quis uero detractionis uerbum, seu otiosum tentasset inferre, in somnum protinus concidebat, ac si ne usque ad aurium quidem eius pollutionem uirus obloquii poterat peruenire.



CAPUT XXX. Eiusdem senis de nemine iudicando sententia.

Hic idem senex cum institueret nos neminem diiudicare debere, intulit tria fuisse in quibus discusserit, uel reprehenderit fratres, quod scilicet [e 9Kb] uuam sibi nonnulli paterentur abscindi, quod haberent in cellulis sagum, quod oleum benedicentes exposcentibus secularibus darent, et hec omnia se incurrisse dicebat.  Nam egritudinem uue contrahens, Tamdiu, inquit, eius languore distabui, donec tam doloris necessitate quam seniorum omnium adhortatione compulsus abscindi eam permitterem. Cuius etiam infirmitatis obtentu [f 6Kb] sagum quoque habere coactus  sum. [a 1Kb] Oleum etiam benedicere ac supplicantibus dare, quod pre omnibus exsecrabar, utpote iudicans illud ex magna cordis presumptione descendere, circumdantibus me repente secularibus multis, ita constrictus sum, ut aliter eos nullatenus euadere possem, nisi a me summa ui et obtestationibus extorsissent, ut oblato ab eis uasculo manum meam impresso crucis signaculo superponerem: itaque se credentes benedictionis oleum consecutos, tandem me aliquando relaxarunt. Quibus mihi manifeste compertum est, iisdem causis ac uitiis monachum obligari, in quibus de aliis iudicare presumpserit. [b 1Kb] Oportet ergo unumquemque semetipsum iudicare tantummodo, et circumspecte cauteque custodire in omnibus, non aliorum conuersationem uitamque discutere,  secundum illud Apostoli preceptum: Tu autem, quid iudicas fratrem tuum? suo Domino stat, aut cadit . Et illud: Nolite iudicare, ut non iudicemini. In quo enim iudicio iudicaueritis, iudicabimini . Preter hanc enim quam diximus causam, etiam ob hoc iudicare de aliis periculosum est, quod ignorantes uel necessitatem, uel rationem qua illi hec in quibus offendimur, aut recte coram Deo, aut uenialiter agunt, inuenimur eos temere iudicasse, et per hoc admittimus non leue peccatum, secus quam oportet de fratribus nostris aliquid sentientes.



CAPUT XXXI. Increpatio eiusdem senis, cum fratres inter spiritales Collationes dormitantes, ad narrationem otiose fabule uidisset expergefactos.


Hic idem senex otiosarum fabularum diabolum esse fautorem, ac spiritalium collationum impugnatorem semper existere, his declarauit indiciis. Nam cum fratribus quibusdam de rebus necessariis  ac spiritalibus disputaret, eosque uideret [c 2Kb] letheo quodam sopore demergi, nec posse ab oculis suis pondus somni depellere; otiosam repente fabulam introduxit. Ad cuius oblectationem cum eos euigilasse confestim, erectas aures suas habere uidisset, ingemiscens ait. Nunc usque de rebus celestibus loquebamur, et omnium uestrum oculi lethali dormitione deprimebantur; at cum otiosa fabula intromissa est, omnes expergefacti torporem somni dominantis excussimus. uel ex hoc ergo perpendite, quisnam Collationis illius spiritalis fuerit impugnator, aut quis huius infructuose atque carnalis insinuator existat. Ille etenim esse manifestissime deprehenditur, qui malis adgaudens, uel istam fouere, uel illam impugnare non desinit.



CAPUT XXXII. De epistolis, priusquam legerentur, incensis.


Nec minus quoque hoc opus fratris erga puritatem sui cordis intenti, et erga contemplationem diuinam ualde solliciti, commemorare necessarium reor; qui, cum ei post annos quindecim patris ac matris amicorumque multorum [d 1Kb] de prouincia Ponti complures epistole delate fuissent, accipiens grandem fasciculum litterarum, diuque apud semetipsum uoluens, Quantarum, inquit, cogitationum causa erit mihi harum lectio, que me uel ad inane gaudium, uel ad tristitias infructuosas impellent! Quot diebus horum recordatione qui scripserunt, intentionem pectoris mei a proposita contemplatione reuocabunt! Post quantum temporis dirigenda est hec mentis concepta  confusio, quantoque labore rursus iste tranquillitatis reparandus est status, si semel animus litterarum permotus affectu, eorumque recensendo sermones ac uultus, quos tanto tempore dereliquit, iterum eos reuisere, ipsisque cohabitare, et animo ac mente  ceperit interesse! Quos profecto corporaliter deseruisse nichil proderit, si corde eos incipiat intueri; ac memoriam quam seculo huic renuntians quisque uelut mortuus abdicauit, reuiuiscens eamdem rursus admiserit. Hec uoluens in corde suo, non solum nullam resoluere epistolam definiuit, sed ne ipsum quidem fasciculum resignare, ne scilicet eorum qui scripserant uel nomina recensendo, uel uultus recordando a spiritus sui intentione cessaret. Itaque ut eum constrictum susceperat, igni tradidit concremandum: Ite, inquiens, cogitationes patrie, pariter, concremamini, nec me ulterius, ad illa que fugi, reuocare tentetis.



CAPUT XXXIII. De absolutione questionis, quam abbas Theodorus orando promeruit.


uidimus etiam [a 2Kb] abbatem Theodorum summa sanctitate  et perfecta scientia preditum, non solum in actuali uita, sed etiam notitia Scripturarum, quam ei non tam studium lectionis, uel litteratura mundi contulerat, quam sola puritas cordis: siquidem uix ipsius quoque Grece lingue perpauca uerba uel intelligere posset, uel proloqui. Hic cum explanationem cuiusdam obscurissime questionis inquireret, septem diebus ac noctibus in oratione infatigabilis perstitit, donec solutionem proposite questionis Domino reuelante cognosceret.



CAPUT XXXIu. De sententia eiusdem senis, qua docuit quo studio monachus possit assequi scientiam Scripturarum.

Hic ergo quibusdam fratribus admirantibus tam preclarum scientie eius lumen, et ab eodem quosdam  Scripturarum sensus inquirentibus, ait: [b 40Kb] Monachum ad Scripturarum notitiam pertingere cupientem,  nequaquam debere labores suos erga commentatorum libros impendere, sed potius omnem mentis  industriam et intentionem cordis erga emundationem uitiorum carnalium detinere. Quibus expulsis confestim  cordis oculi, sublato uelamine passionum, sacramenta Scripturarum uelut naturaliter incipient contemplari. Siquidem nobis non ut essent incognita uel obscura, sancti Spiritus gratia promulgata sunt: sed nostro uitio uelamine peccatorum cordis oculos obnubente redduntur obscura, quibus rursum naturali redditis sanitati, ipsa Scripturarum sanctarum lectio ad contemplationem uere scientie abunde etiam sola sufficiat, nec eos commentatorum institutionibus indigere: sicut oculi isti carnales ad uidendum nullius egent doctrina, si modo fuerint a suffusione, uel caligine cecitatis immunes. Ideo namque et tanta uarietas erroresque [a 1Kb] inter tractatores ipsos exorti sunt, quod plerique minime erga purgationem mentis adhibita diligentia prosilientes ad interpretandum  eas, pro pinguedine uel immunditia cordis sui diuersa atque contraria uel fidei, uel sibimet  sentientes, ueritatis lumen comprehendere nequiuerunt.



CAPUT XXXu. Increpatio eiusdem senis, cum ad meam cellulam media nocte uenisset.

Hic idem Theodorus cum inopinatus ad meam cellulam intempesta nocte uenisset, quidnam rudis adhuc anachoreta solus agerem, paterna curiositate latenter explorans, meque illico finita uespertina solemnitate incipientem fessum corpus iam reficere, et incubantem psiathio reperisset, protrahens immo corde suspiria, meoque me uocitans nomine: Quanti, inquit, o Ioannes, hora hac Deo colloquuntur, eumque in semetipsis amplectuntur ac retinent, et tu fraudaris tanto lumine, inerti sopore resolutus!  Et quoniam nos ad huiuscemodi narrationem diuertere patrum uirtutes et gratia prouocarunt, necessarium  reor memorabile opus caritatis, quam [a 2Kb] summi uiri Archebii humanitate sumus experti, in hoc uolumine commendare, quo puritas continentie operi caritatis inserta propensius enitescat pulchra uarietate distincta. Etenim tunc gratum Deo ieiunii munus efficitur, cum hoc fructibus caritatis fuerit consummatum.



CAPUT XXXuI. Descriptio eremi que est in Diolco, in qua anachorete commorantur.

Itaque cum [b 1Kb] de Palestine monasteriis ad oppidum Aegypti, quod [c 9Kb] Diolcos appellatur, rudes admodum uenissemus, ibique plurimam turbam cenobii disciplina constrictam, et optimo ordine monachorum, qui etiam primus est, institutam mirifice uideremus;  [d 2Kb] alium quoque ordinem, qui excellentior habetur, id est, anachoretarum, cunctorum preconiis instigati, sagacissimo corde uidere properauimus . Hi namque in cenobiis primum diutissime commorantes, omnique patientie ac discretionis regula diligenter edocti, et humilitatis pariter ac nuditatis uirtute possessa, atque ad purum uitiorum uniuersitate consumpta, dirissimis demonum preliis congressuri, penetrant eremi profunda secreta. Huius igitur propositi uiros comperientes circa Nili fluminis alueum commorari, in loco qui uno latere eodem flumine, alio maris uastitate circumdatus, insulam reddit, nullis aliis quam monachis secreta expetentibus habitabilem; nec enim cuiquam culture aptam esse eam salsitas soli ac  sterilitas patitur arenarum; ad hos, inquam, summo desiderio festinantes, ultra modum sumus labores eorum, quos contemplatione uirtutum et amore solitudinis tolerant, admirati. Nam ipsius aque tanta penuria constringuntur, ut tali eam diligentia scrupuloque dispensent, quali nemo frugalissimorum speciem pretiosissimi uini conseruat et parcit. [e 1Kb] Tribus namque millibus, uel eo amplius, eam de predicti fluminis alueo necessariis usibus aduehunt, quod tantum interuallum, arenosis diuisum montibus, laboris difficultate grauissima duplicatur.



CAPUT XXXuII. Abbatis Archebii humanitas commendatur.

His igitur uisis, cum imitationis eorum nos ardor accenderet, predictusque Archebius probatissimus  inter eos humanitatis gratia nos ad suam cellulam pertraxisset, explorato desiderio nostro, confinxit se de eodem loco uelle discedere, ac nobis cellulam suam uelut exinde migraturus offerre, sese id facturum etiamsi minime adfuissemus, affirmans. Quam rem nos et desiderio commorationis accensi, et assertionibus tanti uiri indubitatam accommodantes fidem libenter amplexi, cellulam cum omni supellectile, utensilibusque suscepimus. Itaque religiosa potitus circumuentione, paucis diebus quibus construende celle pararet impendia de loco discedens, reuersus post hec, aliam sibi summo labore construxit. Quam rursum, non longo post tempore, aliis superuenientibus fratribus, eodemque desiderio [f 2Kb] cupientibus ibidem commorari, simili caritatis  [a 4Kb] mendacio circumuentis, cum uniuersis tradidit instrumentis. Ipse uero erga opus caritatis infatigabilis  perseuerans, [b 19Kb] tertiam sibi cellulam in qua commaneret exstruxit.



CAPUT XXXuIII. Idem Archebius, manuum suarum labore, matris debitum dissoluit.


Opere pretium mihi uidetur aliud quoque eiusdem uiri caritatis opus memorie tradere, quo nostrarum partium monachi non solum continentie rigorem, uerum etiam sincerissimum retinere dilectionis affectum, unius eiusdemque uiri instituantur exemplo. Hic namque non ignobili oriundus familia, ad monasterium quod a predicto oppido ferme quatuor millibus distat, mundi huius ac parentum affectione contempta, a puerilibus annis aufugit. Ubi ita uite sue omnem exegit etatem, ut numquam prorsus per totos quinquaginta annos non solum uicum, ex quo egressus est, nec fuerit ingressus, nec uiderit,  sed nec cuiusquam quidem femine, uel ipsius matris sue conspexerit uultum. Interea pater morte preuentus, [a 2Kb] centum solidorum debitum reliquit. Cumque hic esset omni inquietudine penitus alienus, utpote qui uniuersis paternis facultatibus esset extorris, a creditoribus tamen inquietari uehementer comperit matrem. Tunc hic ab euangelico illo rigore quo antehac in statu prospero parentibus constitutis, nec patrem in terra se notat habuisse, nec matrem, pietatis consideratione mollitus, ita se habere credidit matrem, [b 2Kb] eique subuenire festinauit oppresse, ut nichil a proposita districtione laxaret. Intra monasterii namque claustra perdurans, soliti  operis pensum sibimet triplicari poposcit. Et ibi per totum anni spatium diebus pariter noctibusque desudans, debiti modum operis sudore partim [paratum] creditoribus soluens, matrem omni inquietudinis iniuria liberauit; ita eruens eam debiti sarcina, ut nichil de propositi rigore pie necessitatis obtentu pateretur imminui. Ita districtionem solitam custodiuit, ut nequaquam pietatis opus maternis uisceribus denegaret, quam pro Christi caritate prius despexerat, pro eius rursus pietate cognoscens.



CAPUT XXXIX. Qua simulatione senis cuiusdam, abbati Simeoni, cum otiosus esset, opus manuum sit prouisum.

 Cum frater nobis optime charus nomine Simeon, penitus Greci sermonis ignarus, e partibus Italie commeasset, quidam seniorum erga eum, utpote peregrinum, caritatis opus [c 1Kb] quodam redhibitionis colore cupiens exhibere, inquirit ab eo cur otiosus sederet in cella, per hoc coniiciens eum tam otii peruagatione, quam penuria necessariarum rerum diutius in ea durare non posse, certus neminem posse impugnationes solitudinis tolerare, nisi eum qui propriis manibus uictum sibimet fuerit parare contentus. Quo respondente, nichil se nec posse, nec preualere ex his que illic exercebantur a fratribus operari, [d 3Kb] preter librariam manum, si tamen ullus  in Aegypti regione Latinum codicem usui esset habiturus; tunc ille tandem nactus occasionem qua posset desideratum pietatis opus uelut debiti [redhibitionis]  colore mercari, ex Deo hec inuenta est, inquit, occasio. Nam olim querebam [a 7Kb] qui Apostolum Latina mihi manu perscriberet; etenim habeo  fratrem militie laqueis obligatum, et apprime Latinis instructum, cui de Scripturis sanctis aliquid ad legendum edificationis eius obtentu transmittere cupio. Itaque Simeone hanc occasionem uelut a Deo oblatam sibi gratanter suscipiente, senex quoque colorem, cuius pretextu pietatis opus libere posset implere, libentius amplexus, confestim non solum uniuersas ei necessitates sub obtentu mercedum totius anni conuexit, uerum etiam membranas et utensilia, que ad scribendum necessaria erant, comportans, recepit post codicem scriptum nullis usibus uel commodis profuturum , preter id quod hac subtilitate sumptuque prolixiore mercatus est; quemadmodum et ille sine confusionis  uerecundia, merito laboris et operis sui necessaria uictus alimenta perciperet, et ipse munificentie sue pietatem tamquam debiti necessitate compleret; eo abundantius mercedem sibi conquirens, quo ambitu maiore peregrino fratri non solum uictus necessaria, uerum etiam operis instrumenta et operandi occasionem pariter contulisset.



CAPUT XL. De pueris qui deferentes ad egrotantem ficus, non degustatis eisdem, fame in eremo defecerunt.

Sed quoniam in loco ubi de ieiuniorum et continentie  rigore dicere aliquid proposuimus, affectio et opera caritatis uidentur admixta, rursum ad propositum reuertentes, quoddam puerorum etate, non sensu, factum memorabile opusculo huic inseremus. Nam cum ultra omnem admirationem ficus quidam [a 1Kb] de Mareote Libye partibus, uelut rem ante in loco illo non uisam, abbati Ioanni economo [b 1Kb] in eremo Scythi detulisset, qui dispensationem ipsius ecclesie temporibus [c 1Kb] beati Paphnutii presbyteri ab eodem sibi creditam gubernabat: hic confestim eas ad senem quemdam, qui in interioribus deserti mala ualetudine laborabat, per duos adolescentulos misit: siquidem decem et octo millibus longe ab ecclesia commanebat. Qui [d 1Kb] pomis acceptis, cum ad predicti senis tenderent cellam, quod ibi perfacile solet etiam senioribus euenire, infusa repente densissima  nebula, tramitem recti itineris perdiderunt. Cumque tota die et nocte discurrentes per auiam eremi uastitatem, nequaquam potuissent egrotantis cellulam reperire, tam itineris lassitudine, quam inedia sitique confecti, fixis genibus, in orationis officio spiritum Domino reddiderunt. Qui post hec uestigiorum suorum indiciis diutissime perquisiti, que in locis illis arenosis tamquam niuibus impressa signantur, donec ea uel leui uentorum flatu tenuis arena discurrens rursus operiat, inuenti sunt ficus intactas ut acceperant reseruasse: [e 3Kb] eligentes scilicet animam  magis quam fidem depositi prodere, uitamque potius amittere temporalem, quam senioris uiolare mandatum.



CAPUT XLI. Sententia abbatis Macarii, de obseruantia monachi, uel tamquam diutissime uicturi, uel tamquam quotidie morituri.

Adhuc unum [a 2Kb] beati Macarii profertur nobis salutare mandatum, quo libellum ieiuniorum et continentie tanti uiri claudat sententia. Ita inquit debere monachum ieiuniis operam dare, ut centum annis in corpore commoraturum; ita motus animi refrenare,  et iniuriarum obliuisci, tristitiasque respuere, dolores quoque ac detrimenta contemnere, tamquam quotidie moriturum. In illo namque utilis est prudensque discretio, equali monachum districtione faciens semper incedere, nec permittens sub occasione debilitati corporis de arduis ad perniciosissima prerupta deuolui; in hoc uero magnanimitas salutaris, que ualeat non solum que uidentur prospera mundi presentis despicere, uerum etiam aduersis tristibusque non frangi, et ea uelut parua nullaque contemnere, illic habens iugiter defixum sue mentis intuitum, quo quotidie singulisque momentis accersendum esse se credit.



LIBER SEXTUS. DE SPIRITU FORNICATIONIS.



CAPUT PRIMUM.


[a 15Kb] Secundum nobis, iuxta traditionem Patrum, aduersus  spiritum fornicationis certamen est, longum pre ceteris ac diuturnum, et perpaucis ad purum  deuictum, [a 4Kb] immane bellum, et quod cum a primo tempore pubertatis impugnare incipiat hominum genus, non, nisi prius cetera uitia superentur, exstinguitur. [b 1Kb] Duplex namque est oppugnatio gemino armata uitio consurgens ad prelium, et idcirco similiter ei gemina est acie resistendum. Siquidem ut morbo carnis animeque concretum uires acquirit, ita, nisi  utrisque pariter dimicantibus, nequit debellari. Nec enim sufficit solum corporale ieiunium ad conquirendam uel possidendam perfecte castimonie puritatem, nisi precesserit contritio spiritus et oratio contra hunc immundissimum spiritum perseuerans, dein continuata meditatio Scripturarum, huicque fuerit scientia spiritalis adiuncta, labor etiam opusque  manuum instabiles cordis peruagationes cercens ac reuocans, et ante omnia fundata fuerit humilitas uera, sine qua nullius penitus uitii poterit umquam triumphus acquiri.



CAPUT II. De principali remedio aduersus spiritum fornicationis.

Principaliter enim uitii huius correctio de cordis perfectione descendit, ex quo etiam huius morbi uirus Domini uoce prodire signatur. De corde, inquit, exeunt cogitationes male, homicidia, adulteria, fornicationes, furta, falsa testimonia , etc. Illud ergo est primitus expiandum, unde fons uite et mortis manare cognoscitur, dicente Salomone: [a 20Kb] Omni custodia serua cor tuum, ex his enim sunt exitus uite . Caro enim eius arbitrio atque  imperio famulatur, et idcirco summo studio parcimonia ieiuniorum sectanda est, ne escarum abundantia referta caro, preceptis anime salutaribus aduersata, rectorem suum spiritum deiiciat insolescens. Ceterum si omnem summam in castigatione tantum corporis collocemus, anima non similiter a ceteris uitiis ieiunante, nec meditatione diuina et spiritalibus studiis occupata, nequaquam ad illud sublimissimum uere integritatis fastigium poterimus ascendere, illo quod in nobis est principale, puritatem corporis nostri infestante. [b 1Kb] Oportet ergo nos mundare prius, iuxta sententiam Domini, id quod intus est calicis et paropsidis, ut fiat et id quod deforis est, mundum .



CAPUT III. Quantum ad superandum fornicationis uitium conferat solitudo.


Deinde [c 1Kb] cetera uitia etiam usu hominum et exercitio quotidiano purgari solent, et quodammodo ipsius lapsus offensione [ostensione] curari; ut puta, ire, tristitie, impatientie languor, meditatione cordis, ac peruigili sollicitudine, fratrum etiam frequentia et assidua prouocatione sanantur. Dumque commota manifestantur sepius, et crebrius arguuntur, quantocius perueniunt ad salutem. Hic uero morbus cum corporis afflictione, et contritione cordis, [d 2Kb] solitudine quoque ac remotione indiget, ut possit ad integrum sanitatis statum, perniciosa estuum febri deposita, peruenire. Sicut plerumque certa egritudine  laborantibus utile est, ut cibi noxii ne oculorum quidem ipsorum obtutibus offerantur, ne quod aspectus occasione desiderium eis lethale gignatur: ita plurimum confert ad depellendum hunc specialiter morbum quies ac solitudo, ut mens egra minime diuersis figuris interpellata, ad puriorem perueniens contemplationis intuitum, facilius pestiferum concupiscentie fomitem radicitus possit eruere.



CAPUT Iu. Quid intersit inter castitatem et continentiam, et an utraque simul semper habeatur.

Nemo tamen ex hoc negare nos putet, etiam in congregatione fratrum positos inueniri continentes, quod perfacile fieri posse confitemur. [e 1Kb] Aliud enim est, continentem esse, id est, [f 43Kb] ; aliud castum,  et, ut ita dicam, in affectum integritatis uel incorruptionis transire, [a 25Kb] quod dicitur : que uirtus illis solis tribuitur maxime, qui uirgines, uel mente, uel carne perdurant, [b 1Kb] ut uterque Ioannes in nouo Testamento; [c 1Kb] in ueteri quoque Elias, Ieremias, Daniel fuisse noscuntur. In quorum gradu hi quoque non immerito reputabuntur, qui post experimenta corruptionis ad similem puritatis statum per laborem longum et industriam integritate mentis et corporis peruenerunt, et aculeos carnis non tam impugnatione concupiscentie turpis, quam nature tantummodo motu sentiunt. Quem statum dicimus difficillime posse inter hominum turbas apprehendi; utrum uero et impossibile sit, unusquisque non nostra sententia exspectet agnoscere, sed conscientie sue rimetur  examine. Ceterum continentes multos existere non dubitamus, qui impugnationem carnis, quam, uel raro, uel quotidie, sustinent, seu metu gehenne, seu desiderio regni celorum exstinguunt atque compescunt. Quos seniores, sicut pronuntiant posse non penitus incentiuis obrui uitiorum, ita securos et insauciatos semper existere non posse definiunt. Necesse  est enim unumquemque in colluctatione positum, quamuis frequenter aduersarium uincat ac superet, et ipsum tamen aliquando turbari.



CAPUT u. Quod impugnatio fornicationis solo humano studio non possit euinci.

Quapropter si nobis cordi est agonem spiritalem cum Apostolo legitime decertare , hunc immundissimum spiritum superare omni mentis intentione, [d 1Kb] non nostris uiribus confidentes , sed opitulatione Domini festinemus. Tamdiu namque hoc uitio animam necesse est impugnari, donec se bellum gerere supra uires suas agnoscat; [e 1Kb] nec labore, uel studio proprio uictoriam obtinere se posse, nisi Domini  fuerit auxilio ac protectione suffulta.



CAPUT uI. De peculiari gratia Dei ad castitatis consecutionem necessaria.

Et reuera cum in omnibus uirtutum profectibus, et cunctorum expugnatione uitiorum, Domini sit gratia atque uictoria, in hoc precipue [f 9Kb] peculiare beneficium  Dei ac speciale donum, et [a 1Kb] Patrum sententia  et experimento purgationis ipsius manifestissime  declaratur his qui eam meruerint possidere. Quodammodo enim exire de carne est in corpore commorantem; et ultra naturam est fragili carne circumdatum, carnis aculeos non sentire. Et idcirco impossibile est hominem suis  pennis ad tam precelsum celesteque premium subuolare, nisi eum gratia Domini de terre ceno munere euexerit [eduxerit] castitatis. [a 3Kb] Nulla enim uirtute tam proprie carnales homines spiritalibus angelis imitatione conuersationis equantur, quam merito et gratia castitatis, per quam adhuc in terra degentes [b 40Kb] habent, secundum Apostolum , municipatum in celis; quod, deposita corruptela carnali, habituros sanctos promittitur in futurum, hic iam in carne fragili possidentes.



CAPUT uII. Exemplum de agone mundiali, secundum sermonem Apostoli.


Audi quid dicat Apostolus: [c 2Kb] Omnis, qui in agone contendit, ab omnibus se abstinet. A quibus omnibus  dixerit inquiramus, ut possit nobis spiritalis agonis instructio comparatione carnalis acquiri. Illi etenim qui in hoc agone uisibili student legitime decertare, utendi omnibus escis, quas desiderii libido suggesserit, non habent facultatem; sed illis tantum quas eorumdem certaminum statuit disciplina. Et [d 2Kb] non solum interdictis escis, et ebrietate omnique crapula eos necesse est abstinere, uerum etiam cuncta inertia, otio atque desidia; ut quotidianis exercitiis iugique meditatione uirtus eorum possit accrescere. Et ita omni sollicitudine ac tristitia negotiisque secularibus, affectu etiam et opere coniugali efficiuntur alieni, ut preter exercitium discipline, nichil aliud nouerint, nec ulli mundiali cure penitus implicentur: ab eo tantum, qui certamini  presidet, sperantes quotidiani uictus substantiam, et corone gloriam, condignaque premia uictorie laude conquirere. At in tantum se mundos ab omni coitus pollutione custodiunt, ut cum se preparant ad agonum certamina, ne qua forsitan per  somnum nocturna delusi fallacia, uires minuant multo tempore conquisitas, [a 1Kb] laminis plumbeis renum contegant loca, quo scilicet metalli rigore genitalibus membris applicito, obscenos humores ualeant inhibere: intelligentes se proculdubio esse uincendos, nec iam posse propositum certamen demptis uiribus adimplere, si prouisam pudicitie soliditatem fallax noxie uoluptatis imago corruperit.



CAPUT uIII. De comparatione purificationis eorum qui in terreno agone certamen habituri sunt.

Itaque si agonis mundialis intelleximus disciplinam, cuius exemplo beatus Apostolus nos uoluit erudire, docens quanta in illa sit obseruatio, quanta  diligentia, quanta custodia: quid nos conueniet facere, qua puritate oportebit custodire nostri corporis atque anime castitatem, [b 2Kb] quos necesse est quotidie sacrosanctis Agni carnibus uesci, quas neminem immundum contingere etiam ueteris legis precepta permittunt! [c 1Kb] In Leuitico namque ita precipitur: Omnis mundus manducabit carnes. Et, Anima quecumque comederit de carnibus sacrificii salutaris quod est Domini, in qua est immunditia,  peribit coram Domino. Quantum igitur integritatis est munus, sine qua etiam illi qui erant sub ueteri testamento, sacrificiis typicis non poterant interesse; et qui huius mundi corruptibilem coronam cupiunt adipisci, nequeunt coronari!



CAPUT IX. Quantam semper cordis puritatem parare coram Dei oculis debeamus.

Itaque omni custodia cordis nostri sunt latebre primitus expiande. Quod enim illi in corporis puritate cupiunt assequi, nos debemus etiam in arcanis conscientie possidere: in qua Dominus [d 2Kb] arbiter atque agonotheta residens, pugnam cursus et certaminis nostri iugiter exspectat [spectat], ut ea que in propatulo horremus admittere, ne intrinsecus  quidem coalescere incauta cogitatione patiamur; et in quibus humana cognitione confundimur, ne occulta quidem conniuentia polluamur. Quelicet possit hominum preterire notitiam, sanctorum tamen angelorum, ipsiusque omnipotentis Dei scientiam, quam nulla subterfugiunt secreta, latere non poterit.



CAPUT X. Quod sit indicium perfecte et integre puritatis.

[e 7Kb] Cuius puritatis hoc erit euidens indicium, ac  plena probatio, si uel nulla imago decipiens quiescentibus nobis, et in soporem laxatis occurrat, uel certe interpellans nullos concupiscentie motus ualeat excitare. [a 3Kb] Licet enim ad plenam peccati noxam talis commotio minime reputetur; tamen necdum perfecte mentis indicium est, nec ad purum excocti uitii manifestatio, cum per fallaces imagines huiusmodi operatur illusio.



CAPUT XI. Quo uitio illusio nocturna procedat.


[b 1Kb] Qualitas enim cogitationum, que distentionibus diei negligentius custoditur, probatur quiete nocturna, et idcirco [c 3Kb] cum intercesserit aliqua talis illusio, non culpa somni credenda est, sed negligentia  temporis precedentis, et manifestatio morbi latentis intrinsecus, quem non primitus noctis hora parturiit, sed intimis anime reconditum fibris ad cutis superficiem somni refectione produxit, arguens occultas estuum febres, quas per totum diei spatium noxiis cogitationibus pasti contraximus: ut solent male quoque ualetudines corporum non ea colligi tempestate in qua uidentur emergere, sed negligentia sunt preteriti temporis acquisite, quo pastus quis imprudenter escis saluti contrariis noxios humores sibimet, lethalesque contraxit.



CAPUT XII. Quod carnis puritas sine munditia cordis nequeat obtineri.

 Ideoque humani generis creator et conditor Deus, opificii sui naturam pre omnibus emendationemque  cognoscens, illic curam adhibuit medicine, unde causas morbi principaliter nouerat emanare: [a 16Kb] Quicumque, inquiens, uiderit mulierem ad concupiscendum eam, iam mechatus est eam in corde suo . [b 3Kb] Petulantes oculos notans, non tam eos arguit, quam illum interiorem sensum, qui officio eorum male utitur ad uidendum. Cor namque est egrum et saucium libidinis telo quod ad concupiscendum uidet: beneficium intuitus recte sibimet a creatore concessum, suo uitio ad operum prauorum ministeria contorquens, et in semetipso reconditum concupiscentie morbum contemplationis occasione producens. Idcirco ergo huic precipitur salutare mandatum, cuius uitio pessimus languor uisus occasione procedit. Non enim dicitur, Omni custodia  serua oculos tuos, quos utique oportuit principaliter custodiri, si ex ipsis concupiscentie prodiret effectus;  nichil enim amplius oculi quam simplex anime prebent uisionis officium; sed dicit, [a 2Kb] Omni custodia serua cor tuum : illi potissimum imposita medicina, quod ubique abuti potest oculorum ministerio.



CAPUT XIII. Exsurgentes primum cogitationes carnales illico repellendas esse.

Hec erit igitur purgationis huius prima custodia, ut cum menti nostre memoria sexus feminei per subtilem suggestionem diabolice calliditatis obrepserit, [b 2Kb] primum recordatione premissa matris, sororum, parentum, seu certe feminarum sanctarum, quantocius eam de nostris recessibus [sensibus] extrudere festinemus; ne si fuerimus in ea diutius  immorati, [c 1Kb] occasione sexus semel indepti [d 1Kb] illex  malorum ad eas personas exinde subtiliter deuoluat ac precipitet mentem, per quas noxias cogitationes possit inserere. Quamobrem illius precepti iugiter meminisse debemus: Omni custodia serua cor tuum; et [e 1Kb] secundum Dei principale mandatum sollicite serpentis obseruare noxium caput , id est, cogitationum malarum principia, quibus serpere in animam nostram diabolus tentat; ne si caput eius per negligentiam penetrauerit cor nostrum, reliquum eius corpus, id est, oblectationis assensus illabatur. Qui proculdubio si fuerit intromissus, morsu uirulento mentem interimet captiuatam. Emergentes etiam peccatores terre nostre, id est, sensus carnales in matutinis sui ortus nos oportet exstinguere, et dum adhuc paruuli sunt, [f 4Kb] allidere filios  Babylonis ad petram . Qui nisi, dum  tenerrimi sunt, fuerint enecati, adulti per conniuentiam in perniciem nostram ualidiores insurgent, aut certe non sine magno gemitu ac labore uincentur. Dum enim fortis scilicet spiritus noster domum suam custodit armatus, recessus cordis sui Dei timore communiens, in pace erit omnis substantia eius : id est, emolumenta laborum ac uirtutes longe tempore conquisite. Si autem fortior superueniens uicerit eum, id est, diabolus cogitationum consensu, arma eius diripiet in quibus confidebat, id est, memoriam Scripturarum, uel timorem Dei, et spolia eius diuidet, uirtutum scilicet merita per contraria uitia queque dispergens.



CAPUT XIu. Quod non laudem studeamus texere castitatis, sed effectum eius exponere.


Et ut cuncta preteream, que in sanctis Scripturis ob laudem uirtutis huius inserta sunt , unam tantummodo ponam beati Pauli apostoli sententiam, qua pateat qualiter illam, Thessalonicensibus scribens, [a 2Kb] uirtutibus pretulerit uniuersis, tali eam uerbi nobilitate commendans.



CAPUT Xu. Quod specialiter castitatis uirtus ab Apostolo sanctimonia nuncupetur.

Hec est, inquit, uoluntas Dei sanctificatio uestra. Et ne forte dubium nobis relinqueret uel obscurum,  quidnam sanctificationem uoluerit appellare, utrum iustitiam, an caritatem, an humilitatem, an patientiam;  in omnibus enim istis uirtutibus creditur acquiri sanctificatio; infert et manifeste designat quid proprie sanctificationem uoluerit appellare. [b 10Kb] Hec est uoluntas Dei, sanctificatio uestra; ut abstineatis uos, inquit, a fornicatione, [c 2Kb] ut sciat unusquisque uestrum uas suum possidere in sanctificatione et honore, non in passione desiderii, sicut et gentes que ignorant Deum . uide quibus eam laudibus prosequatur, honorem uasis, id est, corporis nostri, et sanctificationem eam appellans. Igitur, e contrario, qui in passione desiderii est, in ignominia et in immunditia consistit, et alienus a sanctificatione uersatur. Tertio quoque post pauca infert, rursus sanctimoniam eam pronuntians. Non enim uocauit nos Deus in immunditiam, sed in sanctificationem. Itaque  qui hec spernit, non hominem spernit, sed Deum, qui etiam dedit Spiritum suum sanctum in nobis . Auctoritatem precepto suo inuiolabilem iunxit, dicens: Qui hec spernit, id est, que de sanctimonia prefatus sum, non hominem spernit, hoc est, me qui hec precipio, sed Deum, qui in me loquitur, qui etiam Spiritui suo sancto cor nostrum habitaculum deputauit. Cernis simplicibus uerbis ac puris quibus eam preconiis quantisque extulerit laudibus, primum uirtuti huic sanctificationem proprie tribuendo; deinde per hanc asserens uas nostri corporis ab immunditia liberandum; tertio quod, abiecta ignominia et contumelia, in honore sit et sanctificatione mansurum; postremo, que summa est perfecti premii ac beatitudinis remuneratio, per hanc habitatorem  pectoris nostri sanctum fore Spiritum designauit.



CAPUT XuI. De alio Apostoli testimonio super eadem sanctimonia.


Et licet ad finem libelli tendat oratio, aliud adhuc simile huic pretermissum eiusdem apostoli testimonium ponam. Ad Hebreos namque scribens: [a 10Kb] Pacem, inquit, sectamini cum omnibus, et sanctimoniam, sine qua nemo uidebit Deum . Hic quoque euidenter sine sanctimonia, quam solet integritatem mentis, uel puritatem corporis appellare, pronuntiauit Deum penitus uideri non posse; siquidem et hic similiter infert, eumdem sensum explanans: Ne quis fornicator aut profanus, ut Esau.



CAPUT XuII. Quod spes sublimioris premii debeat custodiam castitatis augere.

 Itaque quantum sublime celesteque est premium castitatis, tanto grauioribus aduersariorum insidiis lacessitur. Et idcirco propensius nobis est, non solum continentia corporis, uerum etiam contritio cordis assiduis orationum gemitibus adhibenda, [b 2Kb] ut  clibanus carnis nostre, quem rex Babylonius incentiuis suggestionum carnalium succendere non desistit, descendente in corda nostra rore sancti Spiritus, exstinguatur.



CAPUT XuIII. Castitatem niti humilitate, et scientiam castitate.

Ut enim hanc seniores aiunt apprehendi non posse, [c 2Kb] nisi prius humilitatis in corde fundamenta fuerint collocata; ita nec ad fontem quidem uere scientie perueniri posse definiunt, donec penetralibus anime nostre radix uitii huius insederit: et possibile quidem esse integritatem sine scientie gratia reperiri, [d 1Kb] impossibile uero scientiam spiritalem sine integritatis castimonia possideri. Quia et diuersa sunt dona, et non omnibus una gratia Spiritus sancti tribuitur,  sed [e 1Kb] ad quam se unusquisque studio uel industria sua dignum aptumque prebuerit. Denique cum in omnibus apostolis sanctis uirtus integritatis perfecta fuisse credatur, abundantius tamen scientie donum exuberauit in Paulo, quia se ad hanc aptum solerti studio atque industria preparauit.



CAPUT XIX. Sententia sancti Basilii episcopi de qualitate uirginitatis sue.


Fertur sancti Basilii Cesariensis episcopi districta sententia: [a 2Kb] Et mulierem, inquit, ignoro, et uirgo non sum. In tantum intellexit incorruptionem carnis non tam in mulieris esse abstinentia, quam in integritate cordis, que uere incorruptam perpetuo sanctimoniam corporis, uel timore Dei, uel amore castitatis custodit.



CAPUT XX. Unde perfecta integritas animi dignoscatur.

Itaque hic est integritatis finis ac perfecta probatio, [b 2Kb] si quiescentibus nobis titillatio uoluptatis nulla subrepserit, ac pro necessitate nature nobis inconsciis  concretiones egerantur obscene. Quas sicut abscindere per omnia et in perpetuum amputare super naturam est: ita reuocare ad ineuitabilem  rarissimamque nature necessitatem summe uirtutis est, que pulsare monachum duobus interpositis mensibus solet. Quod tamen dictum sit secundum nostram experientiam, non secundum sententiam seniorum, a quibus etiam he memorati temporis inducie admodum iudicabantur anguste, ne si hoc modo quo ab ipsis percepimus uoluerimus exponere, his forte, qui pro negligentia sua, uel remissiore studio puritatem hanc minus experti sunt, incredibilia uel impossibilia descripsisse credamur.



CAPUT XXI. Quemadmodum perfecte puritatis statum retinere possimus.

Quem statum ita tenere perpetuo poterimus, ac numquam naturalem modum, [c 1Kb] nec tempus excedere  superius comprehensum, si [d 3Kb] Deum non solum secretorum actuum nostrorum, uerum etiam cogitationum cunctarum diurnum pariter nocturnumque  inspectorem esse et conscium cogitemus, ac pro omnibus, que in nostro corde uersantur, sicut pro factis et operibus nostris rationem nos ei reddituros esse credamus.



CAPUT XXII. Ad quem usque modum possit integritas corporis nostri perduci, uel quod indicium sit ad purum mentis excocte.

Hucusque igitur festinandum est nobis, et eo usque aduersus animi motus uel carnis incentiua pugnandum, donec ista carnis conditio necessitatem nature expleat, non suscitet uoluptatem, concretam exuberantiam sine ullo pruritu noxaque propellens, non pugnam suscitans castitati. Ceterum mens dum adhuc dormiens imaginum uisione deluditur, nouerit se necdum ad integram perfectionem castitatis excoctam.



CAPUT XXIII. Remedia curationis, quibus perfecta possit cordis et corporis nostri puritas permanere.


Igitur ut illusiones he ne dormientibus quidem  nobis subrepere ualeant, [a 1Kb] equale moderatumque semper tenendum est ieiunium. [b 1Kb] Quisquis enim mensuram districtionis excesserit, necesse est ut modum quoque remissionis excedat. Qua inequali tate detentus ab hoc tranquillitatis planissimo statu sine dubio reuocabitur: nunc quidem nimia inanitate defectus, nunc autem cibo propensiore distentus. Cum immutatione siquidem refectionis qualitatem quoque puritatis nostre necesse est immutari. Deinde iugis humilitas ac patientia cordis adhibenda perpetuo est, atque intenta aduersus iram uel ceteras passiones per diem cautio. Ubi enim furoris insidet uirus, libidinis quoque necesse est incendium penetrare. Ante omnia uero [c 1Kb] peruigil necessaria est sollicitudo nocturna. Nam sicut puritas et  custodia diei nocturnam preparant castitatem, ita nocturne uigilie cordi pariter et obseruationi diurne statum solidissimum roburque premittunt.



LIBER SEPTIMUS. DE SPIRITU PHILARGYRIAE.



CAPUT PRIMUM.


[a 2Kb] Tertius nobis conflictus est [b 29Kb] aduersus philargyriam, quam nos amorem pecuniarum possumus appellare: peregrinum bellum et extra naturam, nec aliunde in monacho sumens principium, quam de  corrupte ac torpide mentis ignauia, et plerumque initio abrenuntiationis male arrepto, et erga Deum tepido amore fundato. Cetera namque uitiorum incitamenta humane inserta nature uelut ingenita uidentur in nobis habere principia, et quodammodo  inuiscerata carni, ipsique propemodum ceua natiuitati discretionem boni malique preueniunt: et licet prima arripiant hominem, longo tamen labore uincuntur.



CAPUT II. Quod perniciosus sit morbus philargyrie.

Hic uero morbus posterius superueniens, et extrinsecus accedens anime, quanto facilius caueri potest, ac respui, tanto neglectus et intromissus semel cordi, fit perniciosior cunctis, difficiliusque propellitur. Malorum namque omnium efficitur radix, multiplices fructificans fomites uitiorum.



CAPUT III. Que nobis in uitiis naturalibus sit utilitas.

 [a 1Kb] Ut puta carnis simplices motus, nonne uidemus non solum in pueris, in quibus adhuc innocentia boni, malique preuenit discretionem, uerum etiam in paruulis, atque lactentibus? Qui cum ne initium quidem ullius libidinis in semetipsis habeant, motus carnis naturali incitamento sibi inesse designant. [b 1Kb] Ire quoque aculeos truces nonne similiter in paruulis iam uigere conspicimus, et antequam patientie uirtutem agnoscant, iniuriis eos cernimus commoueri; et uerborum sentire etiam per iocum, contumelias irrogatas? ac nonnumquam cum desint uires, uoluntas tamen ultionis, ira instigante, non deest. Nec hoc dico, quo uocem naturam conditionis in culpam, sed quo asseram motus hos, qui procedunt ex nobis, quosdam quidem utilitatis causa  nobis insertos, quosdam uero negligentie uitio, ac male uoluntatis arbitrio extrinsecus introduci. Hi namque, quos supra diximus, motus carnales ob  reparationem sobolis et posteritatis propaginem suscitandam, utiliter sunt corpori nostro prouidentia creatoris inserti: non ad perpetranda stuprorum flagitia, et adulteria, que legis etiam auctoritate damnantur. [c 2Kb] Ire etiam aculeos nonne saluberrime nobis intelligimus attributos, ut nostris uitiis et erroribus irascentes, uirtutibus potius ac spiritalibus studiis occupemur, omnem caritatem Deo, et patientiam nostris fratribus exhibentes? Tristitie quoque utilitas quanta sit nouimus; que inter cetera uitia cum in contrarium affectum est mutata, connumeratur. Est enim et secundum Dei timorem pernecessaria, et secundum seculum admodum perniciosa, ut docet Apostolus dicens: Que enim secundum Deum est tristitia, penitentiam ad salutem  stabilem operatur: seculi autem tristitia mortem operatur .



CAPUT Iu. Quod inesse nobis quedam naturalia uitia sine creatoris dicamus iniuria.

[d 2Kb] Non ergo si dixerimus hos motus a Creatore insertos nobis, ex eo culpabilis ille uidebitur, si nequiter his abusi maluerimus eos ad noxia potius ministeria detorquere, et uelimus pro infructuosis et secularibus lucris, non pro salutari penitentia, et uitiorum correctione tristari: uel certe si non nobismetipsis utiliter, sed contra interdictum Domini nostris fratribus irascamur. Nam si ferrum quis ad necessarium et utile ministerium contributum, ad necem uoluerit insontium retorquere, non  ex hoc infamabit materie conditorem, si quod ille ad usum bene uiuendi aptum, ac necessarium prestitit, iste hoc usus est ad nocendum.



CAPUT u. De uitiis que extra naturalem motum nostro uitio contrahuntur.


Dicimus tamen [a 1Kb] quedam uitia sine ulla precedente naturali occasione concrescere, sed solius corrupte ac male uoluntatis arbitrio, ut est inuidie, ipsiusque etiam philargyrie: que cum nulla habeant in nobis de naturali instinctu principia, extrinsecus contrahuntur. Que tamen quantum facilia sunt ad cauendum, et opportuna ad declinandum, tantum occupatam mentem atque possessam miseram faciunt, uixque ad sanitatis concedunt remedia peruenire: siue quod non merentur curari celeri medicina, qui ab his sauciati sunt, que, uel ignorare, uel uitare, uel facillime uincere potuerunt;  uel certe quod male fundati, uirtutum structuram et perfectionis suscipere culmen indigni sunt.



CAPUT uI. Receptus semel philargyrie morbus quam difficile pellatur.

Quamobrem nulli uilis despectusque uideatur hic morbus: qui sicut potest perfacile declinari, ita si  quemquam possederit, ad sanitatis remedia uix peruenire concedit. Receptaculum namque est uitiorum, malorumque omnium radix, et inextricabilis nequitie fomes efficitur, dicente Apostolo, [b 21Kb] Radix omnium malorum est philargyria , id est, amor pecunie.



CAPUT uII. Quibus uitiis philargyria generetur; uel quantorum malorum sit eadem procreatrix.

Hec igitur cum remissam, tepidamque possederit monachi mentem, primitus eum in exigua summa sollicitans, iustos quosdam et [c 1Kb] uelut rationabiles ei colores, ob quos uel reseruare sibi aliquid pecunie debeat, uel parare, describit. Nam et ea que prebentur in monasterio, queritur non esse sufficientia,  et sano robustoque corpore uix posse tolerari. Quid faciendum si ualetudo mala carnis emerserit, et reconditum non fuerit aliquid peculiare, quo sustentetur infirmitas? [d 1Kb] Prestationem monasterii esse pertenuem, et negligentiam erga egrotantes maximam. Si proprium aliquid non fuerit quo cura corpori ualeat adhiberi, misere esse moriendum. Ipsum etiam uestimentum  non sufficere quod prebetur, nisi procurauerit unde sibi aliud ualeat exhiberi. Postremo nec diu posse in eodem loco uel monasterio commorari: et nisi parauerit sibi uiatici sumptus euectionisque transmarine mercedem, non posse cum uoluerit, transmigrare, et necessitate inopie coarctatum, laboriosam ac miserabilem absque ullo profectu uitam iugiter toleraturum: inopem se quoque semper ac nudum non sine improperio aliena substantia sustentandum. Itaque cum huiuscemodi cogitationibus laqueauerit mentem, qualiter unum saltem denarium acquirere possit excogitat. Tunc peculiare opus quod exerceat, abbate inscio, sollicita mente perquirit. Quod uendens clam et optato tandem potitus nummo, qualiter eum duplicet acrius, uehementiusque torquetur;  ubi reponat, cuiue illum credat, ambiguus. Deinde quid ex eo cemere, qualique eum commercio ualeat duplicare, cura grauiore distenditur . Cumque illi et hoc ex uoto cesserit, auidior fames accrescit auri, tantoque uehementius suscitatur, quanto etiam summa lucri maior apponitur. [a 6Kb] Cum pecunie etenim incremento rabies cupiditatis augetur. Tum deinde uita longeua promittitur, senectus incurua, infirmitates diuerse atque prolixe, que nisi maior summa in iuuentute fuerit preparata, tolerari in senecta non possint. Agitur itaque infelix anima serpentinis nexibus obligata, dum materiam male concretam nequiore cura concupiscit augere, pestem sibi qua dirius inflammetur, ipsa parturiens, totaque lucri cogitatione possessa,  nichil aliud respicit cordis intuitu, quam unde pecuniam parare ualeat, per quam possit de monasterii disciplina quantocius euolare, nullam exhibens fidem, ubi potuerit nummi spes aliqua refulgere. [b 1Kb] Pro hac non mendacii, non periurii, non furti facinus admittere perhorrescit, non fidem frangere,  non iracundie noxio furore suppleri. Si quoquam a spe questus deciderit; non honestatis, non humilitatis modum transcendere pertimescit, fitque ei per omnia, ut aliis uenter, ita huic aurum et spes lucri pro Deo. Unde beatus Apostolus huius morbi noxia uenena prospiciens, non solum eam radicem esse omnium malorum, uerum etiam idolorum seruitutem pronuntiauit, dicens: Et [c 3Kb] auaritia , que est simulacrorum seruitus . Cernis igitur ad quantam labem rabies hec per gradus singulos crescat, ut etiam idolorum uel simulacrorum seruitus Apostoli uoce pronuntietur, eo quod figura Dei et imagine pretermissa  hominum figuras impressas auro diligere  pro Deo maluit, et tueri.



CAPUT uIII. Quod philargyria omnes uirtutes impediat.

[d 1Kb] Talibus igitur decessionum profectibus in deterius crescens, nullam deinceps humilitatis, nullam caritatis, nullam obedientie, non dicam uirtutem, sed ne umbram quidem uirtutis retinere contentus, indignatur ad omnia, et ad singula opera murmurat atque suspirat. Nullaque iam reuerentia reseruata, uelut equus durissimus ad precipitium fertur infrenis: nec uictu quotidiano, nec solito indumento contentus, non se diutius hec toleraturum esse testatur. Deum quoque non ibi solummodo esse proclamat, nec salutem suam in illo tantum loco esse  conclusam. Unde si quoquam se non celerius asportauerit, se periturum protinus grauiter ingemiscit.



CAPUT IX. Quod monachus habens pecunias, in cenobio permanere non possit.

Itaque [e 1Kb] instabilitatis sue uiaticum habens nummos,  in quorum presidio alarum sibi instar aptauit, iamque ad transmigrandum paratus insolenter ad omnia precepta respondet; et tamquam peregrinum extraneumque se gerens, quecumque indigentia correctione perspexerit, negligit atque contemnit. Cumque furtim possideat reconditam pecuniam, nec calceamenta quidem ac uestimenta se habere conqueritur, darique sibi tardius indignatur. Ac si forte dispensatione senioris ei prius, qui nichil penitus habere cognoscitur, aliquid horum fuerit impartitum, maioribus ire stimulis inardescit, seque despici uelut extraneum putat, nec ad ullum opus manus suas accommodare contentus, reprehendit omnia, que necessario fieri monasterii compellit utilitas . Deinde occasiones  quibus offendi uel irasci debeat, studiose perquirit, ne leuiter motus de cenobii disciplina uideatur exire. Nec solus tamen transmigrare contentus, ne tamquam suo uitio deseruisse credatur, quantos potuerit susurrationibus clandestinis deprauare non desinit. Quod si etiam temporis asperitas, itineris, seu nauigationis eius intercluserit commeatum, per omne illud tempus suspenso, anxioque residens corde, tristitias serere uel excitare non cessat; discessus solatium et excusationem leuitatis non se aliter, quam nota uel macula monasterii reperturum.



CAPUT X. Quem philargyrie laborem subeat desertor monasterii, qui ante pro leuissimis operibus murmurabat.

Agitur itaque facibus pecuniarum suarum magis ac  magis accensus, que possesse, numquam monachum uel in monasterio residere, uel uiuere sub regule institutione permittunt. [a 1Kb] Cumque exinde eum uelut feralis quedam bestia de cetu gregis segregans, [b 1Kb] pectus opportunum prede, destitutione sodalium fecerit, et deuorationi facilem contubernii priuatione reddiderit, eum, qui prius opera monasterii leuia exercere despexerat, die ac nocte spe questus infatigabiliter laborare compellit: non orationum solemnia,  non ieiuniorum modum, non uigiliarum regulam custodire permittit, non [c 1Kb] honestarum intercessionum explere officia sinit, dummodo uel auaritie rabiem satiare, uel quotidianis usibus possit occurrere: cupiditatis ignem dum acquirendo exstinguendum credit, accendens.



CAPUT XI. Quod occasione custodiende pecunie, feminarum contubernia requirantur.

Hinc iam nonnulli per abruptum precipitium lapsi irreuocabili ruina feruntur ad mortem, et non contenti soli possidere, quas uel numquam habuerant, uel initio malo reseruauerant pecunias, inquirunt contubernia feminarum, que debeant ea, que male congesta uel retenta sunt, custodire. Tantisque  se occupationibus noxiis ac perniciosis inuoluunt, ut usque ad profundum inferi deuoluti, dum acquiescere illi Apostolice sententie renuunt, ut habentes uictum et uestimentum his contenti sint , que monasterii frugalitas exhibebat, [d 1Kb] sed uolentes diuites fieri, incidant in tentationem et laqueum diaboli, et desideria multa, et inutilia, et nociua, que mergunt hominem in interitum et perditionem . Radix enim omnium malorum est pecuniarum cupiditas, id est, philargyria: quam quidam appetentes errauerunt a fide, et inseruerunt se doloribus multis.



CAPUT XII. Exemplum cuiusdam tepidi monachi, philargyrie laqueis obligati.

 Non ignoro quemdam, qui semetipsum autumat monachum, sibique, quod est deterius, de perfectione blanditur, qui receptus in cenobio, cum a suo moneretur abbate, ne reuolueretur ad illa, que renuntians abdicarat, seque de malorum omnium radice philargyria, terrenisque laqueis expediret; ac si mallet pristinis passionibus emundari, quibus eum grauissime singulis momentis uidebat urgeri, [e 2Kb] cessaret affectare ea, que ne antea quidem possederat,  quorum nexibus compeditus ad purgationem uitiorum suorum sine dubio peruenire non posset: truculento uultu eidem respondere non hesitauit: Si tu habes unde plurimos sustentes, me similiter habere prohibes?



CAPUT XIII. Quid conferant seniores iunioribus in denudatione uitiorum.

Hec autem nemini uideantur superflua uel molesta. [a 1Kb] Nisi enim prius exposita fuerint genera uulnerum, et origines causeque morborum fuerint indagate; nec infirmis poterit adhiberi congrua medicine curatio, nec ualidis conferri perfecte custodia sanitatis. Nam et hec et multo his plura ad instructionem iuniorum solent a senioribus, qui innumeros  diuersorum casus ac ruinas experti sunt, in Collatione proferri. Quorum multa sepenumero cognoscentes in nobis, ita senioribus exponentibus ac reuelantibus, uelut [b 1Kb] qui eisdem ipsi quoque passionibus  pulsaremur [Al. pulsarentur], absque confusionis nostre uerecundia curabamur, cum et remedia pariter et causas infestantium nos uitiorum taciti disceremus, que nos [c 1Kb] non fraternitatis ueriti corpus uel obteximus uel preteriuimus; sed ne forte delapsus liber in manus eorum, qui in hoc proposito minus instituti uidentur, patefaciat inexpertis, que desudantibus solis ac festinantibus culmen perfectionis attingere, debent esse comperta.



CAPUT XIu. Philargyrie morbus tripartitus.

[d 3Kb] Triplex itaque est huius ualetudinis morbus, qui ab uniuersis Patribus equali detestatione damnatur. Unus hic, cuius superius descripsimus labem,  qui decipiens miserabiles quosque, ea que ne antea quidem, cum in seculo degerent, possidebant, congregare persuadet. Alius qui hec que [e 2Kb] in primordiis sue renuntiationis abiecerat, postea resumere  ac rursum desiderare compellit. Tertius qui initio malo uitiosoque contractus, et ab imperfectione incipiens, eos quos semel hoc tepore mentis infecerit, paupertatis ac diffidentie timore perterritos spoliare se cunctis mundi facultatibus non sinit: eosque pecunias uel substantias, quas utique renuntiantes abiicere debuerant, reseruantes, ad euangelicam perfectionem numquam peruenire concedit. Quarum trium ruinarum exempla in Scripturis sanctis etiam inuenimus non leui pena fuisse damnata. Nam [a 2Kb] Giezi ea que ne antea quidem possederat, uolens acquirere, non modo gratiam prophetie non meruit possidere, quam per successionem uelut hereditariam a suo habuit magistro suscipere: uerum  etiam e contrario eterna lepra, sancti Elisei maledictione, perfunditur . Iudas autem uolens resumere pecunias, quas antea, Christum secutus, abiecerat, non solum ad proditionem Domini lapsus, apostolatus perdidit gradum; sed etiam uitam ipsam communi exitu finire non meruit, [b 53Kb] eamque biothanati morte conclusit . Ananias uero et Saphira reseruantes partem quamdam ex his que possederant, [c 1Kb] apostolico ore, morte mulctantur .



CAPUT Xu. Male renuntians a non renuntiante quo differat.

De his igitur qui dicentes renuntiasse se huic mundo, rursus [d 1Kb] incredulitate fracti, nudati terrenis opibus timent, in Deuteronomio mystice precipitur.  [a 1Kb] Si quis est homo formidolosus et corde pauido, non egrediatur ad bellum: uadat et reuertatur in domum suam, ne pauere faciat corda fratrum suorum, sicut et ipse timore perterritus est . Hoc testimonio quid euidentius, queso? Nonne manifeste mauult eos Scriptura professionis huius nec initium sibimet usurpare, nec nomen, quam exhortatione exemploque corrupto etiam alios ab Euangelica perfectione reuocare, et infideli infirmare terrore? Iubetur itaque eis ut discedentes e pugna reuertantur in domum suam, quia non potest quisquam duplici corde bella Domini preliari. uir enim duplex animo, inconstans est in omnibus uiis suis . Et cogitantes secundum illam Euangelii parabolam, eum qui cum decem millibus progreditur, contra regem cum uiginti  millibus uenientem, non posse confligere, adhuc eo longe posito postulent pacem ; id est, ut ne initium quidem renuntiationis arripiant potius, quam tepide eam post exsequentes maiori discrimine semetipsos inuoluant. Melius  est enim non uouere, quam uouere, et non reddere . Pulchre autem hic cum decem millibus, et ille cum uiginti uenire describitur. Amplior enim uitiorum nos impugnantium numerus est, quam uirtutum pro nobis dimicantium. [b 8Kb] Nemo autem potest Deo seruire, et mammone . [c 4Kb] Nec ponens quisquam manum suam super aratrum, et respiciens retro, aptus est regno Dei .



CAPUT XuI. Cuius testimonii se colore tueantur, qui exui facultatibus suis nolunt.

Hi ergo occasionem auaritie pristine sibimet intromittere quadam Scripture sancte auctoritate conantur: quam uitiosiore intellectu interpretantes, Apostoli, immo Domini sententiam corrumpere, atque  ad suum desiderium gestiunt deprauare; non suam uitam, uel intellectum Scripturarum sensui coaptantes, sed uim Scripturis pro desiderio sue libidinis inferentes: consentire eas suis opinionibus uolunt, aiuntque scriptum esse: [d 30Kb] Beatius magis dare,  quam accipere . Cuius interpretatione prauissima, eneruatam Domini putant illam esse sententiam, qua dicitur: [a 3Kb] Si uis perfectus esse, uade, uende omnia que habes, et da pauperibus, et habebis thesaurum in celo, et ueni, sequere me. Et arbitrantur hoc colore diuitias suas se abiicere non debere: beatiores scilicet semetipsos pronuntiantes, si pristinis suffulti substantiis, aliis quoque de earum superabundantia largiantur: dumque erubescunt  pro Christo gloriosam cum Apostolo suscipere nuditatem, nec opere manuum, nec monasterii parcimonia uolunt esse contenti. Quibus superest, ut aut semetipsos circumuenire nouerint, et nequaquam renuntiasse huic mundo, diuitiis pristinis incubantes: aut si professionem monachi re atque opere cupiant experiri, dispersis atque abiectis omnibus, nichilque ex his quibus renuntiauerunt reseruantes, cum Apostolo glorientur in fame et siti, in frigore et nuditate.



CAPUT XuII. De renuntiatione apostolorum et Ecclesie primitiue.


Quasi uero et ille similiter non potuerit facultatibus pristinis sustentari, qui se non ignobilem etiam in huius mundi ordine fuisse testatur, cum [a 3Kb] se asserit a natiuitate, ciuis Romani dignitate prelatum ; si hoc esse ad perfectionem commodius iudicauisset: et illi qui Ierosolymis cum essent possessores agrorum, uel domorum, uendentes omnia, et nichil sibi penitus ex his reseruantes, afferebant pretia eorum, et ponebant ante pedes discipulorum ; non potuerint necessitatem corporis sui facultatibus propriis sustentare, si hoc perfectius fuisset ab apostolis iudicatum, uel ipsi esse utilius probauissent? sed uniuersas simul abiicientes  substantias maluerunt labore proprio, uel collatione gentium sustentari. De quorum sumptu sanctus Apostolus ad Romanos scribens, suumque eis in hoc ministerium predicans, ac subtiliter eos ad hanc collationem prouocans, ait: Nunc autem proficiscor Ierusalem ministrare sanctis. Complacuit enim Macedonie et Achaie collationem aliquam facere in pauperes sanctorum, qui sunt Ierusalem: complacuit enim, et debitores sunt eorum . Quoniam si spiritalium eorum participes facte sunt gentes, debent et in carnalibus ministrare eis. Ad Corinthios quoque horum sollicitudinem similiter gerens, monet eos ut ante aduentum suum collationem, quam ad usus eorum mittere disponebat, sollicitius  prepararent. De collectis autem que fiunt in sanctis, sicut ordinaui Ecclesiis Galatie, ita et uos facite. Unusquisque uestrum per unam sabbati thesaurizet apud semetipsum recondens quod ei bene placuerit, ut non cum uenero, tunc collecte fiant. Cum autem uenero, quos probaueritis per epistolas, hos transmittam perferre gratiam uestram in Ierusalem . Et ut eos ad largiorem collationem prouocaret, infert: Quod si dignum fuerit, ut et ego eam, mecum ibunt: id est, si talis fuerit oblatio uestra, que mea quoque mereatur prosecutione deferri. Ad Galatas quoque cum predicationis ministerium cum apostolis partiretur, hoc idem se depactum cum Iacobo, Petro et Ioanne testatur: ut licet predicationem susciperet gentium, pauperum tamen, qui erant  Ierosolymis, nequaquam sollicitudinem curamque respueret, qui propter Christum uniuersis rebus suis renuntiantes, spontaneam subierant egestatem . Et cum uidissent, inquit, gratiam Dei, que data est mihi, Iacobus et Cephas et Ioannes, qui uidebantur columne esse, dextras dederunt mihi, et Barnabe societatis, ut nos inter gentes predicaremus, ipsi autem in circumcisione; tantum ut pauperum memores essemus. Quam rem omni sollicitudine se testatur implesse, dicens: Quod etiam sollicitus fui hoc ipsum facere. Qui igitur sunt beatiores, utrumnam hi qui nuper de numero gentium congregati, nec preualentes euangelicam perfectionem conscendere, [b 2Kb] adhuc suis substantiis inherebant, in quibus  magnus fructus ab Apostolo ducebatur , si saltem ab idolorum cultu et fornicatione et suffocatis et sanguine reuocati, fidem Christi cum suis facultatibus suscepissent: an illi qui Euangelice satisfacientes sententie, crucem Domini quotidie portantes , nichil sibi de propriis facultatibus superesse uoluerunt? Cumque ipse beatus Apostolus uinculis et carceribus obligatus, seu uexatione itineris impeditus, et ob hoc [a 1Kb] consuetam uictus substantiam parare, ut erat solitus, suis manibus non occurrens, a fratribus, qui de Macedonia uenerant, supplementum sue necessitatis se asserit accepisse: nam quod mihi, inquiens, deerat, suppleuerunt fratres, qui uenerunt a Macedonia ; et ad Philippenses ipse referens: Scitis enim et uos,  Philippenses, quia in principio Euangelii, quando profectus sum a Macedonia, [b 1Kb] nulla Ecclesia mihi communicauit in ratione dati et accepti, nisi uos soli, quia et Thessalonicam et semel et bis in usum mihi misistis : erunt secundum istorum sententiam quam mente tepida conceperunt, et isti beatiores Apostolo, quia de suis inueniuntur ei substantiis impertisse? Quod amens quilibet dicere non audebit.



CAPUT XuIII. Quod si apostolos imitari uelimus, non debeamus nostris definitionibus uiuere, sed illorum exempla sectari.

Quamobrem si [c 2Kb] Euangelico precepto uolumus obedire, et Apostoli ac totius illius Ecclesie primitiue,  seu Patrum qui uirtutibus ac perfectioni  eorum nostris temporibus successerunt, imitatores existere; non nostris definitionibus acquiescamus, de hoc tepido ac miserabili statu perfectionem nobis Euangelicam pollicentes: sed illorum sectantes uestigia circum uenire nosmetipsos minime studeamus; et ita monasterii disciplinam institutionemque pariter expetamus, ut in ueritate renuntiemus huic mundo: nichil ex his que contempsimus, infidelitate nos retrahente, seruantes: quotidianum uictum non recondita pecunia, sed opere proprio conquiramus.



CAPUT XIX. Sententia sancti Basilii episcopi aduersus Syncleticum prolata.

Fertur sententia S. Basilii Cesariensis episcopi ad quemdam prolata [d 61Kb] Syncleticum; tali, quo diximus,  tepore torpentem, qui cum renuntiasse se diceret huic mundo, quedam sibi de propriis facultatibus reseruauit, nolens exercitio manuum suarum sustentari, et humilitatem ueram nuditate et operis contritione, monasteriique subiectione conquirere: Et senatorem, inquit, perdidisti, et monachum non fecisti.



CAPUT XX. Quam ignominiosum sit a philargyria superari.

Itaque si agonem spiritalem certare legitime cupimus, hunc quoque perniciosum hostem a nostris cordibus extrudamus. Quem quantum superare non magne uirtutis est, tantum ab eo uinci [e 11Kb] ignominiosum plenumque dedecoris. A potente enim elidi, licet sit in deiectione dolor, et gemitus in amissione  uictorie: tamen quodam modo de aduersarii robore  uictis nascitur consolatio. Sin uero et inimicus exilis, et genus colluctationis infirmum: ultra deiectionis dolorem confusio turpior, et ignominia detrimento grauior infertur.



[a 1Kb] CAPUT XXI. Quemadmodum superanda sit philargyria.

De quo hec erit summa uictoria triumphusque perpetuus: ut quemadmodum dicitur, nec minuto quidem nummo conscientia monachi polluatur. Impossibile namque est, eum, qui uictus in exigua stipe concupiscentie semel in corde suo radicem susceperit, non maioris desiderii protinus incendio conflagrari. Tamdiu namque miles Christi uictor ac securus, [b 1Kb] cunctaque cupiditatis impugnatione erit externus, donec initia concupiscentie huius hic nequissimus  spiritus in eius corde non seuerit. Quapropter cum in cunctis generibus uitiorum generaliter serpentis caput oporteat [c 1Kb] seruari, in hoc precipue diligentius conuenit precaueri. Quod si fuerit intromissum, sua materia conualescens, ipsum sibimet uehementiora suscitabit incendia. Ideoque non solum pecuniarum est cauenda possessio, uerum etiam uoluntas ipsa ab animo penitus extrudenda. Non enim tam effectus philargyrie uitandus est, quam affectus ipsius radicitus amputandus. Nihil enim proderit pecunias non habere, si uoluntas in nobis fuerit possidendi.



CAPUT XXII. Quod possit quis, etiam non habens pecunias, philargyrus iudicari.

 Possibile namque etiam non habentem pecunias nequaquam philargyrie morbo carere, nichilque ei  prodesse [d 11Kb] beneficium nuditatis, quia cupiditatis uitium resecare non ualuit; paupertatis bono, non uirtutis merito delectatus, et necessitatis onere non sine cordis languore contentus. Quemadmodum enim corpore non pollutos [e 1Kb] Euangelicus sermo pronuntiat corde mechatos ; ita pecunie quoque pondere minime sarcinatos, affectu ac mente cum philargyris condemnari possibile est. Occasio enim eis habendi defuit, non uoluntas; que semper apud Deum solet magis quam necessitas coronari. Itaque festinandum nobis est, ne in uanum laborum nostrorum emolumenta depereant. Miserabile namque est paupertatis ac nuditatis exitus tolerasse; fructus uero earum casse uoluntatis uitio perdidisse.



CAPUT XXIII. Exemplum de Iuda.


uis nosse quam perniciose, quam noxie fomes iste, nisi fuerit diligenter excisus, ad eius interitum, qui eum conceperit, fructificet, et omnigenis pullulet ramusculis uitiorum? Respice Iudam apostolorum numero deputatum, quia noluit serpentis huius caput lethale conterere, qualiter eum suo ueneno peremerit et concupiscentie laqueis irretitum ad quam abrupti precipitii crimen impegerit, ut redemptorem mundi et humane salutis auctorem triginta argenteis persuaserit uendere. Qui nequaquam esset ad tam scelestum proditionis facinus deuolutus, si non philargyrie morbo fuisset infectus: nec Dominice [f 1Kb] negationis [Al. necationis] reus sacrilegus  exstitisset, nisi prius solitus fuisset [g 3Kb] creditos sibi loculos compilare.



CAPUT XXIu. Quod philargyria, nisi nuditate, uinci non possit.


Immane satis et euidens tyrannidis huius exemplum, que semel  anime captiuate nullam permittit honestatis regulam custodire, nec ulla questus adiectione satiari. Finis enim rabiei huius non diuitiis, sed nuditate conquiritur. Denique cum hic ipse ob hoc loculos dispensationi pauperum deputatos, sue potestati creditos accepisset, ut saltem pecuniarum abundantia satiatus concupiscentie sue modum imponeret; in tantum copia earum in abundantiorem  fomitem cupiditatis exarsit, ut iam non loculos clanculo compilare, sed ipsum Dominum uenumdare maluerit. [a 1Kb] Uniuersas enim diuitiarum moles cupiditatis huius rabies exsuperat.



CAPUT XXu. De exitu Ananie, et Saphire, et Iude, quem philargyria impellente subierunt.

Denique princeps apostolorum his eruditus exemplis, sciens habentem quippiam cupiditatis frena non posse moderari, nec finem eius in parua summa magnaue consistere, sed in sola [b 1Kb] uirtute nuditatis: [c 8Kb] Ananiam et Saphiram, quorum superius  fecimus mentionem, quia sibi quippiam de sua facultate seruauerant, morte mulctauit: ut interitum, quem ille ultro sibi pro reatu Dominice proditionis intulerat, hi pro mendacio cupiditatis exciperent . Quanta in hoc quoque facinoris ac supplicii similitudo concurrit! Ibi namque philargyriam proditio, hic falsitas subsecuta est. Ibi ueritas proditur, hic mendacii crimen admittitur. Licet enim operis eorum dissimilis uideatur effectus, unus tamen finis in utroque concurrit. Ille namque refugiens paupertatem, resumere, que abiecerat, concupiuit; hi ne fierent pauperes, de substantia sua, quam aut apostolis offerre fideliter, aut totam dispergere fratribus debuerant, quiddam retinere tentauerunt. Et ideo utrobique sequitur mortis damnatio,  quia utrumque crimen de philargyrie radicibus pullulauit. Itaque si in eos qui non alienas concupierunt substantias, sed propriis parcere tentauerunt, nec habuere desiderium acquirendi, sed reseruandi tantummodo uoluntatem, processit tam seuera sententia: quid censendum de his qui numquam possessas pecunias cupiunt congregare, et nuditatem  coram hominibus preferentes, affectu concupiscentie coram Deo diuites comprobantur?



CAPUT XXuI. Quod philargyria lepram anime inferat spiritalem.

Qui secundum similitudinem Giezi  [a 2Kb] spiritu ac mente leprosi esse noscuntur, qui mundi huius caducas pecunias concupiscens immunde lepre contagione respersus est. Per quam nobis euidens reliquit exemplum, omnem animam cupiditatis labe pollutam spiritali uitiorum lepra respergi, immundamque apud Dominum perenni maledictione reputari.



CAPUT XXuII. Testimonia de Scripturis, quibus perfectionem desiderans edocetur non resumere que renuntians abdicauit.

 Igitur si perfectionis desiderio dimittens omnia, secutus es Christum dicentem tibi : uade, uende omnia que habes, et da pauperibus, et habebis thesaurum in celo, et ueni, sequere me; quid missa super aratrum manu respicis retro, ut eiusdem Domini uoce  pronuntieris non esse aptus regno celorum? [b 1Kb] Super tectum Euangelici  culminis stabilitus, quid descendis tollere aliquid dedomo tua, ex his uidelicet que antea contempsisti? Constitutus in agro atque operatione uirtutum, substantia mundi, qua te renuntians spoliasti, quid recurrens niteris reuestiri? Si uero paupertate preuentus nichil quod dimitteres habuisti, multo minus acquirere debes quod antea non possedisti. Ob id enim ita Domini beneficio preparatus es, ut expeditior ad eum nullis pecuniarum laqueis impeditus accurreres. uerumtamen nullus in hoc egens frangatur; [a 2Kb] nemo est enim, qui non habeat quod dimittat. Uniuersis renuntiauit facultatibus mundi, quisquis affectum possidendi eas radicitus amputauit.



[b 1Kb] CAPUT XXuIII. Quod aduersus philargyriam uictoria non aliter possit nisi nuditate conquiri.


Hec est igitur de philargyria perfecta uictoria, ut  paruissime cuiuslibet stipis in corde nostro residere non sinamus igniculum, certi quod restinguendi eum non habebimus ulterius facultatem, si quantulamcumque scintille huius in nobis materiam fouerimus.



CAPUT XXIX. In quo monastica nuditas consistat.

Quam uirtutem non alias retinere ualebimus illibatam, nisi in monasterio consistentes; secundum Apostolum, [c 1Kb] habentes uictum et uestitum, his contenti fuerimus .



CAPUT XXX. Remedia contra morbum philargyrie.

 [d 6Kb] Damnationem ergo Ananie et Saphire   memoriter retinentes, horrescamus aliquid ex his reseruare que renuntiantes penitus abdicare deuouimus. Giezi quoque  pertimescamus exemplum, qui ob philargyrie culpam eterne [eterno] supplicio lepre mulctatur; ex his que nec ante possedimus, caueamus acquirere. Necnon etiam Iude, uel meritum, uel exitum formidantes, quidquam pecunie resumere  tota uirtute uitemus. Super hec omnia considerantes conditionem fragilis incerteque nature nostre, caueamus ne dies Domini sicut fur in nocte superueniens, maculatam, uel uno obolo, nostram conscientiam deprehendat ; qui omnes fructus nostre renuntiationis euacuans, illud quod in Euangelio diuiti dictum est, ad nos quoque faciat uoce Dominica  dirigi: [a 2Kb] Stulte, hac nocte animam tuam repetunt a te; que autem preparasti, cuius erunt ? Nihilque de crastino cogitantes, numquam nos de cenobii disciplina patiamur auelli.



CAPUT XXXI. Quod non possit quis philargyriam uincere, nisi in cenobio perseuerans; et quemadmodum possit ibidem permanere.

Quod sine dubio nequaquam permittimur implere, sed ne sub institutionis quidem regula permanere, nisi prius patientie uirtus, que non aliunde quam de humilitatis fonte procedit, in nobis fuerit firma soliditate fundata. Illa namque nulli commotiones nouit inferre, hec uero sibi illatas magnanimiter tolerare.



LIBER OCTAuUS. DE SPIRITU IRAE.



CAPUT PRIMUM.


Quarto [a 17Kb] quoque certamine est ire mortiferum  uirus de recessibus anime nostre funditus eruendum. Hac enim in cordibus nostris insidente, et  oculum mentis noxiis tenebris [a 2Kb] obcecante, nec iudicium recte discretionis acquirere, nec honeste contemplationis intuitum, nec maturitatem consilii possidere, nec uite participes, nec iustitie tenaces, sed ne spiritalis quidem ac ueri luminis capaces poterimus existere, quia turbatus est, inquit, pre ira oculus meus . Nec sapientie participes effici, tametsi sapientes omnium pronuntiari opinione uideamur, quia ira in sinu insipientium requiescit . Sed ne uitam quidem immortalitatis consequi poterimus, quamuis prudentes uideamur definitione hominum iudicari, quia ira perdit etiam prudentes . Nec iustitie moderamina perspicaci discretione cordis ualebimus obtinere, licet perfecti sanctique cunctorum opinationibus  estimemur, quia ira uiri iustitiam Dei non operatur . Ipsam quoque honestatis grauitatem, que etiam uiris seculi huius solet familiaris existere, nullo modo possidere poterimus, licet nobiles et honesti natalium prerogatiua putemur, quia uir iracundus inhonestus est . Consilii etiam maturitatem nullatenus ualebimus obtinere, quamuis graues et summa scientia prediti uideamur, quia uir iracundus agit sine consilio . Sed nec quieti esse a perturbationibus noxiis, nec poterimus carere peccatis, tametsi nequaquam nobis inquietudines ab aliis inferantur, quia uir animosus parit rixas, uir autem iracundus [b 1Kb] effodit peccata .



CAPUT II. De his qui dicunt iram non esse noxiam, si delinquentibus irascamur, quia et ipse Deus irasci dicatur.


Nonnullos audiuimus hunc anime perniciosum morbum ita excusare tentantes, ut eum [a 7Kb] detestabiliore interpretatione Scripturarum extenuare gestirent, dicentes non esse noxium, si delinquentibus fratribus irascamur; siquidem, inquiunt, ipse Deus contra eos qui eum, uel scire nolunt, uel scientes contemnunt, furere atque irasci dicatur, ut ibi: Et iratus est furore Dominus in populum suum ; uel cum orat Propheta, dicens: Domine, ne in furore tuo arguas me, neque in ira tua corripias me ; non intelligentes quod  dum hominibus occasionem pestiferi uitii uolunt concedere, immensitati diuine ac fonti totius puritatis iniuriam carnalis passionis admisceant.



CAPUT III. De his que in Deo ex nostre nature consuetudine nominantur.


Si enim hec cum dicuntur de Deo, carnali et pingui secundum litteram significatione percipienda sunt; [b 1Kb] ergo et dormit, cum dicitur, Exsurge, quare obdormis, Domine ? De quo alibi dicitur, Ecce non dormitabit neque dormiet, qui custodit Isrel ; [c 1Kb] et stat, [d 1Kb] ac sedet, cum dicit, Celum mihi est sedes, terra autem scabellum pedum meorum , qui [e 1Kb] metitur celum palmo, et terram pugillo concludit ; [f 1Kb] et crapulatur a uino, cum dicitur, Et exsurrexit sicut dormiens Dominus potens crapulatus a uino , qui solus habet immortalitatem, et lucem habitat  inaccessibilem ; ut pretermittam [g 1Kb] ignorationem, et [h 1Kb] obliuionem, que de ipso legimus in Scripturis sanctis frequenter inserta, deinde [i 2Kb] lineamenta membrorum, que tamquam de homine figurali  et composito describuntur, capillis scilicet, capite et naribus, oculis ac facie, manibus ac brachiis, digitis, utero pedibusque; que omnia secundum uilem littere sonum si uoluerimus admittere, Deum lineamentis membrorum et corporea figura compositum, quod dictu quoque nefas est, quodque absit a nobis, necesse est estimari.



CAPUT Iu. Qualiter de affectibus membrisque humanis que immutabili et incorporeo Deo ascribi legimus, sentiendum sit.

Itaque ut [a 15Kb] hec secundum litteram non absque nefando sacrilegio possunt intelligi super eo qui inuisibilis, ineffabilis, incomprehensibilis, inestimabilis, simplex et incompositus sanctarum Scripturarum  auctoritate definitur; ita ne furoris quidem et ire perturbatio illi indemutabili nature sine ingenti blasphemia poterit coaptari. Nam [b 2Kb] huiusmodi significatione membrorum diuinas efficientias Dei et  immensas operationes eius sentire debemus, que nobis nisi per hec usitata uocabula membrorum nequeunt intimari: ut puta, significatione oris, collocutiones eius, que in arcanos anime sensus solent clementer infundi; uel quod in Patribus nostris atque prophetis idem locutus sit agnoscamus; in oculis immensitatem perspicacie, qua uniuersa perlustrat ac perspicit, et quod nichil eum ex his que ex nobis geruntur, gerendaue sunt, seu cogitantur, lateat, scire possimus; manuum nuncupatione prouidentiam et operationem, qua omnium ipse sit creator et conditor, sentiamus; brachium quoque uirtutis et gubernationis eius insignia qua cuncta sustentat, moderatur ac regit. Et ut de ceteris taceam, canities capitis quid aliud quam longeuitatem deitatis et antiquitatem  significat? qua sine ullo principio est, et ante omnia tempora et creaturas excedit uniuersas. Ita igitur et de ira Dei uel furore, cum legimus, non [c 7Kb] , id est, secundum humilitatem humane  perturbationis, sed digne Deo, qui ab omni perturbatione alienus est, sentire debemus; scilicet quo per hec eum iudicem et ultorem omnium que inique geruntur in hoc mundo possimus aduertere, et retributorem terribilem actuum nostrorum his uerborum significationibus formidantes, contra illius uoluntatem timeamus quidquam admittere. Illos etenim timere consueuit humana natura, quos indignari nouit et ueretur offendere; ut in nonnullis equissimis iudicibus solet ab his qui aliquo reatu sue conscientie remordentur, ira ultrix timeri: non scilicet quod hec in animis eorum qui iuste iudicaturi sunt perturbatio consistat, sed quod ita metuentibus ille sentiatur affectus qui pro exsecutione legum et examinatione iustitie et equilibratione procedit. Que  tamen quantalibet animi fuerit mansuetudine ac lenitate prolata, ab his qui pro suo merito pena plectendi  sunt, furor grauis et ira seuissima iudicatur. Longum est, nec presentis operis, si uoluerimus omnia que de Deo humana significatione figuraliter in Scripturis dicta sunt, explanare. Hec ad presentem necessitatem, que contra furoris uitium pertinebant, dixisse sufficiat, ut nullus exinde sibimet occasionem morbi mortisque perpetue per ignorantiam trahat unde sanctitas et immortalitas uite salutisque remedia conquiruntur.



CAPUT u. Cuius placiditatis monachum esse conueniat.

Itaque monachus ad perfectionem tendens, et agonem spiritalem legitime cupiens decertare, ab omni ire furorisque uitio alienus existat, et audiat quid sibi uas electionis precipiat: [a 36Kb] Omnis, inquit, ira,  et indignatio, et clamor, et blasphemia tollatur a uobis cum omni malitia . [b 21Kb] Cum dicit,  omnis ira tollatur a uobis, nullam penitus uelut necessariam  et utilem nobis excepit. [a 2Kb] Delinquentemque  fratrem, si necesse est, ita curare festinet, ut dum medelam leuiori forsitan febricula laboranti procurat inferre, non semetipsum iratus deteriori morbo cecitatis inuoluat. Oportet namque illum, qui alterius uulneri mederi cupit, omni languoris morbo alienum sanumque subsistere, ne illud euangelicum dicatur ei: [a 26Kb] Medice, prius cura teipsum; ac [b 2Kb] uidens festucam in oculo fratris sui, trabem in oculo suo non uideat; uel quomodo uidebit eiicere festucam de oculo fratris sui, qui trabem furoris gestat in oculo suo ?



CAPUT uI. De iniusta iracundie commotione, uel iusta.

Qualibet [c 1Kb] ex causa iracundie motus efferuescens excecat oculos cordis, et acumini uisus exitialem  ualidioris morbi ingerens trabem, solem iustitie non  sinit intueri. Nihil interest, utrum aurea lamina, plumbeaue, seu cuiuslibet metalli, oculorum obtutibus imponatur; differentiam cecitatis non facit pretiositas metallorum. Habemus sane ire ministerium satis commode nobis insertum, ad quod solum eam recipere utile nobis est ac salubre, [d 1Kb] cum contra lasciuientes cordis nostri motus indignantes infremimus, et ea que agere confundimur coram hominibus, uel proloqui, in latebras ascendisse nostri pectoris indignamur; angelorum scilicet ac Dei ipsius presentiam ubique et omnia penetrantis, oculumque eius tota formidine tremiscentes, quem nequaquam possunt conscientie nostre latere secreta.



CAPUT uII. In quo tantummodo nobis ira sit necessaria, uel quibus beati Dauid exemplis ira salubriter assumatur.

 uel certe cum [e 1Kb] contra hanc ipsam iram, cur nobis  aduersus fratrem irrepserit, commouemur, et irati lethales instigationes eius extrudimus, nec in abditis pectoris nostri noxias eam latebras habere permittimus. Taliter nos irasci etiam ille propheta docet, qui in tantum hanc e suis abegerat sensibus, ut ne inimicis quidem propriis, et quidem a Deo sibi traditis, maluerit reddere talionem: [a 3Kb] Irascimini, inquiens, et nolite peccare . Ille enim cum aquam de cisterna Bethleemitica concupisset, eamque a uiris fortibus per medias hostium cateruas suscepisset, allatam protinus effudit in terram; et ita uoluptuosam [b 2Kb] concupiscentie passionem iratus exstinguens libauit eam Domino, et cupiditatis sue desiderium non expleuit, dicens: Propitius sit mihi Dominus ne faciam hoc; num sanguinem hominum  istorum, qui profecti sunt, et animarum periculum bibam ? uel cum Semei in regem Dauid, audiente eo, lapides et maledicta coram omnibus irrogaret, uelletque Abisai filius Saruie princeps militum, conuicii regalis ultionem truncatione  capitis eius explere; beatus Dauid aduersus diram suggestionem eius indignatione pia commotus, humilitatis modum et patientie rigorem inconcussa lenitate seruauit, dicens: Quid mihi et uobis, filii Saruie? Dimitte eum, ut maledicat. [c 2Kb] Dominus enim precepit ei ut malediceret Dauid. Et quis est, qui audeat dicere, quare sic fecerit? Ecce filius meus, qui egressus est de utero meo, querit animam meam, quanto magis hic filius Iemini! Dimitte eum, ut maledicat iuxta preceptum Domini, si forte respiciat Dominus afflictionem meam, et reddat mihi bonum pro maledictione hac hodierna .



CAPUT uIII. De ira aduersus nosmetipsos suscipienda.

 [d 1Kb] Iubemur itaque irasci salubriter, sed nobismetipsis, ac suggestionibus accedentibus prauis; et non peccare, ad effectum scilicet eas noxium perducentes. Denique hunc eumdem sensum euidentius explanat uersiculus sequens: [e 1Kb] Que dicitis in cordibus  uestris, in cubilibus uestris compungimini; id est, quecumque in cordibus uestris, ingruentibus repentinis ac lubricis instigationibus, cogitatis, consilii moderatione omnem strepitum et perturbationem furoris amouentes, uelut in cubili quietis positi,  compunctione saluberrima emendate, atque corrigite. Denique beatus Apostolus usus huius uersiculi testimonio, cum dixisset: Irascimini et nolite peccare; subiunxit: [a 10Kb] Sol non occidat super iracundiam uestram, neque detis locum diabolo .  Si noxium est super iracundiam nostram occidere solem iustitie, et irati confestim locum diabolo damus in corde nostro; quomodo superius precipit ut irascamur, dicens: Irascimini et nolite peccare? Nonne euidenter hoc dicit: Irascimini uitiis et furori uestro, ne conniuentibus uobis sol iustitie Christus incipiat propter iracundiam uestram mentibus obscuratis occidere, et discedente illo locum diabolo in uestris cordibus prebeatis



CAPUT IX. De quo sole dicatur, ut non occidat super iracundiam uestram.

De quo sole per prophetam Deus euidenter commemorat, ita dicens: Timentibus autem nomen meum orietur sol iustitie, et sanitas in pennis eius  . Qui rursus peccatoribus et pseudoprophetis, illisque qui irascuntur, occidere dicitur in medio die, dicente propheta: Occidit eis sol in meridie . uel certe secundum tropicum sensum [a 98Kb] mens, id est, siue ratio, que pro eo quod omnes cordis cogitationes discretionesque perlustret, sol merito nuncupatur, ire uitio non exstinguatur; ne eadem occidente, perturbationum tenebre cum auctore suo diabolo uniuersum nostri cordis occupent sensum, et tenebris ire possessi, uelut in nocte ceca, quid nos oporteat agere, ignoremus. Tali sensu hunc Apostoli locum institutis seniorum traditum nobis, quia necesse fuit quemadmodum  de ira sentirent, licet longiore sermone, protulimus, qui eam nec ad momentum quidem cor nostrum penetrare permittunt, illud Euangelii omnimodis obseruantes: Qui irascitur fratri suo, reus erit iudicio . Ceterum si usque ad occasum solis licitum sit irasci, ante perturbationes noxie poterunt furoris satietatem et ultricis ire commotionem explere, quam iste sol ad locum sui uergat occasus.



CAPUT X. De his quorum iracundie ne occasus quidem solis istius modum ponit.

Quid uero dicam de his  quorum implacabilitati nec hic quidem sol occidens terminum ponit; sed per dies eam plurimos protelantes, atque aduersus  eos in quos commoti fuerint [b 1Kb] rancorem animi reseruantes, negant quidem se uerbis irasci, sed reipsa et opere indignari grauissime comprobantur? Nam neque eos congruo sermone compellant, nec affabilitate eis solita colloquuntur; et in eo se minime delinquere putant, quod uindictam sue commotionis non expetant; quam tamen quia proferre palam et exercere, aut non audent, aut certe non possunt, in suam perniciem uirus iracundie retorquentes, concoquunt eam in corde taciti, ac silentes in semetipsis consumunt, amaritudinem tristitie non uirtute animi protinus expellentes, sed digerentes processu dierum, et utcumque pro tempore mitigantes.



CAPUT XI. Qui iram suam dissimulant, aut tegunt, non secus peccant quam si eam proderent.


Quasi uero non hic finis unicuique uindicte sit, et abunde quis furori proprio uel tristitie satisfecerit, si id quod preualet, ira instigante, compleuerit: quod hi quoque facere noscuntur qui motus suos, non appetitu placiditatis, sed inopia cohibent ultionis: nichil enim inferre amplius his quibus irati sunt, possunt, nisi cum eis [a 1Kb] affabilitate solita minime colloquantur; aut quasi in effectu operis solummodo sit iracundia moderanda, et non potius ab arcanis nostri pectoris eruenda, ne tenebris illius obscurati, nec consilii salubris, nec scientie lumen admittere, sed ne templum Spiritus sancti, habitante  in nobis spiritu iracundie, nequaquam ualeamus existere: cohibitus enim in corde furor astantes quidem homines non offendit, sed eque Spiritus sancti splendidissimum iubar, ac si prolatus, excludit.



CAPUT XII Quod ne momentaneam quidem iram liceat retinere.

Aut quemadmodum uel ad momentum uult eam Dominus retentari, qui nec sacrificia quidem spiritalia orationum nostrarum permittit offerri: si uel  alium contra nos aliquid rancoris habere cognoscimus; dicens: [b 4Kb] Si ergo offers munus tuum ad altare, et ibi recordatus fueris, quod frater tuus habet aliquid aduersum te, relinque ibi munus tuum ad altare, et uade prius reconciliari fratri tuo; et sic ueniens offer munus tuum . Quomodo ergo, non dicam usque in dies plures, sed uel usque ad occasum solis istius, permittimur contra fratrem retinere tristitiam; qui ne illo [Al. ullo] quidem aliquid habente aduersum nos, orationes nostras Deo offerre concedimur? quibus precipitur ab Apostolo: Sine intermissione orate ; et, In omni loco leuantes puras manus sine ira et disceptatione . Superest igitur, ut aut numquam oremus, huiuscemodi uirus retinentes in cordibus nostris, et apostolico  huic precepto, siue euangelico, quo indesinenter et ubique iubemur orare, simus obnoxii; aut si nosmetipsos circumuenientes precem fundere contra eius interdictum presumimus, non orationem Domino, sed rebellionis spiritu contumaciam nos eidem nouerimus offerre.



CAPUT XIII. De reconciliatione fraterna.

Et quia plerumque seu lesos fratres et contristatos  contemnimus, uel certe non uitio nostro dicentes eos offensos, despicimus: animarum medicus et occultorum conscius, occasiones iracundie uolens radicitus a cordibus nostris euellere, non solum si lesi fuerimus, iubet nos remittere, et reconciliari fratribus nostris, nullamque aduersus eos iniurie seu lesionis memoriam retinere; sed etiam si illos [a 2Kb] aduersum nos seu iuste, seu iniuste habere aliquid nouerimus, similiter precepit, ut munus nostrum relinquentes, id est, compescentes orationes nostras, ad eorum prius satisfactionem tendere festinemus: et ita fratris curatione premissa orationum nostrarum munera illibata deferre. Non enim ita nostris obsequiis communis omnium Dominus delectatur, ut quod in uno acquirit, perdat in altero, dominante tristitia. In  cuiuslibet namque dispendio unum patitur detrimentum, qui eodem modo omnium famulorum suorum salutem desiderat et exspectat. Et idcirco [b 1Kb] eque, habente aliquid aduersum nos fratre, inefficax erit oratio nostra, ac si nos aduersum eum tumenti spiritu indignationis amaritudinem reseruemus.



CAPUT XIu. Quod uetus quoque lex iram non tantum de effectu, sed etiam de cogitatione conuellat.


Sed quid diutius preceptis euangelicis atque apostolicis immoramur, cum etiam uetus lex, que aliquid habere remissionis uidetur, hec eadem precaueat dicens: Ne oderis fratrem tuum in corde tuo ; et iterum: Non eris memor iniurie ciuium tuorum ; et rursum: [c 2Kb] Itinera eorum, qui memoriam retinent malefacti, in mortem ? uides et ibi nequitiam non in opere tantum, sed etiam in arcanis cogitationibus resecari; cum de corde odium, et iniurie non solum retributio, sed etiam ipsa memoria radicitus iubetur euelli.



CAPUT Xu. Notat eos qui impatientie sue causas in alios coniiciunt.


Interdum superbia uel impatientia superati, cum inconditos mores nostros, atque inordinatos uolumus emendare, [d 2Kb] solitudinem nos desiderare conquerimur,  tamquam ibi, nullis nos concitantibus, illico uirtutem patientie reperturi: excusantes negligentiam nostram, causasque commotionis non nostra dicentes impatientia, sed fratrum uitio generari. Dumque in alios erroris nostri uertimus causas, numquam ad patientie ac perfectionis calcem ualebimus peruenire.



CAPUT XuI Quod tranquillitas cordis nostri non in alterius arbitrio, sed in nostra debeat ditione consistere.

Summa igitur emendationis ac tranquillitatis nostre, non est in alterius arbitrio collocanda; quod nequaquam nostre subiaceat potestati: sed in nostra potius conditione consistat. Itaque ut non irascamur, non debet ex alterius perfectione, sed ex nostra  uirtute descendere, que non aliena patientia, sed propria longanimitate conquiritur.



CAPUT XuII. Quo studio eremum debeamus expetere.

Porro [a 2Kb] eremum perfectos, omnique uitio purgatos oportet expetere, et excoctis ad purum in congregatione fratrum uitiis, non pusillanimitatis profugio, sed diuine contemplationis obtentu, et desiderio intuitus sublimioris intrare, qui non nisi in solitudine a perfectis solummodo poterit apprehendi. Quecumque enim uitia incurata in eremum detulerimus, operta in nobis, non abolita sentientur. Solitudo namque, sicut nouit, emendatis moribus, contemplationem purissimam reserare, et intuitu sincerissimo spiritalium sacramentorum scientiam  reuelare: ita eorum, qui minus emendati sunt, uitia, non solum seruare, uerum etiam exaggerare consueuit. Tamdiuque sibi patiens quis uidetur et humilis, donec nullius hominis commisceatur consortio:  ad naturam pristinam mox reuersurus, cum interpellauerit cuiuslibet commotionis occasio: emergunt quippe ex eo confestim uitia, que latebant, et uelut equi infrenes certatim e suis repagulis otio longiore nutriti acrius ad perniciem aurige proprii, ferociusque prorumpunt. Magis enim, exercitio usuque humano cessante, efferantur in nobis uitia, nisi fuerint ante purgata. Ipsamque umbram patientie, quam possidere imaginarie permixti fratribus saltem pro eorum reuerentia et nota publica uidebamur, desidia securitatis amittimus.



CAPUT XuIII. Impatientes atque iracundos esse frequenter etiam illos qui ab hominibus non prouocantur.

[b 2Kb] Quasi uero uniuersa uirulenta serpentium genera,  uel ferarum, cum in solitudine suisque cubilibus immorantur, non innoxia perseuerent, nec tamen ex eo pronuntiari possint innoxia, quia nulli noceant. Hoc enim eis non affectus bonitatis, sed necessitas solitudinis confert: Que cum ledendi nacta fuerint copiam, in semetipsis reconditum uirus et anime feritatem protinus egerunt atque demonstrant. Ideoque perfectionem querentibus non sufficit contra hominem non irasci. Meminimus enim  in solitudine commorantibus nobis, contra calamum, cum aut grossitudo eius, aut exilitas displiceret: contraue scalpellum, cum incidenda hebeti acie segniter exsecaret; contraque silicem, si forte ex ea festinantibus nobis ad lectionem tardius scintilla ignis emicuerit,  ita indignationis irrepsisse motum, ut non alias perturbationem mentis, quam uel contra insensibiles materias, uel certe aduersus diabolum maledictione prolata, digerere atque euaporare possemus. Quamobrem  ad perfectionis dumtaxat rationem non satis proderit abesse homines, in quos ira moueatur: cum si patientia prius non fuerit acquisita, [a 3Kb] etiam erga res mutas speciesque minutas exerceri similiter iracundie possit affectus, qui residens in corde nostro, nec iugem nos possidere tranquillitatis statum, nec residuis uitiis carere permittet; nisi forte in eo putemus commotionibus nostris lucrum aliquod, uel remedium comparari, quod maledictionibus uel iracundie nostre, minime res inanimate muteque respondeant, et intemperantiam cordis nostri ad maiorem nequaquam prouocent exardescere furoris insaniam.



CAPUT XIX. De amputanda ira secundum Euangelium.

 Quapropter si illam summam diuini premii cupimus  adipisci, de quo dicitur: Beati mundo corde, quoniam ipsi Deum uidebunt : non solum e nostris actibus hec amputanda est, sed etiam de internis anime radicitus exstirpanda. Non enim ualde proderit iracundie cohibitus furor in uerbo, nec in effectum prolatus, si illum arcanis pectoris nostri Deus, quem secreta non latent cordium, inesse perspexerit. [b 1Kb] Radices enim uitiorum potius exscindi precipit Euangelicus sermo, quam fructus; qui proculdubio euulsis fomitibus nequaquam ulterius pullulabunt: atque ita mens poterit iugiter in omni patientia et sanctitate durare, cum hec non de superficie operationis et actuum, sed de cogitationum fuerint euulsa penetralibus. Et ideo ne homicidium perpetretur, ira, odiumque succiditur, sine quibus  homicidii crimen nullo modo ualebit admitti. [c 4Kb] Qui  irascitur enim fratri suo, reus erit iudicio: et [a 1Kb] qui odit fratrem suum, homicida est ; in eo scilicet quod eum corde cupiat interire, cuius cruorem propria manu, uel telo apud homines minime fudisse cognoscitur, affectu ire homicida pronuntiatur a Domino: qui non solum pro operationis effectu, sed etiam pro uoluntatis ac uoti desiderio, unicuique aut premium reddet, aut penam, secundum illud quod ipse loquitur per prophetam: [b 1Kb] Ego autem opera eorum et cogitationes eorum uenio ut congregem cum omnibus gentibus et linguis . Et Apostolus: [c 10Kb] Inter se inuicem cogitationibus accusantibus, aut etiam defendentibus, in die qua iudicabit Deus occulta hominum .



CAPUT XX. In eo quod in Euangelio scriptum est, qui irascitur fratri suo, etc., utrum recipiendum sit, quod adiectum est, SINE CAUSA.


Sciendum tamen in eo, quod in quibusdam exemplaribus inuenitur, qui irascitur fratri suo sine causa, reus erit iudicio, [d 39Kb] superfluum esse, sine causa, et adiectum esse ab his qui amputandam iram pro iustis causis minime putauerunt, [e 2Kb] cum utique nullus quamlibet absque ratione commotus, sine causa dicat se irasci. Quamobrem apparet ab eis adiectum qui propositum non intellexerunt Scripture uolentis fomitem iracundie omnimodis amputare, nullamque indignationis occasionem penitus reseruare; ne dum  iubemur irasci cum causa, etiam sine causa irascendi nobis intromittatur occasio. [a 1Kb] Finis enim patientie non in irascendo iuste, sed penitus non irascendo consistit [b 6Kb] Licet a quibusdam hoc ipsum quod dicitur sine causa, ita interpretari sciam, quod scilicet sine causa irascatur is cui expetere ultionem irato non liceat. Melius tamen est ita tenere, ut et nouella exemplaria multa et antiqua omnia inueniuntur esse perscripta.



CAPUT XXI Remedia quibus iram de cordibus nostris eradicare possimus.

Quapropter athletam Christi legitime decertantem, iracundie motus radicitus oportet euellere. [c 1Kb] Cuius  morbi hec erit medicina perfecta, ut primitus credamus nullo modo siue iustis, siue iniustis ex causis  licere nobis irasci: scientes nos discretionis lumen, rectique consilii firmitatem, ipsam quoque honestatem, et iustitie moderamina protinus amissuros, si principale cordis nostri lumen eius fuerit tenebris obscuratum: tum deinde puritatem mentis nostre mox perturbandam, templumque eam sancti Spiritus effici omnino non posse iracundie in nobis spiritu commorante. Postremo, ut cogitemus, nequaquam licere nobis orare, nec iratos fundere preces ad Deum. Et pre omnibus incertum statum conditionis humane pre oculis habentes, [d 1Kb] quotidie nos credamus e corpore migraturos, nichilque nobis continentia castitatis, nichil abrenuntiatione omnium facultatum, nichil diuitiarum contemptu, nichil ieiuniorum uigiliarumque laboribus conferendum, quibus propter iracundiam  solam et odium ab uniuersitatis iudice supplicia promittuntur eterna.



LIBER NONUS. DE SPIRITU TRISTITIAE.



CAPUT PRIMUM.

 [a 6Kb] Quinto nobis certamine [b 2Kb] edacis tristitie stimuli  retundendi sunt. Que si passim per singulos incursus  et incertos ac uarios casus obtinendi animum nostrum habuerit facultatem, [a 1Kb] ab omni nos per momenta singula separat diuine contemplationis intuitu, ipsamque mentem ab uniuerso puritatis statu deiectam funditus labefactat ac deprimit. Non orationes eam explere cum solita cordis alacritate permittit, non sacrarum lectionum sinit remediis incubare, tranquillum quoque ac mitem fratribus esse non patitur, et ad cuncta operationum uel religionis officia impatientem et asperum reddit; omnique perdito salubri consilio, et cordis constantia perturbata, uelut amentem facit et ebrium sensum frangitque et obruit desperatione penali.



CAPUT II. Qua cautione morbus tristitie sit curandus.

 Quamobrem non minore prospectu, si spiritalis agonis certamina legitime cupimus desudare, hic quoque nobis curandus est morbus. [b 1Kb] Sicut enim tinea uestimento et uermis ligno, ita tristitia uiri nocet  cordi. Satis euidenter ac proprie uim noxii huius ac perniciosissimi uitii, Spiritus diuinus expressit .



CAPUT III. Quam comparationem habeat anima que tristitie morsibus deuoratur.

uestimentum namque tinearum esu attactum, nullius pretii uel honesti usus poterit ulterius habere commercium; itidemque lignum uermibus exaratum, non iam ad ornatum uel mediocris edificii, sed ad combustionem ignis merebitur deputari. Ita igitur et anima que edacissimis tristitie morsibus deuoratur, inutilis erit uel uestimento illi pontificali, quod unguentum Spiritus sancti de celo descendens, prius in barbam Aaron, deinde in oram  suam solere suscipere, sancti Dauid uaticinio perhibetur, secundum illud: [c 1Kb] Sicut unguentum in capite, quod descendit in barbam Aaron, quod descendit in oram uestimenti eius ; sed nec ad  structuram templi illius spiritalis atque ornatum poterit pertinere, cuius Paulus architectus sapiens posuit fundamenta, dicens: uos estis templum Dei, et spiritus Dei habitat in uobis ; cuius qualia sint ligna, sponsa describit in Cantico canticorum: [a 1Kb] Trabes, inquiens, nostre cupressus, tigna domorum nostrarum cedri . Et idcirco huiuscemodi ad templum Dei lignorum genera eliguntur, que sunt et bone fragrantie, et imputribilia, queque nec corruptele uetustatis nec esui uermium ualeant subiacere.



CAPUT Iu. Unde uel quibus modis tristitia gignatur.

[b 1Kb] Nonnumquam tamen ire precedentis uitio subsequi, seu concupiscentie [c 1Kb] lucriue cuiusdam minus  indepti generari solet, cum se harum rerum quadam spe mente concepta quis uiderit excidisse. Interdum uero etiam nullis existentibus causis, quibus ad hanc labem corruere prouocemur, inimici subtilis instinctu, tanto repente merore deprimimur, ut ne charorum quidem ac necessariorum nostrorum aduentum solita suscipere affabilitate possimus, et quidquid ab eis competenti fuerit confabulatione prolatum, importunum nobis ac superfluum iudicetur, nullaque a nobis reddatur eis grata responsio, uniuersos cordis nostri recessus felle amaritudinis occupante.



CAPUT u. Quod non aliorum, sed nostro, uitio commotiones excitentur in nobis.

 [d 1Kb] Unde manifestissime comprobatur, non semper nobis aliorum uitio commotionum stimulos excitari; sed potius nostro, qui reconditas in nobismetipsis habemus offensionum causas ac seminaria uitiorum; que, cum mentem nostram tentationum imber alluerit, in germina confestim fructusque prorumpunt.



CAPUT uI. Quod nullus repentino lapsu corruat, sed paulatim, per longam iniuriam recidens, pereat.


[e 1Kb] Numquam enim quis alterius uitio lacessitus peccare compellitur, si repositam materiem delictorum in suo corde non habeat. [f 2Kb] Nec tunc subito quispiam deceptus esse credendus est, cum conspecta mulieris forma in barathrum concupiscentie turpis inciderit, sed potius occultos ac latentes medullitus morbos occasione uisus in superficiem tunc fuisse productos.



CAPUT uII. Quod non sint fratrum deserenda consortia, ut perfectio conquiratur, sed patientia iugiter excolenda.

Ideoque creator omnium Deus opificii sui curationem  pre omnibus noscens, et quia non in aliis, sed in nobismetipsis offensionum radices causeque consisterent, non deserenda precepit fratrum consortia, nec uitari eos quos lesos a nobis, uel a quibus nos arbitramur offensos, sed deliniri iubet, sciens [g 1Kb] perfectionem cordis non tam separatione hominum quam patientie uirtute conquiri. Que firme possessa, sicut potest nos etiam cum his qui oderunt pacem, pacificos conseruare; [h 1Kb] ita si parata non fuerit, ab his quoque qui perfecti ac meliores nobis sunt, facit iugiter dissidere; occasiones enim commotionum, ob quas eos quibus iungimur deserere festinamus, in conuersatione humana deesse non poterunt, et idcirco tristitie causas, ob quas  a prioribus separamur, non euadimus, sed mutamus.



CAPUT uIII. Quod si mores nostros emendatos habuerimus, possit nobis cum omnibus conuenire.

Procurandum itaque nobis est, ut nostra potius emendare uitia et mores corrigere festinemus. Que proculdubio si fuerint emendata, non dicam cum  hominibus, sed etiam cum feris et belluis facillime nobis conueniet, secundum illud quod in libro beati Iob dicitur: [a 1Kb] Bestie enim terre pacate erunt tibi : extrinsecus quippe uenientia non uerebimur offendicula, [b 1Kb] nec ulla poterunt scandala nobis deforis inferri, si in nobismetipsis intus radices eorum recepte inserteque non fuerint: Pax enim multa diligentibus legem tuam, Domine, et non est illis scandalum .



CAPUT IX. De alio genere tristitie, quod desperationem salutis importat.

Est etiam [c 4Kb] aliud detestabilius tristitie genus, quod non correctionem uite, nec emendationem uitiorum, sed perniciosissimam desperationem anime  iniicit delinquenti. Quod nec Cain fecit post fratricidium  penitere, nec Iudam post traditionem ad satisfactionis remedia festinare, sed ad suspendium laquei sua desperatione pertraxit.



CAPUT X. In quo tantummodo sit nobis tristitia utilis.

Ideoque utilis nobis una re tantum tristitia iudicanda est, cum hanc uel penitudine delictorum, uel desiderio perfectionis accensi, uel future beatitudinis contemplatione concipimus. De qua et beatus Apostolus: [d 2Kb] Que secundum Deum est, inquit, tristitia, penitentiam ad salutem stabilem operatur; seculi autem tristitia mortem operatur .



CAPUT XI. Quemadmodum discernatur que sit utilis ac secundum Deum tristitia, et que diabolica atque mortifera.

 Sed illa [e 43Kb] tristitia que penitentiam ad salutem  stabilem operatur, obediens est, affabilis, humilis, mansueta, suauis, ac patiens, utpote ex Dei caritate descendens, et ad omnem dolorem corporis ac spiritus contritionem infatigabiliter semetipsam desiderio perfectionis extendens, et quodammodo leta ac spe profectus sui uegetata, cunctam affabilitatis et longanimitatis retinet suauitatem, habens in semetipsa omnes fructus Spiritus sancti, quos enumerat idem Apostolus: Fructus autem Spiritus est caritas, gaudium, pax, longanimitas, bonitas, benignitas, fides, mansuetudo, continentia . Hec uero asperrima, impatiens, dura, plena rancore et merore infructuoso, ac desperatione penali, eum quem complexa fuerit ab industria ac salutari dolore frangens ac reuocans, utpote irrationabilis et  intercipiens non solum orationum efficaciam, uerum etiam uniuersos, quos prediximus, fructus spiritales euacuans, quos nouit illa conferre.



CAPUT XII. Quod absque illa salutari tristitia, que tribus modis generatur, omnis tristitia tamquam noxia repellenda sit.

Quapropter absque illa que uel pro salutari penitentia,  uel pro studio perfectionis, uel pro desiderio suscipitur futurorum, [a 1Kb] omnis tristitia tamquam seculi, et que mortem inferat, equaliter repellenda est, ac sicut fornicationis spiritus, uel philargyrie, uel ire, de nostris cordibus penitus extrudenda.



CAPUT XIII. Remedia quibus tristitiam de cordibus nostris exterminare possimus.

Hanc ergo perniciosissimam passionem ita de nobis expellere poterimus, ut mentem nostram spiritali meditatione iugiter occupatam futura spe et contemplatione repromisse beatitudinis erigamus. Hoc enim modo [b 1Kb] uniuersa tristitiarum genera, siue, que ex precedenti ira descendunt, siue que amissione lucri, uel detrimenti illatione nobis adueniunt, siue  de irrogata generantur iniuria, siue que de irrationabili mentis confusione procedunt, seu que lethalem desperationem nobis inducunt, ualebimus superare, cum eternarum rerum ac futurarum intuitu semper leti, atque immobiles perdurantes, nec casibus deiecti presentibus, nec prosperis fuerimus elati, utraque uelut caduca et mox transeuntia contemplantes.



LIBER DECIMUS. DE SPIRITU ACEDIAE.



CAPUT PRIMUM.

 [a 90Kb] Sextum nobis certamen est, quod Greci  uocant, quam nos tedium siue anxietatem cordis  possumus nuncupare. [a 2Kb] Affinis hec tristitie est, et [b 2Kb] uagis maxime ac solitariis magis experta, et in eremo commorantibus infestior hostis ac frequens, [c 2Kb] maxime circa horam sextam monachum inquietans,  ut quedam febris ingruens tempore prestituto, [d 1Kb] ardentissimos estus accensionum [Al. accessionum] suarum solitis ac statutis horis anime inferens egrotanti. Denique nonnulli senum [e 4Kb] hunc  esse pronuntiant meridianem demonem, qui in psalmo nonagesimo nuncupatur.



CAPUT II. Quomodo acedia serpat in corde monachi, queue inferat menti dispendia.

[a 4Kb] Qui cum miserabilem obsederit mentem, horrorem loci, fastidium celle, fratrum quoque, qui cum eo uel eminus commorantur, tamquam negligentium  ac minus spiritalium, aspernationem gignit atque contemptum. Ad omne quoque opus quod intra septa sui cubilis est, facit desidem et inertem. Non eum in cella residere, nec operam sinit impendere lectioni, [b 1Kb] nichilque se proficere tanto tempore in eadem commorantem crebrius ingemiscit, nec habere se fructum aliquem spiritalem, donec fuerit illi consortio copulatus, conqueritur atque suspirat, et ab  omni se dolet spiritali questu inanem, in locoque uacuum consistere, utpote qui cum posset etiam alios regere ac prodesse plurimis, nullum edificauerit, nec quemquam institutione sua doctrinaque lucratus sit. Absentia longeque posita magnificat monasteria, loca etiam illa magis ad profectum utilia et saluti congruentiora describit; consortia quoque ibidem fratrum suauia et plena spirituali conuersatione depingit; econtra uniuersa que habentur in manibus aspera, et non solum edificationem nullam esse in fratribus qui morantur in loco, sed ne ipsum quidem uictum corporis absque ingenti labore conquiri. Postremo non posse se salutari putat in eo loco durantem, nisi relicta cella, cum qua sibi, si adhuc in ea fuerit remoratus, pereundum  erit, exinde semetipsum quantocius asportauerit. Deinde lassitudinem corporis cibique esuriem, [a 1Kb] quinta sextaque hora tantam suscitat, ut uelut longo itinere grauissimoque labore confectus sibimet lassusque uideatur, aut quasi refectionem cibi biduano ieiunio triduanoque distulerit. Tum preterea huc illucque anxius circumspectat, et nec fratrem sibi quempiam aduentare suspirat, sepiusque egreditur et ingreditur cellam ac solem uelut ad occasum tardius properantem crebrius intuetur: et ita quadam irrationabili mentis confusione, uelut terra suppletur caligine, omnique actu spiritali redditur otiosus ac uacuus, ut nulla re alia tante oppugnationis remedium, quam uisitatione fratris cuiuspiam, seu somni solius solatio posse estimet inueniri.  Deinde honestas idem morbus ac necessarias suggerit salutationes fratribus exhibendas, uisitationesque  infirmorum, uel eminus, uel longius positorum. Quedam etiam pia ac religiosa dictat officia, illos uel illas debere parentes inquiri, et ad salutandos eos crebrius properari; illam religiosam deuotamque Deo feminam, omni presertim parentum presidio destitutam, magnum opus esse pietatis frequentius inuisere, ac si quid ei sit necessarium, que a propriis parentibus negligitur atque despicitur, sanctissimum procurari, magisque oportere in his operam pietatis impendi, quam infructuose ac sine ullo profectu in cellula residere.



CAPUT III. Quibus generibus monachum superet acedia.

 Agitur itaque infelix anima talibus inimicorum machinis impedita, donec acedie spiritu, uelut ariete ualidissimo fatigata, aut in somnum discat concidere, aut [b 1Kb] excussa claustris cellule sue consolationem impugnationis huius uisitatione fratris consuescat acquirere, hoc quo utitur ad presens remedio, paulo post acrius infirmanda. Frequentius enim ac durius aduersarius attentabit eum quem conserto prelio prebiturum cominus sibi terga cognoscit, salutemque sibi nec de uictoria, nec de conflictu, sed de fuga sperare peruidet; [c 1Kb] donec paulatim protractus e cella, [d 1Kb] actus sue professionis incipiat obliuisci; qui non est aliud quam intuitus et contemplatio diuine illius et excellentis super omnia puritatis, que non alibi potest,  nisi [e 4Kb] in silentio et iugi celle perseuerantia ac meditatione conquiri: atque ita militie sue fugitiuus  ac desertor Christi miles effectus, [a 2Kb] implicet se negotiis secularibus, ei cui se probauit minime placiturus.



CAPUT Iu. Quod acedia excecat mentem ab omni contemplatione uirtutum.

Huius egritudinis uniuersa incommoda uno uersiculo beatus Dauid eleganter expressit: [b 31Kb] Dormitauit, inquiens, anima mea pre tedio , id est, pre acedia. Proprie satis non corpus dixit, sed animam dormitasse. uere enim ab omni contemplatione uirtutum et intuitu spiritalium sensuum dormitat anima, que perturbationis huius telo fuerit sauciata.



CAPUT u. Quod duplex acedia sit in pugna.


Itaque Christi uerus athleta, qui agonem perfectionis cupit legitime decertare, hunc quoque morbum de latebris anime sue festinet extrudere, et ita contra hunc quoque nequissimum acedie spiritum utrobique contendat, [c 1Kb] ut neque somni telo elisus concidat, neque de monasterii claustris expulsus,  quamuis sub pretextu coloris pii fugitiuus abscedat.



CAPUT uI. Quam pestilentes sint acedie effectus.

Quemcumque enim in qualibet parte ceperit superare, aut tamquam inertem et desidiosum sibi patietur absque ullo profectu spiritus in cellula commorari, aut excussum exinde instabilem de cetero reddet ac uagum, et ad omne opus desidem, [d 1Kb] cellas fratrum ac monasteria iugiter faciet circumire, nichilque aliud procurare, quam ubi, quoue colore occasionem refectionis future ualeat preparare. [e 1Kb] Mens enim otiosi nichil aliud cogitare nouit, quam de escis ac uentre, donec inuenta quandoque sodalitate cuiusquam uiri, uel femine equali tepore torpentis, rebus eorum ac necessitatibus inuoluatur; et  ita paulatim reddatur noxiis occupationibus irretitus, ut tamquam serpentinis spiris obstrictus [f 1Kb] numquam deinceps ad perfectionem professionis antique se ualeat enodare.



CAPUT uII. Testimonia Apostoli circa spiritum acedie.

[g 5Kb] Hunc morbum qui de acedie spiritu nascitur, beatus Apostolus, ut uerus ac spiritalis medicus, uel  tunc iam conspiciens serpere, uel emersurum inter monachos, sancto Spiritu reuelante, prospiciens, salutaribus preceptorum suorum medicamentis preuenire festinat. Thessalonicensibus enim scribens, et primo ut peritissimus quidam perfectusque medicus, [a 2Kb] infirmitatem susceptorum blanda lenique uerbi curatione fomentans, ac de caritate incipiens, eosque in ea parte collaudans, quousque lethale uulnus leniore remedio delinitum, deposita tumoris indignatione, facilius medicamina austeriora sustineat, ita ait: De caritate autem fraternitatis non necesse habemus scribere uobis. Ipsi enim a Deo edocti estis, ut diligatis inuicem. Etenim facitis illud in omnes fratres in uniuersa Macedonia . Premisit laudis fomenta lenia, fecit eorum aures ad curam salutaris  uerbi placidas et paratas. Rursum infert: Rogamus autem uos, fratres, ut abundetis magis. Adhuc eos blanda uerborum lenitate demulcet, ne forte necdum  aptos ad perceptionem perfecte curationis inueniat. Quid est quod rogas, Apostole, ut in quo abundent magis scilicet in caritate, de qua superius dixeras: De caritate autem fraternitatis non necesse habemus scribere uobis? Et quid necesse est ut dicas eis: Rogamus autem uos ut abundetis magis, qui super hac re ne scribi quidem sibi aliquid indigent? cum presertim et inferas causam ob quam hoc ipso non egeant, dicens: Ipsi enim uos a Deo docti estis, ut diligatis inuicem: tertium quoque maius adiicias, quod non solum a Deo edocti sint, uerum etiam compleant opere que docentur? Etenim facitis illud, inquit, non in uno tantum uel duobus, sed in omnes fratres, nec in uestros tantummodo ciues uel notos, sed in uniuersa Macedonia? Dic igitur tandem, quid  est quod tantopere hoc premittis? Iterum infert: Rogamus autem uos, fratres, ut abundetis magis. Et uix aliquando in id quod olim moliebatur, erumpit:  [a 2Kb] Et operam detis, ut quieti sitis. Dixit primam causam. Deinde infert secundam: Et ut uestra negotia agatis Tertiam quoque: Et operemini manibus uestris, [b 1Kb] sicut precepimus uobis. Quartam: Et ut honeste ambuletis ad eos qui foris sunt. Quintam: Et ut nullius aliquid desideretis. Ecce illa cunctatio, quam tantis proferre proemiis differebat, quid in eius pectore parturiebat, agnoscitur. Et operam detis ut quieti sitis, id est, in uestris cellulis commorantes, nec diuersis rumoribus, qui solent otiosorum uotis, uel fabulis generari, inquieti effecti, aliis quoque inquietudines inferatis. Et ut uestra negotia agatis, non uestra curiositate actus mundi uelitis inquirere, ac diuersorum conuersationes explorantes, opera uestra non ad correctionem uestram seu uirtutum studia,  sed ad detractiones fratrum uelitis impendere. Et operemini manibus uestris, sicut precepimus uobis: Ut illa fierent que monuerat superius ne agerent, id est, ne inquieti essent, et aliena curarent negotia, uel inhoneste ambularent ad eos qui foris sunt, uel alterius aliquid desiderarent; nunc intulit, dicens: Et operemini manibus uestris, [b 1Kb] sicut precepimus uobis. Ut enim illa fierent, que superius reprehendit, otium causam esse euidenter expressit. Nullus enim potest uel inquietus esse, uel aliena curare negotia, nisi qui operi manuum suarum non acquiescit insistere. Quartum quoque intulit morbum, qui ex hoc ipso otio nascitur, id est, ut inhoneste non ambulent, dicens: Et ut honeste ambuletis ad eos qui foris sunt. Numquam potest, nec apud eos quidem qui  seculi homines sunt, honeste incedere, qui nequaquam  claustris celle et operi manuum suarum inherere contentus est, sed necesse est eum inhonestum esse, dum necessaria uictus requirit; adulationi quoque operam dare nouitates etiam rumorum sectari, causarum fabularumque occasiones conquirere, per quas sibimetipsi aditum paret, ac facultatem qua diuersorum domos ualeat penetrare. Et nullius aliquid desideretis. Non potest non alienis donis et muneribus inhiare, qui non delectatur pio quieto que labore operis sui, quotidiani uictus parare substantiam. uidetis tot causas, tam graues ac turpes una otii labe generari? Denique hos ipsos quos in Epistola prima, molli fouerat palpatione uerborum; qualiter, in secunda, uelut qui non profecissent ad leuiora remedia, [c 23Kb] austerioribus quibusdam et causticis medicamentis  sanare aggreditur, nullaque iam mitium uerborum fomenta premittit, non ullam teneram uocem ac blandam, ut ibi: Rogamus autem uos, fratres; sed, Denuntiamus uobis, fratres, in nomine Domini nostri Iesu Christi, ut subtrahatis uos ab omni fratre ambulante inordinate . Ibi rogat, hic denuntiat. In illa blandientis affectus, in hac obtestantis seueritas et minantis. Denuntiamus uobis, fratres: quia prius rogantes contempsistis audire, saltem nunc denuntiationibus obedite. Ipsamque denuntiationem non nudo uerbo, sed cum obtestatione nominis Domini nostri Iesu Christi terribilem infert, ne forte simplicem uelut humana uoce prolatam rursum contemnerent, nec magnopere ducerent obseruandam. Statimque [d 2Kb] ut peritissimus medicus  putribus membris, quibus leni medicamento remedium  ferre non potuit, mederi spiritalis ferri incisione pertentat: ut subtrahatis uos, inquiens, ab omni fratre ambulante inordinate et non secundum traditionem, quam acceperunt a nobis. Itaque ab his qui uacare operi nolunt, iubet subtrahi, et uelut membra otii corrupta putredine desecari; ne inertie morbus, uelut lethale contagium, etiam sanas membrorum partes tabe serpente corrumpat; dicturusque de his qui operari manibus suis nolunt, et panem suum cum silentio manducare, a quibus etiam precepit subtrahendum; qualibus eos a principio opprobriis inurat, attendite. In primis inordinatos dicit, nec secundum suam traditionem ambulare: aliis uerbis contumaces eos, utpote qui nollent iuxta institutionem eius incedere, et inhonestos esse designans, id est, [a 1Kb] non  processionis, non uisitationis, non uerbi, non temporis opportunitatem congruam honestamque sectantes. Omnibus enim istis uitiis inordinatum quemque necesse est subiacere. Et non secundum traditionem quam acceperunt a nobis: et in hoc rebelles eos quodammodo et contemptores notat, qui traditionem quam acceperunt ab eo, tenere contemnerent, nec imitari uellent id, quod magistrum non solum uerbo docuisse meminerint, sed etiam opere nouerint perfecisse. Ipsi enim scitis quemadmodum oporteat imitari nos. Immanem cumulum reprehensionis exaggerat, cum hoc eos asserit non obseruare, quod et memorie eorum inhereat, et ad imitandum non solum, uerbo instruente, didicerint, sed etiam, exemplo operum prouocante, susceperint.



CAPUT uIII. Quod necesse sit inquietum esse eum qui opere manuum suarum non uult esse contentus.


[b 1Kb] Quia non inquieti fuimus inter uos. Cum se uult  inquietum inter eos non fuisse per operis exercitium comprobare eos qui operari nolunt, abunde notat otiositatis uitio inquietos semper existere. [c 2Kb] Neque gratis panem manducauimus ab aliquo. Per singula uerba interpretationis auxesim facit Doctor gentium. Predicator Euangelii dicit se non gratis panem ab aliquo manducasse, qui nouit Dominum precepisse, ut qui Euangelium denuntiant de Euangelio uiuant ; et rursum: Dignus est operarius cibo suo . Cum itaque [utique] non gratis qui Euangelium predicabat, tam sublime ac spiritale opus exercens, cibum sibi Dominice iussionis auctoritate presumeret, quid nos faciemus, quibus non solum nulla predicatio uerbi commissa est, sed nec ulla quidem, nisi anime nostre solius cura mandatur?  [d 1Kb] Qua fiducia otiosis manibus gratis panem comedere audebimus, quem uas electionis, euangelica sollicitudine et predicatione constrictus, sine opere manuum comedere non presumit? Sed in labore, inquit, et fatigatione, nocte et die operantes, ne quem uestrum grauaremus . Adhuc additamenta sue castigationis exaggerat. Non enim simpliciter dixit, non comedimus panem gratis ab aliquo uestrum, et hucusque stetit, poterat enim uideri proprio otiosoque sumptu ac recondita pecunia, uel aliorum, licet non istorum, collatione seu muneribus sustentatus fuisse, sed in labore, inquit, et fatigatione nocte ac die operantes, id est, nostro opere specialiter sustentati. Et hoc, inquit, non pro nostra uoluntate perpetrabamus, nec pro delectatione, ut requies et  exercitium corporis inuitabat, sed ut necessitas et inopia uictus non sine ingenti fatigatione corporis facere compellebat. Non solum namque per totum diei spatium, sed etiam noctis tempore, quod quieti  corporis uidetur indultum, hoc opus manuum pro esce sollicitudine indesinenter urgebam.



CAPUT IX. Quod non solum Apostolus, sed etiam hi qui cum illo erant manibus suis operati sunt.

Nec tamen se solum totaliter inter eos conuersatum fuisse testatur, ne forte non magna nec generalis uideretur hec forma, si ipsius tantummodo traderetur exemplo; sed etiam omnes qui erant secum ad ministerium Euangelii deputati, id est, [a 2Kb] Siluanum et Timotheum, qui hec eadem cum eo scribunt, asserit simili opere laborasse. In eo etiam quod dicit: Ne quem uestrum grauaremus, uerecundiam eis incutit magnam. Si enim ille qui Euangelium predicabat, signis illud uirtutibusque commendans,  ne grauaret quempiam, gratis panem manducare non audet, quomodo illi non estimant se grauare, qui quotidie eum otiosi uacantesque presumunt?



CAPUT X. Quod ob hoc manibus suis Apostolus operatus sit, ut nobis operandi preberet exemplum.

Non quasi non habuerimus potestatem, [b 3Kb] sed ut nosmetipsos formam daremus uobis ad imitandum nos . Pandit causam cur tantum laboris sibi indixerit: Ut, inquit, formam daremus uobis ad imitandum nos, ut si forte doctrinam uerborum auribus uestris frequenter ingestam obliuioni traderetis; saltem conuersationis exempla sub oculorum fide uobis tradita memoriter retineretis. Haud leuis eorum et in hoc reprehensio, cum dicit se nulla alia  quam exempli gratia laborem hunc et fatigationem die noctuque corporis exegisse, et eos nichilominus erudiri nolle, propter quos ipse necessitatem non habens, tantum sibi fatigationis indixerit. Et quidem, inquit, cum haberemus potestatem, et paterent nobis facultates omnium uestrum atque substantie, et utendi eis Domini nostri nossem me habere promissum; non sum tamen hac usus potestate, ne quod a me bene ac licito fieret, aliis otii noxii preberet exemplum. Et idcirco Euangelium predicans, meis manibus atque opere malui sustentari, ut nobis quoque uolentibus iter uirtutis incedere, uiam perfectionis aperirem, et conuersationis formam meo labore preberem.



CAPUT XI. Quod non solum exemplo, sed etiam uerbis predicans, monuerit operari.


Sed ne forte tacitus operans, et erudire eos uolens exemplis, minime illos etiam preceptorum monitis instruxisse uideretur, infert: Nam et cum essemus, inquit, apud uos, hoc denuntiabamus uobis, quoniam si quis non uult operari, nec manducet . Adhuc illorum desidiam qui scientes eum ut magistrum bonum doctrine gratia et institutionis obtentu suis manibus operatum, imitari contemnunt, et diligentiam cautionemque suam exaggerat, dicens non tantum se hoc illis exemplo tradidisse presentem, sed etiam uerbis iugiter predicasse, ut [c 5Kb] si quis scilicet non uult operari, nec manducet.



CAPUT XII. Quod non contentus sola monitione, auctoritatem quoque et preceptum adiunxerit Apostolus.


Non iam doctoris uel medici utitur ad eos consilio, sed districtione in eos iudiciarie pronuntiationis inuehitur, et apostolica potestate resumpta, uelut e tribunali in contemptores sententiam dicit, illa nempe potestate quam cum interminatione scribens ad Corinthios, a Domino sibi asseruit datam, cum eos in delicto positos premoneret, ut ante aduentum suum semetipsos corrigere festinarent, ita precipiens: Rogo uos ne presens compellar audere in quosdam potestate illa, que data est mihi in uobis . Et iterum: Si enim uoluero aliquid gloriari de potestate quam dedit mihi Dominus in edificationem,  et non in destructionem uestram, non erubescam. Illa, inquam, potestate pronuntiat, Si quis non uult  operari, nec manducet; non gladio carnali eos addicens, sed auctoritate Spiritus sancti, huius uite eis interdicens substantiam; ut si forte penam future mortis minime cogitantes, adhuc uellent amore otii existere contumaces, saltem necessitate naturali constricti, et metu presentis interitus, salutaria precepta suscipere cogantur.



CAPUT XIII. De eo quod dicit, Audiuimus enim inter uos quosdam ambulare inquiete.

Post tantum igitur rigorem euangelice districtionis, nunc iam causam exponit, cur hec uniuersa premiserit: Audiuimus enim quosdam inter uos [a 1Kb] ambulare inquiete, nichil operantes, sed curiose agentes. Nusquam eos qui dediti esse operi nolunt,  uno tantum morbo corruptos pronuntiare contentus est. [b 35Kb] In priori namque Epistola inordinatos eos  appellat, nec secundum traditionem ambulare quam acceperant ab eo; inquietos etiam esse definiuit, et gratis panem manducare. Rursum hic: Audiuimus, inquit, quosdam inter uos ambulare inquiete . Et subiungit statim secundum languorem, qui inquietudinis huius est radix: Nihil, inquit, operantes, tertium quoque morbum, qui ex isto uelut quidam ramusculus oritur: sed curiose agentes.



CAPUT XIu. Quod multa uitia amputet oratio.

Itaque fomiti uitiorum tantorum congruam nunc emendationem conferre festinat, et illa apostolica, qua usus fuerat paulo ante, deposita potestate, iterum ad uiscera pii patris uel clementis reuertitur medici, et uelut filiis susceptisque suis consilio salubri  infert remedia sanitatis, dicens: His autem, qui eiusmodi sunt, denuntiamus et obsecramus in Domino Iesu, [a 1Kb] ut cum silentio operantes panem suum manducent. Causas tantorum ulcerum que de radice otiositatis emergunt uno operationis salutari precepto curauit, ut peritissimus medicorum; ceteras quoque ualetudines malas eodem cespite pullulantes sciens protinus exstinguendas, origine morbi principalis exempta.



CAPUT Xu. De humanitate etiam otiosis et negligentibus impartienda.

Nihilominus tamen ut perspicacissimus ac prouidus medicus, non solum infirmantium cupit mederi  uulneribus, sed etiam sanis, quibus eorum possit perpetua sospitas custodiri, similiter congruentia precepta commendat, dicens, uos autem nolite deficere benefacientes , qui nos, id est, uias nostras, sectantes, exempla uobis tradita operis imitatione completis, ac nequaquam eorum desidiam inertiamque sectamini. [b 1Kb] Nolite deficere benefacientes, id est, humanitatem uestram erga eos, si forte neglexerint obseruare que diximus, similiter impertire. Ut castigauit ergo eos qui erant infirmi, ne otio dissoluti inquietudini et curiositati operam darent; ita hos qui sani sunt premonet, ut humanitatem, quam bonis ac malis impertire Domini precepto iubemur, si forte quidam praui ad sanam doctrinam conuerti noluerint, non abscindant [abscondant]  ab eis; sed benefacere et fouere eos tam consolationis et correptionis sermone, quam beneficiis solitis et humanitate non desinant.



CAPUT XuI. Quod non odii, sed dilectionis causa eos qui delinquunt corripere debemus.

Rursum tamen ne forte hac lenitate prouocati quidam preceptis eius obedire contemnant, intermiscet apostolicam seueritatem: Quod si quis non obedit uerbo nostro, per epistolam hunc notate, et [c 4Kb] nolite commisceri cum illo, ut confundatur . Monensque eos pro reuerentia sui et utilitate communi quid oporteat obseruari, quaque cautione apostolica  mandata custodiant, subiungit confestim patris indulgentissimi lenitatem; et ut filios suos, quem erga predictos pro caritate fraternitatis affectum debeant retinere, similiter docet. [a 1Kb] Et nolite, inquit, quasi inimicum existimare, sed corripite ut fratrem. Seueritati iudiciarie paternam intermiscuit pietatem, et sententiam apostolico rigore prolatam, clementi mansuetudine temperauit. Nam et notari iubet eum qui obedire preceptis suis contempserit, et cum illo non commisceri; et tamen hec fieri non odii uitio precipit, sed fraterne dilectionis et eorum emendationis intuitu. Nolite, inquit, commisceri cum illo, ut confundatur, ut qui non est meis preceptis mitibus emendatus, saltem publica omnium uestrum segregatione confusus, ad tramitem salutis incipiat  aliquando reuocari.



CAPUT XuII. Diuersa testimonia, quibus Apostolus precipit operari debere, uel quibus ipse operatus fuisse monstratur.

In Epistola quoque ad Ephesios de hoc ipso opere ita precipit dicens: [b 2Kb] Qui furabatur, iam non furetur; magis autem laboret operando manibus suis quod bonum est, ut habeat unde tribuat necessitatem patienti . In Actibus etiam apostolorum hec eadem non solum docuisse eum, sed etiam opere perfecisse, similiter inuenimus. Nam cum uenisset Corinthum, alibi se manere non patitur, nisi apud Aquilam et Priscillam, eo quod eiusdem artis essent opifices quam ipse erat solitus exercere. Ita enim habes: Post hec Paulus egressus ab Athenis, uenit  Corinthum, et inueniens quemdam Iudeum nomine  Aquilam, Ponticum genere, et Priscillam uxorem eius, accessit ad eos, eo quod eiusdem essent artis, et manebat cum eis, et operabatur. [c 24Kb] Erant enim scenofactorie artis .



CAPUT XuIII. Quod tantum operatus sit Apostolus, quantum et sibi et aliis qui cum eo erant sufficere posse arbitrabatur.

Deinde [d 1Kb] procedens Miletum, et exinde mittens Ephesum, conuocansque ad se presbyteros Ephesiorum Ecclesie, et dans eis precepta quemadmodum regere Ecclesiam Dei se absente deberent, ait: Aurum et argentum nullius concupiui, ipsi scitis quoniam ad omnia que mihi opus erant, et his qui mecum sunt, ministrauerunt manus iste. Omnia ostendi uobis, quia sic laborantes oportet suscipere infirmos, ac meminisse  uerbi Domini Iesu, quoniam ipse dixit: Beatius est magis dare, quam accipere . Graue [grande] nobis sue conuersationis reliquit exemplum, cum se non solum id operatum esse testatur, quod necessitati tantummodo sui corporis expediret, [e 1Kb] sed etiam quod usibus eorum qui secum erant posset sufficere: his uidelicet qui quotidie necessariis ministeriis occupati, nequaquam sibi parare similiter uictum suis manibus occurrebant. Et sicut ad Thessalonicenses operatum sese dixit, ut illis formam daret, ad imitandum eum ; ita et hic tale quid intulit, dicens: Omnia ostendi uobis, quia sic laborantes oportet suscipere infirmos; scilicet uel mente uel corpore, id est, ut nostro potius labore sumptuque operis sudore quesito, et non de abundantie  cumulo, seu reposita pecunia, sed ne de  aliena quidem largitate ac substantia eos reficere festinemus.



CAPUT XIX. Quemadmodum intelligi debeat: Beatius est magis dare quam accipere.

Et hoc ipsum Domini dicit esse mandatum: Quoniam ipse, inquit, dixit, id est, Dominus iehsu: [a 1Kb] Beatius est magis dare quam accipere . Hoc est, impartientis beatior largitas quam accipientis penuria, que non de pecunia per infidelitatem uel diffidentiam reseruata, nec de reconditis auaritie thesauris impenditur, sed que de fructu operis proprii et pio sudore profertur. Et ideo beatius est magis dare quam accipere, quia cum illius qui accipit [b 1Kb] is qui tribuit habeat paupertatem, nichilominus labore  proprio non solum sue necessitatis sufficientiam, uerum etiam quod tribuat indigenti, pia sollicitudine, parare festinat: duplici gratia decoratus, quod et perfectam nuditatem Christi uniuersarum rerum suarum abiectione possideat, et munificentiam diuitis labore suo exhibeat et affectu: hic quidem honorans Deum de suis iustis laboribus, et delibans ei de fructibus iustitie sue: ille uero otii torpore et inertia resolutus, indignum se esse etiam cibo panis, Apostoli probat sententia , contra eius scilicet interdictum otiosus eum non sine reatu peccati contumacieque presumens.



CAPUT XX. De fratre desidioso, qui alios egredi de cenobio sollicitabat.

 Nouimus fratrem, cuius etiam nomen, si amplius aliquid ex hoc instructionis accederet, proderemus, qui cum in cenobio moraretur, eumque necessitas coactaret [c 1Kb] ut statutum operis pensum quotidie economo traderet, ne in maiorem operis modum alicuius propensius laborantis tenderetur uel confunderetur exemplo, cum in cenobio quempiam fratrum uidisset ingressum, qui ardore fidei uellet aliquid amplius operis consignare, si clandestinis eum persuasionibus reuocare ab huiusmodi intentione minime potuisset, [d 1Kb] consiliis prauis ac susurrationibus ad transmigrandum exinde persuadebat. Et quo eum facilius asportaret, se quoque iam olim  multis ex causis offensum confingebat uelle discedere, si solatium itineris uel comitis reperisset. Cumque eum ad consensum occultis obtrectationibus monasterii pellexisset, condicens ei horam, qua de monasterio deberet exire, uel locum quo se preueniens exspectaret, ipse uelut illico subsecuturus ibidem subsistebat. Illoque iam, pro discessus sui uerecundia, non audente ad monasterium de quo aufugerat ulterius aggregari, infelix [e 1Kb] fuge eius auctor in cenobio residebat. Hoc unum exemplum de istius modi genere hominum pro incipientium cautione dixisse sufficiat, quo pateat euidentius, quanta mala otiositas, secundum Scripture sententiam , in monachi mente parturiat, uel quemadmodum corrumpant bonos mores colloquia mala .



CAPUT XXI. Diuersa ex Salomone contra acediam testimonia.

Quod otiositatis uitium etiam sapientissimus Salomon euidentissime notat in multis, ita dicens: Qui sectatur otium, replebitur paupertate , uel uisibili scilicet, uel inuisibili, qua necesse est otiosum quemque et diuersis uitiis inuolutum teneri, et alienum semper existere a contemplatione Dei uel diuitiis spiritalibus, de quibus beatus Apostolus: Quia in omnibus, inquit, diuites facti estis in illo, in omni uerbo et in omni scientia . De hac autem otiosi paupertate alibi quoque ita scribitur: [f 1Kb] Et uestietur conscissa ueste et pannosa omnis somniculosus . Sine dubio enim non merebitur  illo incorruptionis uestimento ornari, de quo Apostolus precipit: Induite uos Dominum Iesum Christum ; et iterum: Induti lorica iustitie et caritatis ; et de quo etiam Dominus ad Ierusalem loquitur per prophetam: Exsurge, exsurge, Ierusalem, induere uestimentis glorie tue . Quisquis somno otii uel acedie superatus, non industrie sue labore, sed inertie pannis operiri maluerit, quos abscindens de perfecta plenitudine et corpore Scripturarum, non uestimentum glorie nec decoris, sed ignominiosum excusationis uelamen sue coaptabit ignauie. Solent enim hi qui sunt hac segnitie dissoluti, nolentes opere manuum  suarum sustentari, quod Apostolus indesinenter exercuit, uel nobis exercere precepit, quibusdam uti testimoniis Scripturarum, quibus quoddam inertie sue uelamen imponant, dicentes scriptum esse: [a 2Kb] Operamini non cibum qui perit, sed qui permanet in uitam eternam ; et, Meus cibus est, ut faciam uoluntatem Patris mei . Sed hec testimonia panni quidam sunt de solida euangelice lectionis plenitudine, qui ad hoc assumuntur, ut contegant potius ignominiam otiositatis ac uerecundie nostre, quam ut calefaciant et exornent nos illa pretiosa ueste perfectaque uirtutum, quam in Prouerbiis mulier illa sapiens, que fortitudine et decore induta est, uel sibi, uel uiro suo fecisse describitur, de qua etiam consequenter infertur: Fortitudine  et decore induta est, et letata est in diebus nouissimis . De hoc inertie morbo rursus idem Salomon ita commemorat: [b 3Kb] uie nichil operantium strate sunt spinis , id est, illis ac similibus uitiis que Apostolus in superioribus de otio pullulare prefatus est. Et iterum: In desideriis  est omnis otiosus . De quibus Apostolus commemorauit dicens: Et [c 17Kb] nullius aliquid desideretis . Et ad extremum: Multa mala enim docuit otiositas . Que euidenter Apostolus in his, que supra exposuimus, enumerauit dicens: Nihil operantes, sed curiose agentes . Huic quoque uitio subiunxit aliud: Et operam detis ut quieti sitis . Et deinde, Ut uestra negotia agatis, et ut honeste ambuletis ad eos qui foris sunt, et nullius aliquid desideretis . Quos etiam inordinatos, ac rebelles notat, ab his studiosos quosque segregari precipiens, Ut subtrahatis uos, inquit, ab omni fratre ambulante inordinate, et non secundum traditionem, quam acceperunt a nobis .



CAPUT XXII. Quod per Aegyptum fratres ita suis manibus operantur, ut non solum propriis necessitatibus satisfaciant, sed etiam his qui in carceribus sunt subministrent.


His itaque exemplis per Aegyptum Patres eruditi, [d 20Kb] nullo modo otiosos esse monachos, ac precipue  iuuenes, sinunt, [a 1Kb] actum cordis ac profectum patientie et humilitatis sedulitate operis metientes: et non solum a nullo quidquam ad usum uictus sui accipere patiuntur, sed etiam de laboribus suis non tantum superuenientes ac peregrinos reficiunt fratres, uerum etiam per [b 1Kb] loca Libye, que sterilitate ac fame laborant, nec non etiam per ciuitates his qui squalore carcerum contabescunt, immanem conferentes dirigunt alimonie uictusque substantiam, de fructu manuum suarum rationabile ac uerum sacrificium Domino tali oblatione se offerre credentes.



CAPUT XXIII. Quod otii causa faciat in partibus Occidentis non esse cenobia monachorum.

Hinc est quod in his regionibus nulla uidemus  monasteria tanta fratrum celebritate fundata quia nec operum suorum facultatibus fulciuntur, ut possint in eis iugiter perdurare, et si eis suppeditare quoquo modo ualeat sufficientia uictus alterius largitate, uoluptas tamen otii et peruagatio cordis diutius eos in loco perseuerare non patitur. Unde hec est apud Aegyptum ab antiquis Patribus sancita sententia: [c 1Kb] operantem monachum demone uno pulsari; [d 3Kb] otiosum uero innumeris spiritibus deuastari.



CAPUT XXIu. De abbate Paulo, qui singulis annis omne opus manuum suarum igne supposito concremabat.

Denique [e 4Kb] abbas Paulus probatissimus Patrum,  cum [a 1Kb] in eremo uastiore consistens, que Porphyrio nuncupatur, palmarum fructibus et horto modico securus, haberet sufficientem alimonie sue uictusque substantiam, nec posset aliquid aliud unde sustentaretur operis exercere, eo quod ab oppidis et habitabili terra [b 1Kb] septem mansionibus, uel eo amplius, deserti illius separaretur habitatio, plusque expeteretur pro mercede uecture quam ualere posset pretium operis desudati; [c 11Kb] collectis palmarum foliis, quotidianum pensum, uelut exinde sustentandus, a semetipso iugiter exigebat. Cumque opere totius anni antrum eius fuisset impletum, id quod  sollicita cura laborauerat, singulis annis supposito igne concremabat: in tantum probans sine opere manuum nec in loco posse monachum perdurare, nec ad perfectionis culmen aliquando conscendere; ut cum hoc fieri nequaquam necessitas uictus exigeret, pro sola purgatione cordis et cogitationum soliditate, ac perseuerantia celle, uel acedie ipsius uictoria et expugnatione perficeret.



CAPUT XXu. uerba abbatis Moysis que dixerat mihi de remedio acedie.

Cum incipiens in eremo commorari, [d 2Kb] abbati  Moysi omnium sanctorum summo dixissem me egritudine acedie hesterno die grauissime fuisse confectum, nec ab ea potuisse alias liberari, nisi ad abbatem Paulum protinus cucurrissem; ille, Non te, ait, ab ea liberasti; sed magis ei te deditum ac subditum prebuisti. Grauius enim te, ut desertorem ac fugitiuum, deinceps aduersariis impugnabit, quem  de conflictu superatum protinus aufugisse conspexit: nisi de cetero, commissa congressione, non desertione celle, uel somni torpore, ingruentes estus eius ad horam euaporare malueris, sed tolerantia potius et conflictu didiceris triumphare. Unde experimento probatum est [a 4Kb] acedie impugnationem non declinando fugiendam, sed resistendo superandam.



LIBER UNDECIMUS. DE SPIRITU CENODOXIAE.



CAPUT PRIMUM.

 [a 3Kb] Septimum nobis certamen est contra spiritum  cenodoxie  [b 3Kb] multiformem, uarium atque subtilem; ita ut quibuslibet perspicacissimis oculis non dicam caueri, sed peruideri deprehendique uix possit.



CAPUT II. Quod cenodoxia non solum in parte carnali, sed etiam in spiritali monachum pulset.


[c 1Kb] Non solum enim, ut cetera uitia, in parte carnali,  sed etiam in spiritali, monachum pulsat, subtiliore se nequitia ingerens menti; ita ut qui non potuerint carnalibus uitiis decipi, [a 2Kb] spiritalibus successibus acrius saucientur: tantoque est perniciosior ad conflictum, quanto obscurior ad cauendum. Omnium namque uitiorum manifestior apertiorque congressus est, et in unoquoque eorum contradictione rigida confutatus incentor, inualidior factus abscedet, uictoremque suum deiectus aduersarius deinceps infirmior attentabit. b 1Kb] Hic uero morbus cum pro elatione carnali pulsauerit mentem, et fuerit responsionis scuto repulsus, rursus ut quedam multiformis nequitia, priore habitu personaque mutata, sub uirtutum  specie uictorem confodere et iugulare pertentat.



CAPUT III. Quam cenodoxia multiplex sit ac multiformis.

Etenim cetera uitia seu perturbationes uniformes ac simplices esse dicuntur, hec uero multiplex et multiformis ac uaria, undique bellatori et ex omni parte uictori occurrens. Nam et in habitu, et in forma, in incessu, in uoce, in opere, in uigiliis, in ieiuniis, in oratione, in remotione, in lectione, in scientia, in taciturnitate, in obedientia, in humilitate, in longanimitate, [c 6Kb] militem Christi uulnerare conatur,  et uelut quidam perniciosissimus scopulus tumentibus undis obtectus, improuisum ac miserabile naufragium secundo nauigantibus uento, dum non cauetur nec preuidetur, importat.



CAPUT Iu. Quomodo cenodoxia monachum a dextris et a sinistris impugnet.

Itaque uia regia uolentem incedere per arma iustitie, que a dextris sunt et a sinistris, oportet Apostolica disciplina transire per gloriam et ignobilitatem, per infamiam et bonam famam , et tanta cautione inter tumentes tentationum fluctus, gubernante discretione, et flante nobis Spiritu Domini, iter dirigere uirtutis, ut dextra leuaque si paululum deflectamus, sciamus nos perniciosis mox cautibus  illidendos. Ideoque per sapientissimum Salomonem monemur: [a 3Kb] Ne diuertaris ad dexteram, neque ad sinistram , id est, ne tibi de uirtutibus blandiaris, et dexteris successibus ac spiritalibus extollaris, ne deflectens ad sinistrum tramitem uitiorum, secundum Apostolum, gloriam tibi ex eis in tua confusione conquiras. Nam [b 1Kb] cui sub specie succincte uestis ac nitide cenodoxiam non potuit diabolus generare, pro squalida et inculta ac uiliore conatur inserere; quem non potuit per honorem deiicere, humilitate supplantat; quem scientie et elocutionis  ornatu nequiuit extollere, grauitate taciturnitatis elidit. Si ieiunet palam, gloria uanitatis pulsatur. Si illud contemnende glorie causa contexerit, eodem uitio elationis obtunditur. Ne uane glorie contagio maculetur, orationes prolixas sub fratrum uitat celebrare conspectu; et quod eas latenter exerceat, nullumque habeat conscium facti, non effugit aculeos uanitatis.



CAPUT u. Qua comparatione monstretur natura cenodoxie.

Pulchre seniores nostri naturam morbi huius [c 1Kb] in modum cepe bulborumque describunt que, uno decorticata tegmine, alio rursum inueniuntur induta, totiesque reperiuntur obtecta quoties fuerint exspoliata.



CAPUT uI. Cenodoxiam solitudinis beneficio non penitus exstingui.


In solitudine quoque cunctorum [d 1Kb] mortalium consortia glorie causa fugientem, persequi non desistit. Quantoque amplius uniuersum quis uitauerit mundum, tanto eum acrius insectatur. Alium quod patientissimus sit operis ac laboris, alium quod ad obediendum promptissimus, alium quod humilitate ceteros preponderet, conatur extollere. Alius scientie, alius lectionis, alius uigiliarum prolixitate tentatur. Nec alias quemquam hic morbus, nisi  [a 2Kb] suis nititur uirtutibus sauciare, in his offendicula tendens interitus, in quibus uite stipendia conquiruntur. uolentibus quippe iter pietatis ac perfectionis incedere, non alibi inimici insidiantes, nisi in uia qua ambulant, laqueos deceptionis abscondunt, secundum illam beati Dauid sententiam: [b 1Kb] In uia hac qua ambulabam, absconderunt laqueum mihi , ut in hac ipsa scilicet uirtutum uia qua gradimur, tendentes ad brauium superne uocationis, nostris elati successibus corruamus, obligatisque pedibus anime nostre concidamus, cenodoxie laqueis compediti. Et ita fit, ut qui aduersarii conflictu non potuimus superari, nostri triumphi sublimitate uincamur; seu certe, quod est etiam aliud deceptionis genus, ut excedentes continentie, uel  nostre possibilitatis modum, perseuerantiam nostri cursus infirmitate corporis intercedente perdamus.



CAPUT uII. Quod cenodoxia cum deiecta fuerit, acrius resurgat ad pugnam.

Omnia uitia superata marcescunt, et deuicta per singulos dies infirmiora redduntur, et uel loco uel tempore minuuntur atque deferuent, seu certe a contrariis uirtutibus dissidentia, uel cauentur facilius, uel uitantur; hoc uero deiectum acrius resurgit ad luctam; et cum putatur exstinctum, sua morte uiuacius conualescit. Cetera genera uitiorum eos tantum impugnare solent quos in certamine superarint, hoc uero suos uictores acrius insectatur; quantoque fuerit ualidius elisum, tanto uehementius uictorie  ipsius elatione congreditur. Et hec est subtilis inimici uersutia, ut militem Christi propriis faciat telis occumbere, quem hostilibus armis superare non potuit.



CAPUT uIII. Quod cenodoxia nec eremo nec etate deferueat.

Alia interdum uitia, sicut diximus, etiam locorum beneficio conquiescunt, et materia peccati, uel oportunitate eius et occasione subtracta, lentescere solent et minui; hoc uero cum fugiente deserta penetrat, nec loco nouit excludi, nec extrinsecus materia subtracta marcescere. Non enim aliunde quam uirtutum eius quem impetit successibus animatur. Cetera etiam uitia processu temporis, ut prefati sumus, interdum molliuntur atque euanescunt; huic  longeuitas, nisi fuerit industria solerti ac prudenti discretione fundata, non solum non officit, uerum etiam maiora nouit fomenta congerere uanitatis.



CAPUT IX. Quod cenodoxia periculosior sit uirtutibus mixta.

Postremo cetere perturbationes a contrariis sibi uirtutibus dissidentes, et ex aperto, tamquam die claro bellantes, et superantur facilius et cauentur: hec autem uirtutibus inserta et aciei permixta, uelut in nocte ceca dimicans, atrocius inopinatos decipit et incautos.



CAPUT X. Exemplum regis Ezechie, quemadmodum telo cenodoxie deiectus fuerit.

Ita namque [c 4Kb] Ezechiam regem Iude, uirum in  omnibus consummate iustitie, et sanctarum Scripturarum testimonio comprobatum, post innumera uirtutum preconia, uno [a 2Kb] elationis telo legimus fuisse deiectum, et qui internecionem centum octoginta quinque millium de exercitu Assyriorum, angelo sub nocte uastante, una prece ualuit impetrare, uanitatis gloriatione superatur . Cuius ut preteream uirtutum tam prolixum catalogum, quem replicare perlongum est, hoc unum dicam.  [b 1Kb] Qui post indictum terminum uite, mortisque diem Domini sententia prefinitum, [c 2Kb] quindecim annis uite metas excedere una oratione promeruit [d 3Kb] sole per decem gradus, quos ad occasum tendens iam illustrauerat, reuertente, qui lineas quas abscessu eius umbra subsequens occuparat, suo rursum reditu fugans, duplicatum diem uniuerso orbi contra fixas nature leges inaudito miraculo prebuit; post tanta tamque incredibilia signa, post tam immania  documenta uirtutum, qualiter fuerit successibus suis elisus, audi Scripturam narrantem: In diebus, inquit, illis egrotauit Ezechias usque ad mortem, et orauit Dominum, et exaudiuit eum, et dedit ei signum, illud scilicet quod legimus de solis datum esse reditu per Isaiam prophetam in quarto Regnorum libro: [a 2Kb] Sed non, inquit, secundum beneficia, que acceperat, retribuit ei: quia eleuatum est cor eius, et facta est contra eum ira, et contra Iudam et Ierusalem: humiliatusque est postea, eo quod exaltatum esset cor eius, tam ipse quam habitatores Ierusalem, et idcirco non uenit super eos ira Domini in diebus Ezechie . Quam perniciosus, quam grauis est elationis morbus! Tante iustitie, tante uirtutes, tanta fides atque deuotio, que naturam  ipsam ac totius mundi leges immutare meruerunt, una elatione depereunt: Ita ut uniuersis uirtutibus suis, ac si non fuissent, obliuioni traditis, iram Domini confestim suscepisset, nisi eam resumpta humilitate placasset; ut qui de tam excelso meritorum fastigio, elatione impellente, deciderat, non nisi per eosdem rursum humilitatis gradus ad amissum culmen ascenderet. uis aliud quoque exemplum similis ruine percipere?



CAPUT XI. Exemplum regis Ozie eiusdem morbi labe superati.


Ozias huius quem commemorauimus regis [b 1Kb] atauus, in omnibus quoque ipse Scripture testimonio collaudatus, post ingentia uirtutum suarum preconia, post innumeros triumphos quos deuotionis ac fidei sue merito perpetrauit, disce [c 1Kb] qualiter sit uane glorie elatione deiectus. Et egressum est, inquit, nomen Ozie propter quod auxiliaretur ei Dominus et corroborasset illum; et cum roboratus esset, eleuatum est cor eius in interitum suum, et neglexit Dominum Deum suum . Cernis aliud exemplum ruine grauissime, et conspicis duos uiros tam iustos tamque perfectos triumphis suis atque uictoriis fuisse confectos. Unde uidetis  quam perniciosi rerum secundarum soleant esse successus, ita ut qui non potuerunt aduersis frangi; prosperis, si incauti fuerint, acrius elidantur; et qui in conflictu atque acie mortis euaserunt discrimina, tropeis propriis triumphisque succumbant.



CAPUT XII. Diuersa testimonia contra cenodoxiam.

Ideo Apostolus monet: [d 9Kb] Nolite fieri inanis glorie cupidi ; et Dominus Phariseos castigans: [e 2Kb] Quomodo, inquit, uos potestis credere, qui gloriam  ab inuicem accipitis, et gloriam que a solo Deo est non queritis ? De his et beatus Dauid cum interminatione dicit: Quoniam Deus dissipauit ossa eorum qui hominibus [a 2Kb] placent .



CAPUT XIII. Quibus modis cenodoxia monachum pulset.

Solet etiam incipientium mentes, et eorum qui minus adhuc, uel uirtute animi, uel scientia profecerunt, [b 2Kb] aut propter sonum uocis extollere, quod scilicet modulatius psallant, aut quod sint [c 2Kb] exesis carnibus, uel corpore lautiores, [d 1Kb] aut quod parentes  diuites aut nobiles habeant, uel quod militiam honoresque contempserint. Interdum etiam dignitates et opes, que forte nec apprehendi quidem aliquando potuissent, persuadet quempiam perfacile fuisse adepturum, si perseuerasset in seculo, uana spe etiam de incertis inflans eum, et de his que numquam possedit; uelut qui ea contempserit, gloria uanitatis extollens.



CAPUT XIu. Quemadmodum clericatus gradum suggerat ambiendum.

[e 3Kb] Nonnumquam uero [f 17Kb] clericatus gradum, et desiderium  presbyterii uel diaconatus immittit. Quem si uel inuitus fuisset adeptus, tanta expleturum sanctitate  ac rigore depingit, ut ceteris quoque sacerdotibus prebere potuerit sanctitatis exempla, dein  multos non solum conuersationis forma, uerum etiam doctrina sua sermoneque [a 3Kb] lucraturum. Facit etiam in solitudine, uel in cellula commorantem, diuersorum domos ac monasteria mente atque animo circumire, et plurimorum conuersiones [conuersationes] sub incitamento imaginarie exhortationis acquirere. Agitur itaque infelix anima tali uanitate uelut profundissimo sopore delusa, ut plerumque huiusmodi cogitationum illecta dulcedine, et his oppleta simulacris, ne presentes quidem actus uel fratres ualeat contemplari, dum his que cogitationum peruagatione uigilans somniauit, delectatur inherere, quasi ueris.



CAPUT Xu. Quomodo cenodoxia mentem inebriet.


Memini cuiusdam senis, cum in eremo Scythie commorarer , qui cum ad cellam cuiusdam fratris, gratia uisitationis, adueniens ostio approximasset, audissetque eum quiddam obmurmurantem intrinsecus, paululum substitit, cognoscere uolens quidnam de Scripturis legeret; uel, sicut est moris, operans memoriter recenseret. Cumque piissimus explorator aure diligenter applicita curiosius auscultaret, ita eum reperit huius spiritus impugnatione pellectum, ut in ecclesia facere se crederet exhortatorium plebi sermonem. Cumque subsistens senex audisset eum [b 1Kb] finiisse tractatum, et mutato rursum officio [c 25Kb] celebrare uelut diaconum catechumenis  Missam, tunc demum pulsauit ostium: qui egressus, occurrensque seni, ueneratione solita, introducensque eum, [a 1Kb] quam olim uenerit, cogitationum suarum conscientia remordente, perquirit, ne scilicet diutius stans ad ostium iniuriam pertulisset, ioculariter senex grateque respondit: Modo, inquiens, ueni, quando tu missam catechumenis celebrabas.



CAPUT XuI Quod aliter uitia curari non possint, nisi eorum radices et cause innotuerint.

Hec idcirco inserere huic opusculo necessarium duxi, [b 1Kb] ut de impugnationum ui, atque ordine uitiorum, quibus miserabilis anima laceratur, non solum ratione, sed etiam exemplis instructi, ad deuitandos  laqueos et multiplices [c 1Kb] decipulas inimici cautiores esse possimus. Ita namque indifferenter hec ab Aegyptiis Patribus proferuntur in medium, ut omnium uitiorum certamina, uel illa que patiuntur, uel illa que passuri sunt iuniores, relatione sua, tamquam qui adhuc ea sustineant, apud eos detegant atque denudent, quo exponentibus eis illusiones omnium passionum, [d 1Kb] quicumque incipientium sunt ac frequentium spiritu, colluctationum suarum arcana cognoscant, et ea tamquam in speculo contemplantes, et causas uitiorum quibus pulsantur, et remedia doceantur: futurorum quoque certaminum  congressibus, antequam superueniant, eruditi, qualiter precauere et occurerre eis uel confligere debeant, instruantur. Ut solent peritissimi medicorum non solum mederi presentibus morbis, uerum etiam futuris peritia sagaci occurrere, eosque preceptis uel poculis salutaribus preuenire; ita hi quoque uerissimi animarum medici, [e 1Kb] emersuras ualetudines cordium spiritali collatione, uelut quodam celesti antidoto prenecantes, in iuniorum mentibus non patiuntur adolescere, aperientes eis et causas imminentium passionum, et remedia sanitatum.



CAPUT XuII. Quod monachus mulieres et episcopos uitare debeat.

Quapropter hec est antiquitus Patrum permanens nunc usque sententia, quam proferre sine mea confusione  non potero, qui nec germanam uitare potui, nec episcopi euadere manus, omnimodis [f 3Kb] monachum fugere debere mulieres et episcopos. Neuter enim sinit eum, quem semel sue familiaritati deuinxerit, uel quieti cellule ulterius operam dare, uel diuine theorie per sanctarum rerum intuitum purissimis oculis inherere.



CAPUT XuIII. Remedia aduersus cenodoxie malum.

Ideoque athleta Christi, qui uerum ac spiritalem agonem legitime certare desiderat, hanc multiformem uariamque bestiam omnimodis superare festinet.  Quam nobis ex omni parte uelut multiplicem nequitiam occurrentem tali remedio poterimus euadere, ut cogitantes illud Dauidicum eloquium: Dominus dissipauit ossa eorum, qui hominibus placent . Primitus nichil proposito uanitatis et inanis glorie capessende gratia nosmetipsos facere permittamus. Deinde ea que bono initio fecerimus, obseruatione simili custodire nitamur [a 1Kb] ne omnes laborum nostrorum fructus post irrepens cenodoxie morbus euacuet. [b 2Kb] Quidquid etiam in conuersatione fratrum minime communis usus recipit, uel exercet, omni studio, ut iactantie deditum declinemus, et ea que nos possunt inter ceteros notabiles  reddere, [c 1Kb] ac ueluti solis facientibus laus apud homines sit conquirenda, uitemus. His enim uel maxime indiciis cenodoxie lethale contagium nobis inherere monstrabitur; quod facillime poterimus effugere, si consideremus non solum fructum laborum nostrorum nos penitus amissuros, quoscumque cenodoxie proposito fecerimus, [d 1Kb] sed etiam reos magni criminis factos eterna supplicia, uelut sacrilegos soluturos; utpote qui ad iniuriam Dei opus, quod eius obtentu nos oportuit agere, hominum gratia maluimus exercere, ab eo qui occultorum est conscius, homines Deo, et gloriam mundi glorie Domini pretulisse conuicti



LIBER DUODECIMUS. DE SPIRITU SUPERBIAE.



CAPUT PRIMUM.

 [a 8Kb] Octauum, quod et extremum, aduersus spiritum  superbie nobis certamen est. Qui morbus licet  [a 2Kb] ultimus sit in conflictu uitiorum, atque in ordine ponatur extremus, [b 7Kb] origine tamen et tempore primus  est; seuissima et superioribus cunctis immanior bestia, perfectos maxime tentans, et propemodum  iam positos in consummatione uirtutum morsu diriore depascens.



CAPUT II. Quod superbie duo sint genera.

[a 1Kb] Cuius duo sunt genera: unum hoc quo diximus spiritales uiros summosque pulsari, aliud quod etiam incipientes carnalesque complectitur. Et licet utrumque superbie genus tam in Deum, quam in homines noxia inflet elatio; tamen illud primum specialiter refertur ad Deum, secundum ad  homines proprie pertinet. Cuius originem ac remedia in posterioribus libelli huius , donante Deo, in quantum possumus exsequemur. Nunc de illo priore, quo prefati sumus perfectos precipue tentari, propositum nobis est pauca disserere.



CAPUT III. Quod superbia omnes pariter uirtutes auferat.

Nullum est igitur uitium aliud quod ita omnes uirtutes exhauriat, cunctaque iustitia et sanctitate hominem spoliet ac denudet, ut [b 3Kb] superbie malum:  tamquam generalis quidam ac pestifer morbus, non unum membrum partemue eius debilitare contentus, sed solidum corpus lethali corrumpit exitio, et in uirtutum iam fastigio collocatos grauissima ruina deiicere ac trucidare conatur. [a 2Kb] Omne namque uitium suis est terminis et fine contentum; et licet contristet alias quoque uirtutes, contra unam tamen principaliter tendit, eamque specialiter opprimit et impugnat. Et ut hoc ipsum quod diximus clarius possit intelligi, gastrimargia, id est, appetitus uentris, seu concupiscentia gule, temperantie rigorem corrumpit; castitatem libido contaminat; ira patientiam uastat; ut nonnumquam uni quis deditus uitio aliis uirtutibus non penitus destituatur, sed illa tantum uirtute truncata, que e diuerso emulo sibi uitio repugnante succumbit, reliquas possit uel ex parte retinere:  hec uero cum infelicem possederit mentem, ut quidam seuissimus tyrannus, sublimissima capta arce uirtutum, uniuersam funditus ciuitatem diruit atque subuertit. Excelsa quondam sanctitatis menia uitiorum solo cequans atque permiscens, nullam deinceps imaginem libertatis anime sibi subdite superesse concedit. Quantoque ceperit ditiorem, tanto grauiore seruitutis iugo subditam uniuersis uirtutum facultatibus crudelissima depredatione nudabit.



CAPUT Iu. Quod ob superbiam Lucifer ille de archangelo factus est diabolus.

Et ut grauissime tyrannidis eius potentiam agnoscamus, angelum illum qui pre nimietate splendoris ac decoris sui [b 12Kb] Lucifer nuncupatus est, [c 5Kb] nullo  alio quam hoc uitio deiectum celitus inuenimus, et ex illa beata sublimique angelorum statione telo superbie uulneratum ad inferna fuisse collapsum. Si igitur tantam uirtutem et tante potentie prerogatiua decoratam una elatio cordis potuit de celestibus ad terrena deuoluere, qua nos obseruantia carnis fragilitate circumdatos cauere oporteat, ipsius ruine magnitudo demonstrat. Quemadmodum uero huius morbi uirus perniciosissimum deuitemus, instrui poterimus, si ruine ipsius causas atque originem persequamur. Numquam enim curari languor, nec  remedia poterunt malis ualetudinibus exhiberi, nisi prius inquisitione sagaci origines earum inuestigentur et cause. Hic namque indutus diuina claritate, et inter ceteras supernas uirtutes Conditoris largitate prefulgens, splendorem sapientie et uirtutum pulchritudinem qua ornabatur gratia Creatoris, nature sue potentia, non munificentie illius beneficio se credidit obtinere. Et ob hoc elatus tamquam qui ad perseuerantiam puritatis huius diuino non egeret auxilio, [a 7Kb] Deo se similem iudicauit, utpote qui nullius indigeret, quemadmodum Deus, liberi scilicet  arbitrii facultate confisus, per illam credens affluenter omnia sibimet suppeditari que ad consummationem uirtutum uel perennitatem summe beatitudinis pertinerent. Hec ei sola cogitatio facta prima ruina est. Ob quam desertus a Deo, quo se credidit non egere, instabilis repente et nutabundus effectus, et infirmitatem proprie nature persensit, [a 1Kb] et beatitudinem qua Dei munere fruebatur amisit. Et quia [b 2Kb] dilexit uerba precipitationis , quibus dixerat, In celum conscendam ; et linguam dolosam , qua uel de se dixerat, Ero similis Altissimo , uel de Adam et Eua: Eritis sicut  dii ; propterea Deus destruet illum in finem, euellet eum, et emigrabit de tabernaculo suo, et radicem eius de terra uiuentium. Tunc ruinam eius uidentes iusti timebunt, et super eum ridebunt dicentes : Ecce homo qui non posuit Deum adiutorem suum, sed sperauit in multitudine diuitiarum suarum, et preualuit in uanitate sua .



CAPUT u. Quod fomites uitiorum omnium e superbia pullulent.

[c 4Kb] Hec est prime [Al. prima] ruine causa et origo  principalis morbi. [a 1Kb] Qui rursum per illum qui fuerat a se deiectus, in protoplastum serpens, infirmitates omnium uitiorum et materias germinauit: [b 3Kb] dum enim gloriam deitatis arbitrii libertate et industria sua credidit se posse conquirere, etiam illam perdidit, quam adeptus fuerat gratia Conditoris.



CAPUT uI. Quod superbie uitium sit in ordine colluctationis extremum, tempore tamen et origine primum.


Itaque exemplis ac testimoniis Scripturarum manifestissime comprobatur, superbie labem [c 1Kb] cum posterior sit in ordine conflictuum, origine tamen anteriorem esse, omniumque peccatorum et criminum esse principium; [d 2Kb] nec sicut cetera uitia solummodo  contrariam sibi uirtutem, id est, humilitatem tantum exstinguere; uerum etiam cunctarum simul interemptricem esse uirtutum: nec mediocres tantum paruosque tentare, sed maxime in fortitudinis culmine consistentes. Ita enim de hoc spiritu propheta commemorat: [a 21Kb] Esce eius electe . Ideoque beatus Dauid licet tanta circumspectione cordis sui custodiret arcana, ut ad eum quem secreta conscientie sue non latebant, audenter proclamaret: [b 2Kb] Domine, non est exaltatum cor meum, neque elati sunt oculi mei, neque ambulaui in magnis, neque in mirabilibus super me, nisi humiliter sentiebam ; et iterum: Non habitabit in medio domus mee faciens superbiam ; sciens tamen quam difficilis sit etiam perfectis ista custodia, non de sua tantum presumit industria, sed orans Domini implorat auxilium, ut huius inimici  telum possit insauciatus euadere, dicens: Non ueniat mihi pes superbie : pauens ac metuens ne in illud incidat quod dicitur de superbis: Deus superbis aduersatur ; et iterum: [c 1Kb] Immundus est apud Deum omnis qui exaltat cor suum .



CAPUT uII. Quod tantum sit malum superbie, ut ipsum Deum aduersarium habere mereatur.

Quantum est malum superbie, ut non angelum, non alias uirtutes sibi contrarias, sed ipsum [d 48Kb] Deum aduersarium habere mereatur? Notandum siquidem est quod nequaquam dixerit super his qui ceteris sunt uitiis inuoluti quod habeant sibi Deum resistentem, id est, Deus gastrimargis, fornicariis, iracundis, seu philargyris aduersatur; sed solis superbis . Illa namque uitia uel in unumquemque  delinquentium tantummodo retorquentur, uel in suos participes, id est, in alios homines uidentur admitti; hec uero proprie pertingit ad Deum, et idcirco eum specialiter digna est habere contrarium.



CAPUT uIII. Quemadmodum Deus superbiam diaboli, uirtute humilitatis exstinxerit.

Ideoque uniuersitatis Creator et medicus Deus, causam principiumque morborum superbiam esse cognoscens, [a 1Kb] contrariis sanare contraria procurauit, [b 3Kb] ut ea scilicet que per superbiam corruerant, per humilitatem resurgerent. Ille namque dicit: In celum conscendam ; hic dicit: Humiliata est in terra anima mea . Ille dicit: Et ero  similis Altissimo ; hic cum esset in forma Dei, exinaniuit semetipsum formam serui accipiens, humiliauitque se factus obediens usque ad mortem . Ille dicit: Super astra Dei exaltabo solium meum ; iste dicit: Discite a me quia mitis sum et humilis corde . Ille dicit: Nescio dominum, et Isrel non dimittam ; Iste dicit: Si dixero quia non noui eum, ero similis  uobis mendax, sed noui eum, et mandata eius seruo . Ille dicit: [c 34Kb] Mea sunt flumina et ego feci ea ; iste dicit: Non possum ego a me ipso facere quidquam, sed Pater meus in me manens ipse facit opera . Ille dicit: [d 1Kb] Mea sunt omnia regna mundi et gloria eorum; et cui uoluero, do ea ; iste cum diues esset, pauper effectus est, ut eius inopia nos diuites redderemur . Ille dicit: [e 1Kb] Sicut colliguntur oua que derelicta sunt, sic uniuersam terram ego congregaui, et non fuit qui moueret pennam, et aperiret os et ganniret ; iste dicit: Similis factus sum pellicano solitario, uigilaui et factus sum sicut passer solitarius in tecto . Ille dicit: Exsiccaui uestigio pedum meorum omnes riuos aggerum : hic dicit:  Numquid, non possum rogare Patrem meum, et exhibebit mihi modo plusquam duodecim legiones angelorum ? Si principalis ruine causam, et salutis nostre fundamenta perspeximus, a quo et qualiter uel ista iacta sint, uel ista emerserint, quemadmodum deuitare tam atrocem mortem superbie debeamus, [f 2Kb] uel illius ruina, uel huius doceamur exemplo.



CAPUT IX. Quemadmodum nos quoque superbiam superare possimus.


Itaque [a 12Kb] hunc nequissimi spiritus laqueum taliter poterimus euadere, si in singulis, quibus senserimus nos uirtutibus profecisse, illud apostolicum dixerimus: Non ego, sed gratia Dei mecum; et gratia Dei sum id quod sum ; et, Deum esse, qui [b 1Kb] operatur in nobis et uelle et perficere pro bona uoluntate : dicente etiam ipso Auctore salutis nostre: Qui manet in me et ego in eo, hic fert fructum multum; quia sine me nichil potestis facere . Et, nisi Dominus edificauerit domum, in uanum laborauerunt qui edificant eam. Nisi Dominus custodierit ciuitatem, frustra uigilat qui custodit  eam . Et, uanum est uobis ante lucem  surgere : Quia non est uolentis, neque currentis, sed miserentis Dei .



CAPUT X. Quod nemo possit perfectionem uirtutum, uel promissam beatitudinem suis tantum uirtutibus obtinere.

Nullius namque, quamuis uolentis et currentis, tam idonea potest uoluntas esse uel cursus, ut carne spiritui repugnante circumdatus, ualeat tantum perfectionis premium et palmam integritatis ac puritatis attingere, [c 2Kb] nisi fuerit diuina miseratione protectus, ut ad illud quod magnopere uult, et quo currit, peruenire mereatur. Omne enim datum bonum, et omne donum perfectum desursum est, descendens a Patre luminum . Quid enim habes quod non accepisti? Quod si accepisti, quid gloriaris quasi  non acceperis ?



CAPUT XI. Dauidis et beati latronis exemplo hoc ipsum confirmat.


Si enim uel illum [a 19Kb] latronem ob unam confessionem introductum  in paradisum recordemur, intelligimus eum [b 2Kb] non cursus sui merito tantam beatitudinem consecutum, sed dono Dei miserentis adeptum. uel si reminiscamur Dauid regis [c 2Kb] duo tam grauia tamque immania crimina uno penitudinis  sermone deleta, nec hic uidebimus ad indulgentiam tanti criminis obtinendam laboris equiparasse merita, sed Dei gratiam superabundasse, qui uere penitudinis occasione percepta tantam peccatorum materiam sub unius uerbi plena confessione consumpsit. Principium quoque discutientes uocationis ac salutis humane, qua non ex nobis, [d 2Kb] nec ex operibus nostris secundum Apostolum, sed Dei sumus dono gratiaque saluati , liquido poterimus aduertere, quemadmodum [e 2Kb] perfectionis  summa, non uolentis neque currentis, sed miserentis est Dei : qui nequaquam laborum uel cursus nostri merito compensante, uitiorum nos facit esse uictores nec equiparante nostre uoluntatis industria, tam arduum integritatis culmen subiugata qua utimur, carne conscendere. [a 1Kb] Nulla siquidem corporis huius afflictio, nullaque cordis contritio ad capessendam ueram illam interioris hominis castitatem potest esse condigna, ut tantam puritatis uirtutem angelis solis ingenitam, celique uernaculam, nudo humano labore, id est, sine adiutorio Dei ualeat obtinere: quia totius boni effectus ab illius profluit gratia, qui tantam perennitatem beatitudinis, et immensitatem glorie, exigue uoluntati, breuique ac paruo cursui nostro, multiplicata largitate, donauit.



CAPUT XII. Quod nullus sit labor, qui possit repromisse beatitudini comparari.


[b 1Kb] Omnis enim longeuitas uite presentis, cum ad illam future glorie perennitatem respexeris, euanescit; et dolores cuncti contemplatione illius immense  beatitudinis effugantur, atque ut fumus ad nichilum exteniati liquescunt, et nusquam, ut fauilla, comparent.



CAPUT XIII. Traditio seniorum de consequende puritatis modo.

Quapropter iam tempus est ut ipsis quibus tradunt uerbis Patrum sententiam proferamus, eorum scilicet qui uiam perfectionis et qualitatem eius non uerborum iactantia depinxerunt, sed potius re et opere ac uirtute spiritus possidentes, experimentis eam propriis et exemplis certissimis tradiderunt. Aiunt itaque non posse ad purum quempiam carnalibus uitiis emundari, nisi uniuersum laborem suum atque conatum ac tante perfectionis finem intellexerit  non posse sufficere; nec eam, nisi miseratione Dei et adiutorio comprehendi, non tam tradentis institutione, quam affectu atque uirtute et experimentis propriis eruditus agnoscat. Ad capessenda namque tam magnifica tamque precelsa puritatis et integritatis premia, [c 4Kb] quantuslibet ieiuniorum, uigiliarum,  lectionis et solitudinis acremotionis labor fuerit impensus, condignus esse non poterit, qui hec industrie sue merito, uel laboris, obtineat. Numquam enim diuinum munus labor propriis humanaue compensabit industria, nisi desiderant diuina fuerit miseratione concessum.



CAPUT XIu. Quod adiutorium Dei laborantibus tribuatur.


Nec hoc dico, ut humanos conatus euacuans, ab industria et laboris intentione quempiam reuocare contendam. Sed plane constantissime non mea, sed seniorum sententia definio [a 4Kb] perfectionem quidem sine his omnino capi non posse; his autem solis sine gratia Dei posse eam a nemine consummari. [b 5Kb] Ut enim  dicimus conatus humanos apprehendere eam per seipsos sine adiutorio Dei non posse, [a 7Kb] ita pronuntiamus  laborantibus tantum ac desudantibus misericordiam Dei gratiamque conferri, et, ut uerbis Apostoli  loquar, uolentibus et currentibus impartiri, secundum illud quod etiam in psalmo octogesimo octauo ex persona Dei cantatur: Posui adiutorium in potente, et exaltaui electum de plebe mea . [a 5Kb] Dicimus enim secundum Saluatoris sententiam dari quidem petentibus, et aperiri pulsantibus, et a querentibus inueniri ; sed petitionem, et inquisitionem, et [b 2Kb] pulsationem nostram non esse condignam, nisi misericordia Dei id quod petimus dederit, uel aperuerit quod pulsamus, uel illud quod querimus fecerit inueniri.  Presto est namque occasione sibi tantummodo a nobis bone uoluntatis oblata, ad hec omnia conferenda. Amplius enim ille quam nos, perfectionem salutemque nostram desiderat et exspectat. Et in tantum beatus Dauid prouentum sui operis ac laboris propria tantum industria non posse nouerat obtineri: ut a Domino promereri directionem suorum operum iterata prece deposceret, dicens: Et opera manuum nostrarum dirige super nos, et opus manuum nostrarum dirige . Et rursum: Confirma hoc Deus quod operatus es in nobis .



CAPUT Xu. A quibus perfectionis uiam discere debeamus.


Ideoque si ad ueram consummationem uirtutum uolumus effectu et opere peruenire, illis debemus acquiescere magistris ac ducibus qui hanc non uaniloqua disputatione somniantes, sed re atque experimentis apprehendentes nos quoque docere atque ad eam dirigere similiter possunt, et uiam, quemadmodum perueniamus ad eam, certissimo tramite demonstrare; quique ad hanc fide se potius peruenisse  quam laborum merito testabantur. Quibus etiam hoc precipuum sui cordis acquisita puritas conferebat, [a 6Kb] ut magis magisque se deprimi peccatis agnoscerent. [b 1Kb] Tanta namque in eis delictorum compunctio per dies singulos augebatur, quanta puritas animi profecisset, traherentque iugiter intimo corde suspiria, eo quod semetipsos sentirent nequaquam posse delictorum neuos ac maculas deuitare, que eis per multiplices cogitationum minutias inurebantur. Et [c 5Kb] idcirco future uite stipendia  non operum sperare se merito, sed misericordia Domini proclamabant, nichil sibi de tanta circumspectione cordis aliorum comparatione donantes, quippe qui hanc ipsam non sue industrie, sed diuine gratie ascribebant; nec blandientes sibi de inferiorum ac tepidorum negligentia, sed contemplatione potius illorum, quos uere peccato carere, atque in regno celorum iam eterna beatitudine perfrui nouerant, humilitatem perpetuam conquirebant, atque ita [a 1Kb] consideratione hac et elationis ruinam pariter declinabant, et quo tenderent uel quod dolerent semper inueniebant: intelligentes semetipsos ad illam puritatem cordis quam cupiunt, obsistente carnis sarcina, peruenire non posse.



CAPUT XuI. Non posse nos sine misericordia et inspiratione Dei ad ipsum laborem obtinende perfectionis accedere.


Igitur secundum traditiones et institutiones eorum sic ad eam festinare debemus, ieiuniis, uigiliis, orationibus, contritioni cordis et corporis operam  dantes, ne hec omnia morbo hoc inflante euacuemus. Non solum namque ipsam perfectionem oportet credere nostra industria nos uel labore nostro possidere non posse, sed ne hec ipsa quidem que illius exercemus obtentu, id est, labores conatusque nostros ac studia, sine [b 1Kb] diuine protectionis auxilio, inspirationisque eius et castigationis atque exhortationis gratia posse perficere, quam scilicet cordibus nostris uel per alium solet, uel per semetipsum nos uisitans, clementer infundere.



CAPUT XuII. Testimonia diuersa, quibus euidenter ostenditur, nichil posse nos, quod ad salutem nostram pertinet, sine adiutorio Dei perficere.

[c 1Kb] Postremo instruit Auctor salutis nostre quid nos  oporteat in singulis quibusque que gerimus, non modo sentire, sed etiam confiteri. Non possum ego, inquit, a me ipso facere quidquam; Pater autem in me manens, ipse facit opera . Ille ex persona hominis assumpti dicit nichil a semetipso posse se facere; et nos cinis et terra, [d 3Kb] in his que ad  nostram salutem pertinent, arbitramur nos adiutorio Domini non egere! Discamus itaque et nos, per singula nostram simul infirmitatem et illius adiutoria sentientes, quotidie proclamare cum sanctis: Impulsus uersatus sum ut caderem, et Dominus suscepit me. Fortitudo mea et laudatio mea Dominus, et factus est mihi in salutem . Et, Nisi quia Dominus adiuuit me, paulo minus habitauerat in inferno anima mea. Si dicebam, Motus est pes meus, misericordia tua, Domine, adiuuabat me. Secundum multitudinem dolorum meorum in corde meo, consolationes tue leti ficauerunt animam meam . uidentes etiam cor nostrum in timore Domini et patientia roborari, dicamus: Et factus est Dominus firmamentum meum, et eduxit me in latitudine .  Scientiam quoque profectu operum intelligentes nobis augeri, dicamus: Quoniam tu illuminas lucernam meam, Domine Deus meus, illumina tenebras meas; quoniam in te eripiar a tentatione, et in Deo meo transgrediar murum . Dein sentientes etiam nosmetipsos fortitudinem tolerantie conquisisse, et in semita uirtutum facilius ac sine labore dirigi, dicamus: Deus qui precingis me uirtute, et posuisti immaculatam uiam meam: Qui perficis pedes meos tamquam cerui, et super excelsa statuens me: Qui doces manus meas ad prelium . Consecuti etiam discretionem, qua roborati possimus aduersarios nostros elidere, proclamemus ad Deum: Disciplina tua correxit me in finem, et disciplina tua ipsa me docebit. Dilatasti gressus meos subtus me, et non sunt  infirmata uestigia mea . Et quia taliter sum roboratus scientia tua atque uirtute, inferam confidenter ea que sequuntur, et dicam: Persequar inimicos meos, et comprehendam illos, et non conuertar donec deficiant. Conteram illos nec poterunt stare: cadent subtus pedes meos . Rursum infirmitatis nostre memores, nec posse nos tam acerbos uitiorum hostes fragili carne circumdatos sine illius adiutorio  superare, dicamus: In te inimicos nostros uentilabimus cornu, et in nomine tuo spernemus insurgentes in notis. Non enim in arcu meo sperabo, et gladius meus non saluabit me. Saluasti enim nos de affligentibus nos, et odientes nos confudisti . Sed etiam precinxisti me uirtute ad bellum, et supplantasti omnes insurgentes in me subtus me. Et inimicos meos dedisti mihi dorsum, et obedientes me disperdidisti . Sed nec armis nostris posse nos uincere cogitantes, dicamus: Apprehende arma et scutum, et exsurge in adiutorium mei; Effunde frameam, et conclude aduersus eos qui persequuntur me; dic anime mee, Salus tua ego sum . Et posuisti ut arcum ereum brachia mea, et dedisti mihi protectionem salutis tue, et dextera tua suscepit me  . Quia nec patres nostri in gladio suo possederunt terram, et brachium eorum non saluauit eos, sed dextera tua et brachium tuum et illuminatio uultus tui, quoniam complacuisti in eis . Postremo uniuersa beneficia eius cum gratiarum actione mente sollicita perlustrantes, super his omnibus, quod uel pugnauimus, uel illuminationem scientie, uel disciplinam discretionis ab eo consecuti sumus, uel quod suis nos armis instruxit, et uirtutis cingulo communiuit, uel quod inimicorum nostrorum nobis prebuit dorsum, et tribuit uirtutem comminuendi eos ut puluerem ante faciem uenti, intimo cordis affectu clamemus ad eum: Diligam te, Domine, uirtus mea, Dominus firmamentum meum et refugium meum, et liberator meus, Deus meus adiutor  meus, et sperabo in eum, protector meus et cornu salutis mee, et susceptor meus, laudans inuocabo Dominum, et ab inimicis meis saluus ero .



CAPUT XuIII. Quod non solum in naturali conditione, sed etiam in quotidiana dispensatione, Dei gratia muniamur.

[a 2Kb] Non solum pro his ei gratias referentes, quod  uel rationabiles nos condidit, uel liberi arbitrii potestate donauit, uel baptismi largitus est gratiam, uel scientiam legis adiutoriumque concessit; sed etiam pro his que erga nos quotidiana eius prouidentia conferuntur: quod scilicet ab aduersariorum nos insidiis liberat, quod cooperatur nobis ut carnis uitia superare possimus, quod a periculis nos etiam ignorantes protegit; quod a lapsu peccati communit, quod adiuuat nos et illuminat, ut ipsum adiutorium nostrum  intelligere et agnoscere ualeamus, quod pro negligentiis delictisque nostris eius inspiratione latenter cum pungimur, quod dignatione  eius uisitati saluberrime castigamur, [b 4Kb] quod ab eo nonnumquam etiam inuiti trahimur ad salutem, postremo quia ipsum liberum arbitrium nostrum, quod procliuius fertur ad uitia, ad meliorem dirigit frugem, et ad uirtutum uiam instigationis sue uisitatione contorquet.



CAPUT XIX. Quod hec fides ab antiquis Patribus sit tradita de gratia Dei.

[c 2Kb] Hec est proprie erga Deum humilitas, hec est antiquissimorum Patrum sincera fides, que penes successores eorum intemerata nunc usque perdurat. Cui fidei [d 1Kb] uirtutes apostolice, que sepenumero  per eos manifestate sunt, non solum apud nos, sed etiam apud infideles et incredulos, indubitatum testimonium reddunt. Qui simplicem piscatorum fidem in corde simplici retinentes, non eam syllogismis dialecticis et Tulliana facundia spiritu concepere mundano, sed experimento uite sincere, actuque purissimo, correctione quoque uitiorum, et  in ipsa perfectionis inesse naturam oculatis indiciis deprehenderunt: sine qua nec pietas in Deum, nec purgatio uitiorum, nec emendatio morum, nec uirtutum consummatio poterit apprehendi.



CAPUT XX. De eo qui propter blasphemiam immundissimo spiritui traditus est.

 Noui quemdam de fratrum numero, quem utinam minime scissem, siquidem post hec [a 2Kb] ordinis mei gradu se passus est pregrauari; qui probatissimo cuidam senum uitio carnis semetipsum grauissimo confessus est impugnari; nam contra usum nature desiderio patiendi magis quam inferendi ignominiam intolerabili estu libidinis urebatur: tum illum [b 1Kb] ut spiritalem uerumque medicum, interiorem [c 2Kb] causam morbi huius et originem protinus peruidisse. Qui grauiter suspirans: Nequaquam, ait, tam nequam spiritui tradi te Dominus permisisset, nisi aliquid blasphemasses in eum. Quo ille comperto, confestim procidit ad pedes eius in terram, summaque admiratione perculsus, tamquam a Deo cernens arcana sui pectoris patefacta, confessus est in Dei se  Filium cogitatione impia blasphemasse. Unde perspicuum est eum qui superbie spiritu possidetur, uel qui in Deum blasphemus existit, tamquam qui irroget illi iniuriam a quo puritatis speranda sunt dona, perfectionis integritate priuari, et sanctificationem castimonie non mereri.



CAPUT XXI. Exemplum Ioas regis Iude, quo ostenditur quid propter superbiam meruerit.

Legimus tale aliquid Paralipomenon libro: [d 1Kb] Ioas enim rex Iuda septem annorum ab Ioiada pontifice ascitus in regnum, atque in omnibus, quoad uixit memoratus pontifex, testimonio Scripture laudatus est. De quo post obitum Ioiade audi quid Scriptura commemorat, et quemadmodum elatus superbia  ignominiose fuerit traditus passioni: Postquam autem abiit Ioiada, ingressi sunt principes Iuda et [e 1Kb] adorauerunt regem. Qui delinitus obsequiis eorum acquieuit, et dereliquerunt templum Domini Dei patrum suorum, seruieruntque lucis et sculptibilibus, et facta est ira magna contra Iudam et Ierusalem propter hoc peccatum . Et post pauca: Cumque euolutus esset annus, ascendit contra eum exercitus Syrie, uenitque in Iudam et Ierusalem, et interfecit cunctos principes populi, atque uniuersam predam miserunt regi Damascum. Et certe cum permodicus uenisset numerus Syrorum, tradidit Dominus in manus eorum infinitam multitudinem, eo quod dereliquissent Dominum Deum patrum suorum. In [f 24Kb] Ioas quoque ignominiosa exercuere iudicia, et abeuntes dimiserunt  eum in languoribus magnis . uides quam flagitiosis ac sordidis passionibus tradi mereatur superbia? Qui enim elatus arrogantia ut Deum se passus est adorari, [a 2Kb] traditur, secundum Apostolum, in passiones ignominie et in reprobum sensum, ut patiatur ea que non conueniunt . Et quia, dicente Scriptura, [b 1Kb] immundus est apud Deum omnis qui exaltat cor suum , iste qui tumida cordis elatione inflatus est, turpissime confusioni traditur deludendus, ut humiliatus taliter sentiret semetipsum esse uel immunditia carnis et conscientia impure passionis immundum, quod animi sui noluerat elatione sentire, et ut carnis ignominiosa contagio patefaceret immunditiam cordis eius occultam, quam superbie malo contraxerat,  ac manifesta pollutione corporis sui probaretur impurus, qui per elationem spiritus factum se non sentiebat immundum.



CAPUT XXII. Omnem animam superbam subdi spiritualibus nequitiis illudendam.


Quibus manifeste probatur omnem animam, que superbie fuerit tumore possessa, [c 1Kb] intellectualibus Syris, id est, nequitiis spiritualibus tradi, eamque passionibus carnis inuolui, [d 4Kb] ut saltem uitiis humiliata terrenis, immundam se carnaliter pollutamque cognoscat, que tepore mentis erecta immundam se in conspectu Dei per elationem cordis effectam intelligere ante non potuit: quo uel sic humiliatus quis a pristino tepore discedat, et ignominia carnalium passionum deiectus atque confusus, ad spiritalem feruorem deinceps semetipsum ardentius conferre festinet.



CAPUT XXIII. Quod perfectio attingi, nisi humilitatis uirtute, non possit.


Euidenter itaque monstratur [e 1Kb] non posse quemquam  perfectionis finem ac puritatis attingere, nisi per humilitatem [a 2Kb] ueram, quam primitus fratribus reddens, Deo quoque in penetralibus cordis exhibeat, credens sine protectione eius atque auxilio, per singula sibi momenta delato, perfectionem quam cupit et ad quam magnopere currit se penitus obtinere non posse.



CAPUT XXIu. Quos spiritalis superbia pulset, quosue carnalis.

Hucusque de [b 1Kb] spiritali superbia, qua diximus perfectos quosque pulsari, quantum tenuitas ingenii nostri preualuit, donante Deo, dixisse sufficiat. Quod superbie genus non multis cognitum nec expertum est, quia nec plures student perfectam cordis apprehendere puritatem, ut ad hos preliorum gradus ualeant peruenire; nec precedentium uitiorum,  quorum in singulis libellis naturam pariter remediaque premisimus, procuratur ulla purgatio. Sed illos  solummodo pulsare solet, qui, deuictis superioribus uitiis, iam propemodum sum in uirtutum culmine collocati. Quos quia lapsu carnali subtilissimus hostis superare non quiuit, spiritali ruina deiicere ac supplantare conatur, per hanc illos uniuersis ueterum stipendiorum meritis multo labore quesitis spoliare contendens. Ceterum nos qui adhuc terrenis sumus passionibus inuoluti, nequaquam hoc modo tentare dignatur, sed crassiore, et, ut ita dixerim, carnali elatione supplantat. Et idcirco de hac, qua maxime nos, seu nostre mensure homines, ac precipue iuniorum uel incipientium mentes periclitari solent, necessarium reor secundum promissionem nostram pauca depromere.



CAPUT XXu. Descriptio carnalis superbie.


Hec igitur, quam diximus, [c 21Kb] carnalis superbia,  cum tepido ac male arrepto renuntiationis principio in monachi resederit mente, de pristino ac seculari  eum tumore ad ueram Christi humilitatem descendere non permittens, primum inobedientem eum reddit  et asperum; deinde mitem atque affabilem esse non patitur; equalem quoque fratribus fieri communemque  non sinit; nec secundum Dei ac Saluatoris nostri mandatum spoliari terrenis opibus nudarique  concedit: et cum renuntiatio nichil aliud sit, nisi mortificationis et crucis indicium, nec ualeat aliis inchoari uel consurgere fundamentis, quam ut se non solum actibus huius mundi spiritaliter nouerit interemptum, uerum etiam corporaliter quotidie credat esse moriturum; e contrario facit eum uitam sperare longeuam, infirmitates proponit ei prolixas et multas, confusionem quoque incutit ac pudorem. Si nudus effectus, alienis et non propriis facultatibus ceperit sustentari, persuadet etiam multo esse melius uictum indumentumque sibi sua potius quam aliena substantia ministrari, secundum illud scilicet : Beatius est magis dare quam accipere  . 



CAPUT XXuI. Quod male fundatus ad deteriorem statum quotidie prolabatur.

a 1Kb] Tali igitur diffidentia mentis obsessi, et a scintilla fidei  diabolica infidelitate reuocati, [b 1Kb] incipiunt pecunias, quas ante dispergere ceperant, diligentius custodire, et eas, uelut qui semel profligatas ulterius reparare non possint, auaritia uehementiore conseruant: seu, quod est deterius, ea que prius abiecerant, resumentes; uel certe, quod est tertium ac deterrimum nequitie genus, que nec ante quidem possederant congregantes, nichil amplius egressi e seculo quam nomen acquisisse  tantummodo ac uocabulum monachi comprobantur.  Super hec igitur initia male uitioseque fundata, necesse est ut uniuersa deinceps uitiorum structura consurgat, nec quidquam superponi pessimis ualeat fundamentis, nisi quod miserabilem animam ruina lugubriore prosternat.



CAPUT XXuII. Expositio uitiorum, que per morbum superbie generantur.

Talibus siquidem mens passionibus obdurata, atque a detestabili tepore incipiens, necesse est ut in deterius quotidie proficiat, et reliquam quoque uitam suam deformiore fine concludat: dumque cupiditatibus pristinis oblectatur, ac secundum Apostolum, [c 1Kb] sacrilega philargyria uincitur, [d 122Kb] ita eodem pronuntiante de illa: que est simulacrorum,  siue idolorum seruitus . Et iterum: Radix enim, inquit, omnium malorum est philargyria, [e 1Kb] ut numquam possit in corde suo humilitatem Christi simplicem ueramque suscipere , cum sibi uel de nobilitate natalium gloriatur, uel inflatur de seculi  dignitate, uel pecuniis quas ad ruinam suam retentat, extollitur, per que iam non monasterii [f 1Kb] iugum sustinere contentus est, non senioris ullius institui disciplina. Quisquis enim superbie morbo fuerit occupatus, non solum nullam subiectionis aut obedientie regulam custodire dignatur, uerum ne ipsam auribus quidem suis doctrinam perfectionis admittit: tantumque concrescit in corde eius spiritalis uerbi fastidium, ut [g 1Kb] cum forte talis fuerit  oborta collatio, uno in loco stare nesciat eius obtutus;  sed huc illucque stupidus circumferatur intuitus, aliorsum et in obliquum, quam moris est, oculi defigantur. Pro suspiriis enim salutaribus, sputa de sicco gutture contrahuntur, exscreationes etiam sine ulla interpellatione phlegmatis prouocantur, digiti ludunt, et in modum quiddam scribentis uolitant atque depingunt: et ita huc atque illuc uniuersa membra corporis commouentur, ut dum spiritalis agitatur collatio, totum se uel scatentibus uermibus, uel acutissimis sudibus, credat insidere, et quidquid simplex collatio ad edificationem protulerit audientium, ob suam suggillationem estimet esse prolatum. Totoque tempore quo spiritalis uite examinatio uentilatur, suis suspicionibus occupatus, non quid exinde ad profectum suum capere debeat,  aucupatur, sed causas cur unumquodque sit dictum, sollicita mente perquirit; uel quid eis possit obiicere, tacita intra se cordis uolutatione coniectat; ut nichil ex his que saluberrime sunt digesta, penitus apprehendere aut in aliquo ualeat emendari. Et ita fit ut non solum in nullo ei proficiat collatio spiritalis, uerum etiam damnosa magis existat, efficiaturque ei causa maioris peccati. Dum enim pro conscientia sua totum contra se suspicatur esse prolatum, uehementiori cordis obstinatione obduratur, ire quoque stimulis acrius instigatur: deinde post hec, excelsa uox, sermo rigidus, amara et turbulenta responsio, incessus erectus ac mobilis, lingua facilis, procax loquela, nec umquam taciturnitatis amica, nisi cum contra fratrem rancorem quemdam  in suo corde conceperit, fitque [a 1Kb] silentium eius non compunctionis, nec humilitatis ullius, sed superbie et indignationis indicium, ita ut quid in eo detestabilius sit, haud facile discernatur, utrum diffusa illa petulansque letitia, an dira hec uirulentaque taciturnitas. In illa namque sermo non opportunus, risus leuis ac fatuus, effrenata atque indisciplinata cordis elatio; in ista uero, ira plenum, uirulentumque silentium, et quod ob hoc tantum concipitur, ut aduersus fratrem rancor taciturnitate seruatus protelari diutius possit, non ut ex eo uirtus humilitatis ac patientie prebeatur. Et cum ipse tumore possessus, facile cunctis tristitias inferat, atque ad satisfactionem lesi fratris semetipsum submittere dedignetur: etiam ab illo sibimet oblatam respuit  atque contemnit. Et non solum nulla fratris satisfactione compungitur neque mollitur, uerum etiam  cur ab eo sit in humilitate preuentus, grauius indignatur. Fitque ei salutaris humilitas ac satisfactio, que finem diabolicis tentationibus [Lips. in marg. intentionibus] solet inferre, causa uehementioris incendii.



CAPUT XXuIII. De fratris cuiusdam superbia.

Audiui in hac dumtaxat regione  quemdam iuniorum, cum a suo increparetur abbate, cur humilitatem, quam renuntians permodico tempore retentarat, cepisset excedere, ac diabolica inflari superbia? summa contumacia respondisse: Numquid ob hoc memetipsum humiliaui pro tempore, ut semper subditus sim? Ad quod eius tam effrenatum scelestumque responsum  ita est senior obstupefactus, omnisque eius interceptus est sermo, ueluti qui ab illo ipso antiquo Lucifero uerba hec prolata, non ab homine percepisset, ut nullam uocem aduersus tantam proteruiam de ore suo prorsus emittere, nisi gemitus de corde tantummodo ac suspiria potuerit, illud solum tacitus intra semetipsum uoluens, quod de Saluatore nostro dicitur: Qui cum in forma Dei esset, humiliauit se factus obediens, non  [b 1Kb] pro tempore, sed usque ad mortem .



CAPUT XXIX. Indicia, quibus superbia carnalis anime inesse cognoscitur.

Et ut breuius ea que dicta sunt de hoc superbie  genere perstringamus, quedam signa eius in quantum possumus colligentes, ut his qui de perfectione sitiunt erudiri, quodammodo characteres eius de exterioris hominis motibus exprimamus; necessarium puto paucis eadem replicari, ut compendiosius agnoscamus, quibus eam discernere ac deprehendere ualeamus indiciis; quo nudate atque in superficiem producte passionis huius radices, et oculatim deprehense atque perspecte, uel conuelli facilius ualeant, uel uitari. Tunc enim poterit pestifer morbus ad integrum declinari, cum contra ipsius perniciosos estus et impetus noxios, non sera obseruantia, cum iam dominantur, assumitur; sed cum precedentes eius  lineas agnoscentes, prouida eum sagacique discretione precurrimus. De exterioris  namque, sicut prediximus, hominis motu, interioris status agnoscitur. [c 4Kb] His igitur indiciis carnalis  ista, quam prefati sumus, superbia declaratur; Inest primitus in loquela eius clamor, in taciturnitate amaritudo, excelsus et effusus in letitia risus, irrationabilis in serietate tristitia, in responsione rancor, facilitas in sermone, uerba passim sine ulla cordis grauitate erumpentia. Expers patientie est, caritatis aliena, audax ad contumelias irrogandas, ad tolerandas pusillanimis, ad obediendum difficilis, nisi in quo eam desiderium suum uoluntasque preuenerit, ad recipiendam exhortationem implacabilis, ad resecandas uoluntates suas infirma, ad succumbendum alienis durissima, semperque suas definitiones statuere contendens, ipsa uero nequaquam cedere alterius acquiescens: et ita fit, ut etiam incapax consilii salubris effecta, in omnibus suo potius  quam seniorum credat iudicio.



CAPUT XXX. Tepefactus quis per superbiam aliis quoque preesse desiderat.

Quibus descensuum [a 10Kb] gradibus is, quem semel  possidet [superbia subaud.], deuolutus, iam ipsam disciplinam cenobii perhorrescit, ac ueluti qui fratrum consortio de perfectione retrahatur, ac de bono patientie atque humilitatis aliorum uitio et impedimento reuocetur, habitationem solitarie celle desiderat, seu certe uelut plures alios lucraturus construere monasterium, et quos docere atque instituere debeat, congregare festinat; ex discipulo nequam detestabilior magister effectus. Nam cum huiusmodi elatione cordis in perniciosissimum teporem noxiumque corruerit, et nec uerus monachus, nec secularis effectus sit: quod est deterius, etiam perfectionem sibi ex hoc ipso miserabili statu et conuersatione promittit.



CAPUT XXXI. Quomodo superbiam uincere uel ad perfectionem peruenire possimus.


Quamobrem si [b 5Kb] edificii nostri fastigia perfecta  uolumus ac placentia Deo consurgere, fundamenta eius non secundum nostre libidinis uoluntatem, sed secundum districtionis Euangelice disciplinam iacere festinemus: que alia esse non possunt, quam timor Dei atque humilitas, que de mansuetudine et cordis simplicitate descendit. Humilitas uero nullatenus poterit absque [a 1Kb] nuditate conquiri. Qua peregrinante, nec obedientie bonum, nec patientie robur, nec mansuetudinis tranquillitas, nec consummatio caritatis ullatenus poterit apprehendi; sine quibus cor nostrum habitaculum Spiritus sancti penitus esse non poterit, ita pronuntiante Domino per prophetam , [b 1Kb] Super quem requiescet Spiritus meus, nisi super humilem, et quietum, et trementem uerba mea? siue secundum exemplaria que  Hebraicam exprimunt ueritatem: ad quem respiciam, nisi ad pauperculum, et contritum spiritu, et trementem uerba mea?



CAPUT XXXII. Quomodo depopulatrix omnium uirtutum superbia per ueram humilitatem possit exstingui.


Quapropter athleta Christi, qui spiritalem agonem legitime certans a Domino desiderat coronari, hanc quoque ferocissimam bestiam, ut deuoratricem cunctarum uirtutum, omnimodis festinet [c 1Kb] exstinguere: certus quod hac in suo pectore commorante, non solum omnigenis uitiis carere non possit, uerum etiam, si quid uirtutis habere uideatur, huius ueneno depereat. Nullo enim modo poterit in anima nostra uirtutum structura consurgere, [d 1Kb] nisi prius iacta fuerint uere humilitatis in corde nostro fundamenta,  que firmissime collocata perfectionis et caritatis culmen ualeant sustinere: ita scilicet, ut, quemadmodum diximus, [e 2Kb] primum fratribus nostris humilitatem  ueram intimo cordis exhibeamus affectu, in nullo scilicet acquiescentes eos contristare, uel ledere; quod nullatenus poterimus implere, nisi [a 1Kb] abrenuntiatio uera, que in exspoliatione omnium facultatum ac nuditate consistit; in nobis fuerit Christi amore fundata; deinde obedientie iugum et subiectio simplici corde ac sine ulla fuerit simulatione suscepta, ita ut, preter abbatis mandatum, nulla penitus uoluntas uiuat in nobis. Quod non aliter obseruari poterit, nisi ab eo qui non solum se mortuum huic mundo, uerum etiam insipientem iudicauerit ac stultum, uniuersa que sibi fuerint a senioribus imperata, sine ulla discussione perficiens, [b 1Kb] sacrosancta ea credens ac diuinitus promulgata.



CAPUT XXXIII. Remedia aduersus morbum superbie.


In qua consistentibus qualitate, proculdubio status ille humilitatis uere tranquillus atque immobilis subsequetur; [c 2Kb] ut nosmetipsos inferiores omnibus iudicantes, uniuersa que nobis fuerint irrogata,  tametsi iniuriosa sint, uel tristia, uel damnosa, tamquam a superioribus nostris illata, patientissime toleremus.  Que quidem a nobis non solum facillime tolerabuntur, uerum etiam parua iudicabuntur ac nulla, si mente iugiter recolamus uel Domini nostri uel sanctorum omnium passiones, considerantes tanto leuioribus nos iniuriis attentari, quanto longius a meritis eorum et conuersatione distamus; pariter etiam cogitantes in breui nos de hoc seculo migraturos, eorumque nos celeri uite huius fine mox futuros esse consortes. Peremptoria namque est hec contemplatio, non solum superbie, uerum etiam generaliter omnium uitiorum. Deinde post hec hanc eamdem humilitatem erga Deum firmissime retentemus.  Quod a nobis ita complebitur, ut nichil nosmetipsos absque illius opitulatione uel gratia, quod ad uirtutum consummationem pertinet, posse perficere cognoscamus; sed et hoc ipsum quod intelligere meruimus, eius esse muneris, in ueritate credamus.





IOANNIS CASSIANI ABBATIS MASSILIENSIS COLLATIONUM XXIu COLLECTIO IN TRES PARTES DIuISA. 



PARS PRIMA, COMPLECTENS DECEM PRIMAS COLLATIONES PATRUM IN SCYTHICA EREMO COMMORANTIUM.



Prefatio, AD LEONTIUM EPISCOPUM, ET HELLADIUM

 Debitum quod beatissimo pape Castori in eorum uoluminum prefatione promissum est, que de Institutis cenobiorum, et de octo principalium uitiorum remediis, duodecim libellis, Domino adiuuante, digesta sunt, in quo tenuitas nostri suffecit ingenii, utcumque sarcitum est. uiderint sane quid super hoc uel illius uel nostri fuerit examinis equitate  perpensum, utrum in rebus tam profundis, tamque sublimibus, et que in usum styli, ut arbitror, antea non uenerunt, dignum aliquid cognitioni uestre, omniumque sanctorum fratrum desiderio prompserimus. Nunc autem quia derelinquens nos pontifex supradictus, migrauit ad Christum, has interim decem [a 5Kb] collationes summorum Patrum, id est,  anachoretarum, qui in eremo Scythica morabantur , uobis potissimum, o [a 2Kb] beatissime papa Leonti et sancte frater Helladi, credidi consecrandas. Alter siquidem uestrum memorato uiro, et germanitatis affectu, et sacerdotii dignitate, et, quod his maius, sancti studii feruore coniunctus, hereditario fraternum debitum iure deposcit; alter anachoretarum instituta sublimia, non, ut quidam, propria aggressus est presumptione sectari, sed legitimum doctrine tramitem sancto Spiritu suggerente, pene antequam disceret, apprehendens, non tam suis adinuentionibus quam illorum  traditionibus maluit erudiri. In quibus mihi nunc in portu silentii constituto immensum pelagus aperitur, ut scilicet de instituto atque doctrina tantorum uirorum quedam tradere audeam memorie litterarum. Tanto enim profundioris nauigationis periculis fragilis ingenii cymba iactanda est, quantum [Leg. quanto] a cenobiis anachoresis, et ab actuali uita, que in congregationibus exercetur, contemplatio Dei, cui illi inestimabiles uiri semper intenti sunt, maior atque sublimior est. uestrum  igitur est conatus nostros piis orationibus adiuuare, ne aut tam sancta materia imperito quidem, sed fideli sermone promenda, periclitetur in nobis, aut rursus eiusdem materie abyssis obruatur nostra rusticitas. Proinde ab exteriori ac uisibili monachorum cultu, quem prioribus digessimus libris, ad inuisibilem interioris hominis habitum transeamus, et de canonicarum orationum modo ad illius quam Apostolus precipit  orationis perpetue iugitatem ascendat eloquium; ut quisquis iam superioris operis lectione [b 2Kb] Iacob illius intelligibilis nomen carnalium uitiorum supplantatione promeruit, nunc etiam non tam mea quam Patrum instituta suscipiens, diuine iam puritatis intuitu ad meritum et  dignitatem transiens Isrelis, quid  in hoc quoque perfectionis culmine debeat obseruare, similiter instruatur. Obtineant itaque orationes uestre ab eo qui dignos nos, uel uisu eorum, uel discipulatu, uel consortio iudicauit, ut nobis earumdem traditionum memoriam plenam et sermonem ad dicendum facilem conferre dignetur, quo tam sancte eas, tamque integre, quam ab ipsis accepimus, explicantes, ipsos quodammodo suis Institutis incorporatos, et, quod est maius, [c 2Kb] Latino disputantes eloquio, uobis exhibere possimus. Hoc  sane uolumus ante omnia, tam harum collationum quam superiorum uoluminum premonitum esse lectorem, ut si qua forte in his pro status sui et propositi qualitate, siue pro usu et conuersatione communi, uel impossibilia putauerit esse, uel dura, non ea secundum sue facultatis modulum, [a 1Kb] sed secundum dignitatem et perfectionem loquentium metiatur, quorum prius studium atque propositum mente concipiat, quo uere mortui huic conuersationi mundane nullis affectibus parentum carnalium, nullis actuum secularium nexibus obligantur. Deinde locorum quoque in quibus commorantur, considerent qualitatem qua [Al. quia] in solitudine uastissima  constituti, atque ab uniuersorum mortalium consortio separati, et per hoc illuminationem sensuum possidentes, contemplantur uel proloquuntur ea que inexpertis atque ineruditis pro conditione et mediocritate consuetudinis sue impossibilia forsitan uidebuntur. De quibus tamen si quis uoluerit ueram proferre sententiam, et utrum impleri queant, desiderat experiri, festinet prius eorum propositum simili studio et conuersatione suscipere, et tunc demum ea que supra facultatem hominis uidebantur, non solum possibilia, uerum etiam suauissima deprehendet. Sed nunc iam ad collationes eorum et instituta properemus.



COLLATIO PRIMA, Que est prima abbatis Moysis. DE MONACHI INTENTIONE AC FINE.



CAPUT PRIMUM. De habitatione Scythi, et proposito abbatis Moysis.


Cum [a 1Kb] in eremo Scythi, ubi monachorum probatissimi  patres, et [b 1Kb] omnium sanctorum morabatur perfectio, abbatem [c 2Kb] Moysen, qui suauius inter illos egregios flores [d 29Kb] non solum actuali, uerum etiam  theorica uirtute flagrabat, institutione eius fundari cupiens expetissem, una cum sancto [a 1Kb] abbate Germano , pariterque ab eodem abbate edificationis sermonem fusis lacrymis posceremus , tandem fatigatus precibus nostris, ita exorsus est.



CAPUT II. De interrogatione abbatis Moysis querentis qui monacho scopos, uel quis sit finis.

Omnes, inquit, artes ac discipline [b 22Kb] scopon quemdam, id est, destinationem et telos, hoc est, finem proprium habent: ad quem respiciens uniuscuiusque artis industrius appetitor, cunctos labores et pericula dispendiaque uniuersa equanimiter libenterque sustentat. Nam et agricola nunc torridos solis radios, nunc pruinas et glaciem non declinans,  terram infatigabiliter scindit, et indomitas agri glebas frequenti uomere subigit, dum scopon seruat, ut  eam cunctis sentibus expurgatam, uniuersisque graminibus absolutam in modum solubilis arene exercendo comminuat: finem, id est, perceptionem copiosarum frugum et exuberantium segetum, non alias adepturum se esse operis ac sudoris sui ratione confidens, quo uel ipse deinceps uitam securus exigere, uel suam possit amplificare substantiam. Referta etiam frugibus horrea libenter exhaurit, easque putribus sulcis instanti labore commendat, presentem diminutionem futurarum messium contemplatione [Lips. in marg. compensatione] non sentiens. Illi etiam qui negotiationum solent exercere commercia, non incertos pelagi timent casus, non ulla discrimina perhorrescunt, dum ad finem questus spe pretii prouocantur. Nec non etiam hi  qui militie mundialis ambitione inflammantur, dum prospiciunt honorum ac potentie finem, peregrinationum exitia [Lips. in marg. exsilia] ac pericula non sentiunt, nec presentibus erumnis bellisque franguntur, dum propositum sibi dignitatis finem cupiunt obtinere. Habet ergo et nostra professio scopon proprium ac finem suum, pro quo labores cunctos non solum infatigabiliter, uerum etiam gratanter impendimus, ob quem nos ieiuniorum inedia non fatigat, uigiliarum lassitudo delectat, lectio ac meditatio Scripturarum continuata non satiat, labor etiam incessabilis, nuditasque et omnium rerum priuatio, horror quoque huius uastissime solitudinis non deterret. Ob quem uos ipsi procul dubio parentum spreuistis affectum et patrium solum ac delicias  mundi tot pertransitis regionibus despexistis, ut ad nos homines rusticos et [c 16Kb] idiotas, atque in hoc eremi  squalore degentes peruenire possetis. Propter quod respondete, inquit, mihi que sit destinatio uestra, uel finis, qui ad hec omnia libentissime sustinenda uos prouocat.



CAPUT III. De responsione nostra.

Et cum persisteret nostram elicere super hac interrogatione sententiam, respondimus: Regni celorum causa hec cuncta tolerari.



CAPUT Iu. Interrogatio Moysis super propositione predicta.

Ad quod ille: Bene, inquit, et argute de fine dixistis: [a 2Kb] qui [Lips. in marg. quis] uero debeat scopos noster esse, id est, destinatio, cui iugiter inherentes finem ualeamus attingere, pre omnibus nosse  debetis. Et cum ignorationem confessi simpliciter fuissemus, adiecit: In omni, ut dixi, arte ac disciplina precedit quidam scopos, id est, anime destinatio, siue incessabilis mentis intentio, quam nisi quis omni studio perseuerantiaque seruauerit, nec ad finem desiderati fructus poterit peruenire. Nam, ut dixi, agricola finem habens secure copioseque uiuendi in prouentu segetum fecundarum, scopon, id est, destinationem gerit, agrum suum sentibus cunctis expurgare, eumque uniuersis infructuosis uacuare graminibus, nec aliter se quieti finis opulentiam adepturum esse confidit, nisi id quod usu obtinere desiderat, quadam prius operis ac spei sue ratione possideat. Negotiator quoque comparandarum  mercium desiderium non deponit, per quod possit questuosius diuitias congregare: quia frustra concupisceret lucrum, nisi uiam qua ad id tenderet, elegisset; et qui certis quibusque dignitatibus mundi huius cupiunt honorari, cui se officio uel ordini debeant mancipare, ante proponunt, ut per legitimum spei tramitem finem quoque ualeant desiderate dignitatis attingere. Itaque et uie nostre finis quidem est regnum Dei: qui [Lips. in marg. quid] uero sit scopos, debet diligenter inquiri; qui si nobis similiter  compertus non fuerit, frustra nitendo fatigabimur, quia sine uia tendentibus labor est itineris, non profectus. Ad quod obstupescentibus nobis senex intulit: Finis quidem nostre professionis, ut diximus, regnum Dei, seu regnum celorum est: destinatio uero nostra, id est, scopos, puritas est cordis, sine qua ad illum finem impossibile est quempiam peruenire. In hac ergo destinatione defigentes nostre directionis obtutus, uelut ad certam lineam, cursum rectissimum dirigimus [Lips. in marg. dirigamus]. Ac si paululum quid ab hac cogitatio nostra deflexerit, ad contemplationem eius illico recurrentes, rursus eam uelut ad quamdam normam rectissime corrigamus; que semper omnes conatus nostros ad unum hoc reuocans signum, arguet [Lips. in marg. arguit] statim si a proposita directione mens nostra  uel paululum deuiauerit.



CAPUT u. Quod ad scopum aliquem collimare oporteat, alio probat exemplo.

Quemadmodum hi quibus usus est bellica tela tractandi, cum ante regem mundi huius artis sue cupiunt peritiam demonstrare, in paruissima quadam scutula, que depicta in se continet premia, iacula uel sagittas intorquere contendunt, certi quod non alias nisi destinationis sue linea ad finem possint desiderati premii peruenire; quo tum demum utique potientur, cum propositum scopon ualuerint obtinere; qui si forte ab eorum fuerit subtractus intuitu, quantumlibet a recto tramite cassa imperitorum deerret intentio, excidisse se tamen a disciplinate  linee directione non sentient, quia nullum habent certum signum quod uel peritiam directionis probet, uel arguat prauitatem: et ideo cum inutiles in era uacuum iactus effuderint, in quo peccauerint, quoue decepti sint, diiudicare non possunt, quippe quos nullum accusat indicium, quantum a directione discesserint, nec quo deinceps corrigere uel reuocare debeant, lineam discipline docere potest [b 17Kb] passiuus obtutus. Ita igitur et nostri propositi finis quidem,  secundum Apostolum, uita eterna est, ita eodem pronuntiante: Habentes quidem fructum uestrum [a 21Kb] in sanctificatione, finem uero uitam eternam . Scopos uero est puritas cordis, quam sanctificationem non immerito nuncupauit, sine qua predictus finis non poterit apprehendi. Ac si dixisset aliis uerbis: Habentes quidem scopon uestrum in cordis puritate, finem uero uitam eternam; de qua destinatione alibi docens nos idem beatus Apostolus, ipsum nomen, id est, scopon significanter expressit, ita dicens: Que posteriora sunt obliuiscens, ad ea uero que priora sunt extendens me, [b 18Kb] ad destinatum persequor brauium superne uocationis Domini . Quod euidentius [c 1Kb] in Greco ponitur, , id est, secundum destinationem prosequor. Tamquam  si dixisset: Hac destinatione qua illa que posteriora sunt obliuiscor, id est, anterioris hominis uitia, ad finem brauii celestis peruenire contendo. Quidquid ergo nos ad hunc scopon, id est, puritatem cordis potest dirigere, tota uirtute sectandum est; quidquid autem ab hac retrahit, ut perniciosum ac noxium deuitandum. Pro hac enim uniuersa toleramus et agimus. Pro hac, parentes, patria, dignitates, diuitie, delicie mundi huius, et uoluptas uniuersa contemnuntur, ut scilicet puritas cordis perpetua retineatur. Hac itaque nobis destinatione proposita semper actus nostri et cogitationes ad eam obtinendam rectissime dirigentur. Que si pre oculis nostris iugiter statuta non fuerit, non solum cunctos labores nostros uacuos pariter atque instabiles reddens, incassum eos  ac sine ullo emolumento compellet effundi; sed etiam cogitationes omnes diuersas sibique contrarias suscitabit. Necesse est enim mentem, quo recurrat, cuiue principaliter inhereat non habentem, per singulas horas atque momenta pro incursuum uarietate mutari, atque ex his, que extrinsecus accidunt, in illum statum continuo transformari, qui sibi primus occurrerit.



CAPUT uI. De his, qui abrenuntiantes mundo, ad perfectionem sine caritate contendunt.


Hinc namque est, quod nonnullos mundi huius maximas facultates, et non solum multa auri atque argenti talenta, uerum etiam prediorum magnificentiam contemnentes, post hec uidimus pro [d 1Kb] scalpello, pro graphio, pro acu, pro calamo commoueri. Qui si contemplationem cordis mundi fixam tenerent, numquam utique pro paruis rebus admitterent, quod ne pro magnis ac pretiosis incurrerent opibus, easdem penitus abiicere maluerunt. Nam et plerumque nonnulli tanto zelo codicem seruant, ut eum ne leuiter legi quidem, uel contingi ab aliquo patiantur,  et inde occasiones impatientie ac mortis incurrunt, unde monentur stipendia patientie et caritatis acquirere. Cumque omnes diuitias suas pro Christi amore disperserint, pristinum tamen cordis affectum in rebus minimis retentantes, et pro ipsis nonnumquam [e 1Kb] mobiliter irascentes, ueluti qui non habeant apostolicam caritatem, ex omnibus infructuosi sterilesque redduntur. Quod in spiritu B. Apostolus preuidens, Et si distribuero, inquit, in cibos pauperum omnes facultates meas, et tradidero corpus meum ut ardeam, caritatem autem non habeam, nichil mihi prodest . Unde liquido comprobatur perfectionem non statim nuditate, nec priuatione omnium facultatum, seu dignitatum abiectione contingi, nisi fuerit [Lips. in marg. nisi presto fuerit] caritas  illa, cuius Apostolus membra describit in ueritate possessa, que in sola cordis puritate consistit. Nam quid est aliud, non emulari, non inflari, non irritari, non agere perperam, non querere que sua sunt, non gaudere super iniquitate, non cogitare malum, et reliqua, nisi cor perfectum ac mundissimum Deo semper offerre, et intactum a cunctis perturbationibus custodire?



CAPUT uII. De appetenda tranquillitate cordis.


Omnia igitur huius gratia gerenda appetendaque sunt nobis; pro hac solitudo sectanda est, pro hac ieiunia, uigilias, labores, corporis nuditatem, lectionem, ceterasque uirtutes debere nos suscipere nouerimus: ut scilicet per illas ab uniuersis passionibus noxiis illesum parare cor nostrum et conseruare possimus, et ad perfectionem caritatis istis gradibus innitendo conscendere, et non propter has obseruantias, si forte honesta ac necessaria occupatione preuenti, [a 2Kb] solemnitatem nostre districtionis non potuerimus implere, incidamus in tristitiam, uel iram, siue indignationem, ob que expugnanda illud quod pretermissum est, fueramus acturi. Non enim tantum  est. lucrum ieiunii, quantum ire dispendium: nec tantus lectione capitur fructus, quantum contemptu fratris incurritur detrimentum. Ea igitur que sequentia sunt, id est, ieiunia, uigilie, anachoresis, meditatio Scripturarum, propter principalem scopon, id est, puritatem cordis, quod est caritas, nos conuenit exercere, et non propter illa principalem hanc perturbare uirtutem; qua in nobis integra, illesaque durante, nichil oberit, si aliquid eorum que sequentia sunt, pro necessitate fuerit pretermissum. Siquidem nec proderit uniuersa fecisse, dempta [Al. non adepta, ubi adempta] hac quam diximus principali causa, cuius obtentu sunt omnia peragenda. Ob hoc enim quis ferramenta cuiuslibet artis instituere sibimet  ac preparare festinat, non ut ea possideat otiosa, nec ut emolumenti illius fructum qui speratur ex ipsis, in nuda instrumentorum possessione constituat; sed ut eorum ministerio peritiam finemque illius discipline, cuius hec adiumenta sunt efficaciter apprehendat. [b 3Kb] Igitur ieiunia, uigilie, meditatio Scripturarum, nuditas, ac priuatio omnium facultatum, non perfectio, sed perfectionis instrumenta sunt, quia non in ipsis consistit discipline illius finis, sed per illa peruenitur ad finem. Incassum igitur hec exercitia molietur, quisquis his uelut summo bono contentus, intentionem sui cordis huc usque defixerit, et non ad capiendum finem, propter quem hec appetenda sunt, omne studium uirtutis extenderit: habens quidem discipline illius instrumenta; finem  uero, in quo omnis fructus consistit, ignorans. Quidquid igitur potest istam mentis nostre puritatem tranquillitatemque turbare, quamuis utile ac necessarium uideatur, ut noxium deuitandum est. Hac enim norma et errorum peruagationumque omnium dispositiones [Al. terrenarum peruagationum omnium dispersiones] poterimus euadere, et desideratum finem linea certe directionis attingere.



CAPUT uIII. De principali conatu erga diuinarum rerum contemplationem, et similitudine Marie et Marthe.

Hic ergo nobis principalis debet esse conatus, hec immobilis destinatio cordis iugiter affectanda, [c 1Kb] ut diuinis rebus ac Deo mens semper inhereat,  quidquid ab hac diuersum est, quamuis magnum, secundum tamen, aut etiam infimum, seu certe noxium iudicandum est. [a 2Kb] Huius mentis uel actus figura etiam in Euangelio per Martham et Mariam pulcherrime designatur. Cum enim Martha sancto utique ministerio deseruiret, utpote que ipsi Domino, eiusque discipulis ministrabat; et Maria spiritali tantummodo intenta doctrine, Iesu pedibus inhereret, quos osculans bone confessionis liniebat unguento, prefertur tamen a Domino, quod et meliorem elegerit partem, et eam que ab ea non possit auferri . Nam cum laboraret Martha pia sollicitudine ac dispensatione distenta, solam se uidens ad tantum ministerium non posse sufficere, adiutorium sororis a Domino postulabat, dicens:  [b 1Kb] Non est tibi cure, quia soror mea reliquit me solam ministrare? Dic ergo illi ut me adiuuet. Utique non ad uile opus, sed ad laudabile eam ministerium prouocabat. Et tamen quid audit a Domino? Martha, Martha, sollicita es, et turbaris erga plurima. [c 16Kb] Paucis uero opus est, aut etiam uno; [d 16Kb] Maria bonam partem  elegit, que non auferetur ab ea. uidetis ergo principale bonum [e 8Kb] in theoria sola, id est, in contemplatione diuina Dominum posuisse. Unde ceteras uirtutes licet necessarias et utiles pronuntiemus, secundo tamen gradu censendas esse decernimus, quia uniuerse huius unius parantur obtentu. Dicens enim Dominus, sollicita es, et turbaris circa plurima, paucis uero opus est, aut etiam uno, summum bonum non in actuali, quamuis laudabili opere, et multis fructibus abundanti, sed in sua [Lips. in marg. sui] contemplatione, que uere simplex et una est, collocauit: paucis opus esse pronuntians ad perfectam beatitudinem, id est, illam theoriam, que prius in paucorum seruatur consideratione sanctorum: a quorum contemplatione conscendens is qui  adhuc in profectu [Lips in marg. prouectu] positus est, ad illud quoque quod dicitur unum, id est, Dei solius intuitum, ipso adiuuante perueniet: ut scilicet etiam sanctorum actus ac ministeria mirifica supergressus, solius Dei iam pulchritudine scientiaque pascatur. Maria ergo bonam partem elegit, que non  auferetur ab ea. Et hoc diligentius intuendum est: Nam cum dixit, Maria bonam partem elegit, licet taceat de Martha, et nequaquam eam uituperare uideatur; illam tamen laudans, [a 1Kb] hanc inferiorem esse pronuntiat. Rursum cum dicit, que non auferetur ab ea, ostendit quod ab hac sua portio possit auferri: nec enim ministerium corporale cum homine poterit iugiter permanere: illius uero studium nullo fine prorsus edocet posse finiri.



CAPUT IX. Interrogatio, quomodo uirtutum functiones cum hominibus non perseuerent.

[b 2Kb] Germanus: Ad quod nos ualde permoti, quid ergo, diximus, labor ieiuniorum, lectionis instantia, opera misericordie, iustitie, pietatis, et humanitatis  auferentur a nobis, et non permanebunt cum auctoribus suis? Presertim cum ipse Dominus retributionem regni celorum his operibus repromittat, dicens: uenite, benedicti Patris mei, possidete regnum uobis paratum a constitutione mundi: Esuriui enim, et dedistis mihi manducare: Sitiui, et dedistis mihi bibere, etc. . Quomodo ergo auferentur hec que introducunt factores suos in regnum celorum?



CAPUT X. Responsio, quod non sit earum merces, sed actio cessatura.


Moyses: Nec ego dixi mercedem boni operis auferendam, dicente eodem Domino, Qui potum dederit uni ex minimis istis calicem aque frigide tantum in nomine discipuli, amen dico uobis, non perdet mercedem suam . [c 3Kb] Sed actionem dico, quam uel necessitas corporalis, uel impugnatio carnis, seu mundi huius inequalitas administrari exigit, auferendam. Nam lectionis instantia uel ieiuniorum afflictio, ad emundationem cordis et castigationem carnis, in presenti tantummodo utiliter exercentur, donec caro concupiscit aduersus spiritum ; que nonnumquam  ab his qui labore nimio, seu egritudine corporis, senioue defessi sunt, etiam in presenti uidemus auferri, nec ab homine posse iugiter exerceri. Quanto magis ergo hec in futuro cessabunt, cum corruptibile hoc induerit incorruptionem, corpusque istud quod nunc animale est, surrexerit spiritale, et ceperit caro non esse iam talis ut aduersus spiritum concupiscat! De quibus etiam beatus Apostolus manifeste pronuntiat. [d 1Kb] Corporalis, inquiens, exercitatio  ad modicum utilis est; pietas autem, que sine dubio caritas intelligitur, ad omnia utilis est, promissionem habens uite que nunc est, et future . Que ergo dicitur ad modicum esse utilis, manifeste pronuntiatur nec per omne tempus exerceri, nec summam perfectionem per se solam laboranti posse conferre. Modicum quippe ad utrumque referri potest, id est, uel ad breuitatem temporis, quod scilicet homini tam in presenti quam in futuro exercitatio corporalis ceterna esse non possit, uel certe ad paruitatem utilitatis que de carnali exercitatione conquiritur, eo quod afflictio corporalis initia quedam profectus, non ipsam perfectionem caritatis pariat, que promissionem habet uite presentis et future. Et idcirco exercitia operum predictorum necessaria  esse censemus, quia sine ipsis ad caritatis fastigia non possit ascendi. Hec etiam que dicitis [a 1Kb] opera pietatis ac misericordie necessaria sunt in hoc tempore, dum adhuc inequalis diuersitas dominatur, quorum ne hic quidem exspectaretur operatio, nisi inopum, indigentium infirmorumque pars maxima redundaret: [b 1Kb] que iniquitate hominum facta est, eorum scilicet qui ea que omnibus a communi creatore concessa sunt, in suos tantum occupant usus, nec tamen utenda tenuerunt. Donec ergo in hoc mundo inequalitas ista grassatur, erit hec actio necessaria et utilis exercenti: restituens quidem bono affectui et pie uoluntati retributionem hereditatis eterne, ipsa uero in futuro seculo parilitate regnante  cessabit: cum iam non fuerit inequalitas propter quam debeant hec exerceri, sed cuncti ab hac multiplici, id est, actuali operatione ad caritatem Dei et diuinarum rerum contemplationem perpetua cordis puritate transibunt; cui se hi quibus cura est uel scientie uel mentis emundationi insistere, iam in hoc seculo constituti, elegerunt omni conatu ac uiribus mancipare; illi scilicet semetipsos officio adhuc in carne corruptionis positi deputantes, in quo erunt corruptione deposita, permansuri, peruenientes ad illam promissionem Domini Saluatoris, qua dicitur: Beati mundo corde, quoniam ipsi Deum uidebunt .



CAPUT XI. De caritatis perpetuitate.

 Et quid miramini, si illa officia superius comprehensa transibunt, cum sanctus Apostolus etiam sublimiora Spiritus sancti carismata transitura describat, solam uero caritatem designet sine fine mansuram? Siue, inquiens, [c 2Kb] prophetie euacuabuntur, siue lingue cessabunt, siue scientia destruetur . De hac autem: Charitas numquam [d 9Kb] excidet . Omnia namque dona pro usu ac necessitate tribuuntur [Lips. in marg. distribuuntur] ad tempus, consummata dispensatione mox proculdubio transitura. Charitas uero nullo intercipietur tempore: non solum enim in presenti mundo utiliter operatur in nobis, sed etiam in futuro sarcina corporee necessitatis abiecta, efficacior multo atque excellentior  permanebit, nullo umquam corrumpenda defectu, sed per incorruptionem perpetuam flagrantius Deo, atque intentius adhesura.



CAPUT XII. Interrogatio de perseuerantia spiritalis theorie.

Germanus: Quis ergo potest, fragili carne circumdatus, ita esse huic theorie semper affixus, ut numquam cogitet de fratris aduentu, de uisitatione infirmi, de opere manuum, uel certe de humanitate, uel peregrinis, uel aduenientibus exhibenda? Postremo quis non interpelletur corporis ipsius prouisione uel cura? aut quemadmodum mens, uel in quo illi inuisibili et incomprehensibili Deo ualeat inseparabiliter coherere, cupimus edoceri.



CAPUT XIII. Responsio de directione cordis in Deum, et de regno Dei et diaboli.


Moyses: Inherere quidem Deo iugiter et contemplationi eius, quemadmodum dicitis, inseparabiliter copulari, impossibile est homini ista carnis fragilitate circumdato. uerum oportet nos scire ubi mentis nostre intentionem debeamus habere defixam, et ad quam destinationem semper anime nostre reuocemus intuitum: quam cum potuerit obtinere mens, gaudeat, et a qua distractam se doleat atque suspiret; totiesque se a summo bono sentiat recidisse, quoties se ab illo intuitu deprehenderit separatam: fornicationem iudicans uel momentaneum a Christi contemplatione discessum. A quo cum deuiauerit  paululum noster obtutus, rursus ad eum cordis oculos retorquentes, uelut rectissima linea mentis aciem reuocemus. Totum namque in anime consistit recessu. Unde expulso diabolo, ac nequaquam in ea iam regnantibus uitiis, consequenter regnum Dei fundatur in nobis, dicente Euangelista: Regnum Dei non ueniet cum obseruatione, neque dicent: Ecce hic aut ecce illic est. Amen enim dico uobis quia [a 2Kb] regnum Dei intra uos est . Intra nos uero nichil aliud esse potest quam scientia aut ignoratio ueritatis, et uel uitiorum amicitia, uel uirtutum: per que aut diabolo aut Christo regnum paramus in corde. Cuius etiam regni qualitatem describit Apostolus dicens: Non enim regnum Dei est esca et potus, sed iustitia, et pax, et gaudium in Spiritu sancto . Itaque si regnum  Dei intra nos est, et ipsum regnum Dei iustitia, et pax, et gaudium est; ergo qui in istis commoratur, sine dubio in regno Dei est; et e contrario illi  qui in iniustitia, et discordia, et tristitia mortem operante, uersantur, in regno diaboli et in inferno ac morte sunt constituti. His enim indiciis uel Dei uel diaboli regnum discernitur. Et reuera si sublimi mentis intuitu consideremus statum illum in quo degunt celestes superneque uirtutes, que uere in regno Dei sunt, quis status alius esse credendus est quam perpetua iugisque letitia? Quid enim tam proprium uere beatitudini, tamque conueniens, quam tranquillitas iugis et gaudium sempiternum? Et ut hoc ipsum quod dicimus, ita esse, non mea coniectura, sed ipsius Domini auctoritate certius instruaris, audi eum qualitatem et statum regni illius apertissime describentem: Ecce, inquit, ego creo celos nouos, terram nouam, et non erunt in memoria priora,  neque ascendent super cor; sed gaudebitis et exsultabitis usque in sempiternum in his que ego creo . Et rursum: Gaudium et letitia inuenietur in ea, gratiarum actio, et uox laudis, et erit mensis ex mense, et sabbatum ex sabbato . Et iterum: Gaudium et letitiam obtinebunt, fugiet dolor et gemitus . Et si adhuc clarius de illa conuersatione et ciuitate sanctorum uultis agnoscere, attendite que ad ipsam Ierusalem uoce Domini dirigantur: Et ponam, inquit, uisitationem tuam pacem, et prepositos tuos iustitiam; non audietur ultra iniquitas in terra tua, uastitas et contritio in terminis tuis, et occupabit salus muros tuos, et portas tuas laudatio. Non erit tibi amplius sol ad lucendum per diem, nec splendor lune illuminabit te, sed erit tibi Dominus in lucem  sempiternam, et Deus tuus in gloriam tuam: non occidet ultra sol tuus, et luna tua non minuetur; sed erit Dominus in lucem sempiternam, et complebuntur dies luctus tui . Et idcirco beatus Apostolus non generaliter, neque simpliciter omne gaudium regnum Dei pronuntiat, sed signanter ac specialiter illud solum quod in Spiritu sancto est . Nouit enim esse aliud quoque uituperabile gaudium, de quo dicitur, Mundus iste gaudebit . Et, ue uobis qui ridetis, quia plorabitis . [b 1Kb] Regnum sane celorum tripliciter accipiendum est. Aut quo regnaturi sunt celi, id est, sancti in aliis subditis, secundum illud: Esto tu super quinque ciuitates, et tu super decem . Illud quoque quod dicitur ad discipulos, Sedebitis super sedes duodecim,  iudicantes duodecim tribus Isrel . Aut ipsi celi incipiant a Christo regnari, [c 1Kb] cum scilicet omnibus ei subiectis ceperit esse omnia in omnibus  Deus . uel certe quod in celis sint cum Domino regnaturi.



CAPUT XIu. De anime perpetuitate.

Quamobrem in hoc corpore constitutus iam nouerit unusquisque illi se religioni uel ministerio deputandum, cuius in hac uita semetipsum participem cultoremque prebuerit; illiusque se etiam in illo perenni seculo consortem futurum esse non ambigat, cui nunc ministrum se sociumque maluerit exhibere, secundum sententiam Domini ita dicentis: Si quis mihi ministrat, me sequatur, et ubi sum ego, illic et minister meus erit . Nam quemadmodum [a 1Kb] Zabuli regnum per conuenientiam [Lips.  in marg. conniuentiam] suscipitur uitiorum, ita regnum Dei per exercitationem uirtutum, puritate cordis ac spiritali scientia possidetur. Ubi autem regnum Dei est, ibi proculdubio et uita habetur eterna; et ubi Regnum Zabuli est, ibi mortem atque infernum esse non dubium est: in quo qui fuerit, nec laudare Dominum potest, secundum Prophete sententiam dicentis: Non mortui laudabunt te, neque omnes qui descendunt in infernum ; sed nos, inquit, qui uiuimus , benedicimus Dominum ex hoc, nunc, et usque in seculum . Non  enim est in morte qui memor sit Dei; in inferno autem  quis confitebitur Domino ? Id est, nemo. Nullus enim, etiam si millies semetipsum uel Christianum esse profiteatur, uel monachum, cum peccat, confitetur Domino. Nullus admittens ea que Dominus exsecratur, reminiscitur Dei; nec seruum se ueraciter profitetur illius, cuius precepta contumaci temeritate contemnit. In qua morte illam uiduam, que est in deliciis, beatus Apostolus esse pronuntiat, uidua, inquiens, que in deliciis est, uiuens mortua est . Sunt ergo multi qui uiuentes in hoc corpore mortui sunt, et in inferno iacentes Deum laudare non possunt; et e contrario sunt qui cum mortui sint corpore, Deum spiritu benedicunt atque collaudant, secundum illud: Benedicite, spiritus  et anime iustorum, Dominum , et, Omnis spiritus laudet Dominum . Et in Apocalypsi, anime occisorum non solum laudare Deum, sed etiam interpellare dicuntur . In Euangelio quoque euidentius Dominus ad Sadduceos: Non legistis, inquit, quod dictum est a Deo dicente uobis, Ego sum Deus Abraham, et Deus Isaac, et Deus Iacob? non est Deus mortuorum, sed uiuentium . Omnes enim ei uiuunt. De quibus et Apostolus, Propter quod, inquit, non confunditur Deus uocari Deus eorum; parauit enim illis ciuitatem . Nam quia [b 12Kb] nec otiose sint post separationem  huius corporis anime, neque nichil sentiant, etiam Euangelii parabola, que de illo paupere Lazaro,  et diuite purpurato profertur, ostendit ; quorum unus beatissimam sedem, id est, sinus  Abrahe requiem promeretur, alius intolerabili ardore eterni ignis exuritur. Si autem et illud quod dicitur ad latronem: Hodie eris mecum in paradiso , uoluerimus intendere, quid aliud manifeste designat, quam perdurare in animabus non solum pristinos intellectus; sed etiam uicissitudine eas congrua pro meritorum actuumque suorum perfrui qualitate? Hoc enim illi nequaquam Deus promisisset, si eius animam nosset post separationem carnis, uel priuandam sensu, uel in nichilum resoluendam; non enim caro eius in paradisum, sed anima erat ingressura cum Christo. Cauenda sane, immo toto horrore est detestanda prauissima hereticorum illa distinctio, qui dum non credunt Christum potuisse eodem die quo in inferna descendit,  etiam in paradiso reperiri, ita distinguunt: [a 1Kb] Amen dico tibi hodie, et interposita distinctione inferunt, mecum eris in paradiso: ut scilicet hec promissio non statim post transitum uite huius impleta, sed post resurrectionis eius aduentum intelligatur implenda. Non intelligentes illud, quod ante resurrectionis sue diem protulit ad Iudeos, qui eum, ut semetipsos, credebant angustiis humanis et carnali infirmitate concludi: Nemo, inquit, ascendit in celum, nisi qui descendit de celo, Filius hominis qui est in celo . Quibus manifeste probatur animas defunctorum [b 1Kb] non solum suis sensibus non priuari, sed ne istis quidem affectibus, id est, spe atque tristitia, gaudio ac metu carere, et ex eis que sibi in illo generali examine reseruantur, quiddam eas iam  incipere pregustare; nec secundum opinionem quorumdam infidelium, in nichilum eas resolui post huius commorationis excessum, sed uiuacius subsistere, Deique laudibus intentius inherere. Et reuera ut sequestratis paulisper testimoniis Scripturarum de  ipsius anime natura secundum mediocritatem sensus nostri paucis aliqua disputemus, nonne ultra omnis ineptie non dicam fatuitatem, sed insaniam est uel leuiter suspicari illam pretiosiorem hominis portionem, [c 1Kb] in qua imago Dei, secundum beatum Apostolum , ac similitudo consistit, deposita hac qua reconditur in presenti sarcina corporali, insensibilem fieri, que omnem rationis uim in se continens etiam mutam atque insensibilem materiam carnis participatione sui facit esse sensibilem? cum utique consequens sit, et hoc rationis ipsius ordo contineat, ut exuta mens ista carnali, qua nunc hebetatur pinguedine, intellectuales uirtutes suas in melius reparet, et puriores eas ac subtiliores recipiat potius quam amittat. In tantum  autem hoc quod dicimus, beatus Apostolus uerum esse cognoscit, ut etiam optet ab hac carne discedere, ut separatione eius enixius ualeat Domino copulari, dicens: [d 1Kb] Desiderium habeo dissolui, et cum Christo esse, multo enim melius , quoniam dum sumus in corpore, peregrinamur a Domino: et idcirco audemus et bonam uoluntatem habemus magis peregrinari a corpore, et presentes esse ad Dominum. Propter quod etiam contendimus, siue absentes, siue presentes placere illi ; commorationem scilicet anime, que in hac carne est, peregrinationem a Domino, atque absentiam a Christo esse pronuntians; eiusque ab hac carne separationem atque discessum, presentiam esse ad Christum tota credulitate confidens. Et euidentius iterum super hoc ipso  uiuacissimo animarum statu idem apostolus, Sed accessistis, inquit, ad Sion montem, et ciuitatem Dei uiuentis Ierusalem celestem, et ad multorum millium angelorum frequentiam, [e 10Kb] et Ecclesiam primitiuorum qui conscripti sunt in celis, [f 10Kb] et spiritus iustorum perfectorum  . De quibus spiritibus in alio loco: Deinde patres, inquit, carnis nostre habuimus eruditiores, et reuerebamur eos; non multo magis subiiciemur patri spirituum, et uiuemus ?



CAPUT Xu. De contemplatione Dei.

Contemplatio [a 1Kb] uero Dei multifarie concipitur. Nam Deus non sola incomprehensibilis illius substantie sue admiratione cognoscitur, quod tamen adhuc in spe promissionis absconditum est; sed etiam creaturarum suarum magnitudine, uel equitatis sue consideratione, uel quotidiane dispensationis auxilio, peruidetur; quando, scilicet, que cum sanctis suis per singulas generationes egerit, mente purissima perlustramus, cum potentiam  ipsius qua uniuersa gubernat, moderatur ac regit, cum immensitatem scientie eius, et oculum quem secreta cordium latere non possunt, trementi corde miramur; cum arenam maris, undarumque numerum dimensum ei cognitumque pauidi cogitamus; cum pluuiarum guttas, cum seculorum horas ac dies, cum preterita, futuraue uniuersa obstupescentes scientie eius assistere contemplamur: cum ineffabilem clementiam eius consideramus, qua innumera flagitia, que singulis quibusque momentis sub ipsius committuntur aspectu, indefessa longanimitate sustentat; cum intuemur uocationem qua nos nullis precedentibus meritis gratia sue miserationis asciuit: cum denique quot occasiones salutis tribuit adoptandis [Lips. in marg. adoptata] cum  quodam admirationis intuemur excessu; quod ita nos nasci precepit, ut ab ipsis cunabulis gratia nobis legisque sue notitia traderetur, quod ipse aduersarium  uincens in nobis pro solo bone uoluntatis assensu, eterna beatitudine ac perpetuis nos premiis munerat; cum postremo dispensationem sue Incarnationis pro nostra salute suscepit, ac mirabilia mysteriorum suorum in cunctis gentibus dilatauit. Sunt autem alie quoque huiusmodi contemplationes innumere, que pro qualitate uite ac puritate cordis in nostris sensibus oriuntur, quibus Deus uel uidetur mundis obtutibus, uel tenetur. Quas profecto nullus perpetuo retentabit, in quo adhuc aliquid carnalium uiuit affectuum; quia non poteris, ait Dominus, uidere faciem meam; [b 2Kb] non enim uidebit me homo, et uiuet , scilicet mundo huic affectibusque terrenis.



CAPUT XuI. Interrogatio de cogitationum mobilitate.


Germanus: Quid ergo est quod etiam nolentibus, immo uero etiam nescientibus nobis ita superflue cogitationes subtiliter ac latenter inherent, ut non solum eas expellere, uerum etiam intelligere ac deprehendere difficultatis immodice sit? Potest ergo mens aliquando ab istis uacua reperiri, et numquam huiuscemodi illusionibus incursari?



CAPUT XuII. Responsio quid possit mens super cogitationum statu, quidue non possit.

Moyses: [c 1Kb] Mentem quidem non interpellari, cogitationibus impossibile est; suscipere uero eas, siue respuere omni studenti possibile est [Lips. in marg. studenti per gratiam Dei possibile est].  Quemadmodum igitur ortus earum non omnino pendet a nobis, [d 1Kb] ita probatio uel electio consistit in  nobis. Nec tamen ex eo quod diximus impossibile esse mentem cogitationibus non adiri, totum uel incursui, uel illis spiritibius tribuendum est qui eas nobis nituntur ingerere; alioquin nec liberum in homine maneret arbitrium, nec in nobis staret nostre correptionis industria [Lips. in marg. correctionis]. Sed est, inquam, nostrum magna ex parte, ut cogitationum qualitas emendetur, et uel sancte ac spiritales in cordibus nostris, uel terrene carnalesque concrescant. Ideo nonnumquam frequens lectio et iugis adhibetur meditatio Scripturarum, ut exinde nobis spiritalis memorie prebeatur occasio. Idcirco decantatio crebra Psalmorum, ut assidua nobis exinde subministretur compunctio. Idcirco uigiliarum ac ieiuniorum orationumque sedulitas adhibetur, ut extenuata  mens non terrena sapiat, sed celestia contempletur. Quibus rursum negligentia irrepente cessantibus, [a 1Kb] necesse est ut mens uitiorum squalore concreta in carnalem partem mox inclinetur et corruat.



CAPUT XuIII. Comparatio aquarie mole et anime.

[b 2Kb] Quod exercitium cordis non incongrue molarum similitudini comparatur quas meatus aquarum preceps impetu rotante prouoluit. Que nullatenus quidem cessare possunt ab opere suo aquarum impulsibus circumacte; in eius uero qui preest situm est potestate, utrumnam triticum molat, an hordeum loliumue comminuat. Illud namque est proculdubio commolendum, quod ingestum ab illo fuerit cui operis  illius cura commissa est. Ita igitur etiam mens per uite presentis incursus, undique ingruentibus  tentationum torrentibus, circumacta, uacua quidem cogitationum estibus esse non poterit; quales uero uel admittere, uel parare sibi debeat, studii ac [c 1Kb] diligentie sue prouidebit industria. Si enim, ut diximus, ad sanctarum Scripturarum meditationem iugiter recurramus, ac memoriam nostram ad recordationem spiritalium rerum et desiderium perfectionis, spemque future beatitudinis erigamus, necesse est ut orte cogitationes exinde spiritales, in his que meditati sumus mentem faciant immorari. Sin uero desidia seu negligentia superati, uitiis et otiosis confabulationibus occupemur, seu curis mundanis et superfluis sollicitudinibus implicemur, consequenter exinde, uelut [d 6Kb] quedam zizaniorum species generata, operationem quoque nostro cordi noxiam  ministrabit; et secundum sententiam Domini Saluatoris, ubi fuerit thesaurus operum nostrorum seu intentionis nostre, ibi et cor nostrum necessario permanebit .



CAPUT XIX. De tribus cogitationum nostrarum principiis.

Illud sane pre omnibus nosse debemus, [e 1Kb] tria cogitationum nostrarum esse principia, id est, ex Deo, ex diabolo et ex nobis. Ex Deo quidem sunt, cum Spiritus sancti illustratione nos uisitare dignatur, erigens nos ad sublimiorem profectum, et in quibus uel minus acquisiuimus, uel desidiose agentes superati sumus, saluberrima compunctione castigat; uel cum reserat nobis celestia sacramenta, et propositum  nostrum ad meliores actus uoluntatemque conuertit, ut ibi, cum [f 3Kb] rex Assuerus castigatus a Domino,  libros annales instigatur inquirere, quibus Mardochei beneficia recordatus, summi eum gradu honoris exaltat, ac protinus crudelissimam super nece gentis Iudee sententiam reuocat . uel cum Propheta commemorat, Audiam quid loquatur in me Dominus Deus . Alius quoque, Et dixit, inquit, angelus qui loquebatur in me . uel cum Filius Dei uenturum se una cum Patre, et mansionem apud nos facturum esse promittit . Et, Non estis uos, inquit, qui loquimini, sed Spiritus Patris uestri qui loquitur in uobis . Et uas electionis, Experimentum eius queritis qui in me loquitur Christus ? [a 2Kb] Ex diabolo uero cogitationum nascitur series, cum subuertere nos tam uitiorum oblectatione, quam etiam occultis conatur insidiis, subtilissima calliditate  mala pro bonis fraudulenter ostentans, et transfigurans se nobis in angelum lucis . uel cum euangelista refert: Et cena facta, [b 1Kb] cum diabolus iam misisset in cor Iude Simonis Scarioth, ut traderet Dominum . Et iterum: Post buccellam. inquit, introiuit in illum Satanas . Petrus quoque ad Ananiam, Quare, ait, tentauit Satanas cor tuum, mentiri te Spiritui sancto ? Et illud quod in Euangelio, et multo ante per Ecclesiastem predictum legimus: Si Spiritus potestatem habentis  ascenderit super te, locum tuum ne dimittas . Illud quoque quod dicitur ad Deum contra Achab in tertio Regum libro ex persona spiritus immundi: Egrediar et ero spiritus mendax in ore omnium prophetarum eius . [c 1Kb] Ex nobis autem oriuntur, cum naturaliter ea que gerimus, uel gessimus, uel audiuimus, recordamur . De quibus beatus Dauid, Cogitaui, inquit, dies antiquos, et annos eternos in mente habui, et meditatus sum nocte cum corde meo, et exercitabar, et scopebam spiritum meum . Et iterum, Dominus scit cogitationes hominum, quoniam uane sunt . In Euangelio quoque Dominus ad Phariseos, Quid cogitatis mala in cordibus uestris ?



CAPUT XX. Docet ex similitudine probati trapezite quomodo cogitationes nostre discernende sint.


Hanc igitur oportet tripartitam rationem nos iugiter obseruare, et uniuersas cogitationes que emergunt in corde nostro, sagaci discretione discutere, origines earum et causas auctoresque primitus indagantes, ut quales nos eis prebere debeamus, ex illorum merito qui eas suggerunt, considerare possimus, [d 153Kb] ut efficiamur secundum preceptum Domini  probabiles trapezite. [a 14Kb] Quorum summa peritia est, ac disciplina, probare quodnam sit aurum purissimum, et, ut uulgo dicitur, [b 21Kb] obrizum, quodue sit minus purgatione ignis excoctum; ereo quoque uilique denario, si pretiosum numisma sub colore auri fulgentis imitetur, prudentissima discretione non  falli, et non solum numismata tyrannorum uultus exprimentia sapienter agnoscere; sed etiam illa que sunt ueri quidem regis imagine, sed non legitime figurata, peritia sagaciore discernere. Deinde ne quid illis a legitimo pondere diminutum sit, censura trutine diligenter inquirere [c 3Kb] . Que omnia nos quoque debere  spiritaliter obseruare euangelicus sermo sub huius nominis demonstrat exemplo. Primum, ut quidquid cordibus nostris irrepserit, uel si quod nobis dogma fuerit intromissum, utrumnam sit diuino illo et celesti Spiritus sancti igne purgatum, an ad Iudaicam superstitionem pertinens, seu de secularis philosophie tumore descendens, in superficie tantum preferat pietatem, diligentissime perscrutemur. Quod ita poterimus implere, si illud Apostolicum fecerimus, [a 11Kb] Nolite omni spiritui credere, sed probate spiritus si ex Deo sint . Quo genere sunt  illi quoque decepti, qui post professionem monachi, nitore sermonis, et quibusdam sunt philosophorum dogmatibus illecti, que prima fronte piis quibusdam sensibus ac religioni consonis audientes, uelut auri fulgore fallentia, quos semel superficie illexerant, uelut numismatibus ereis falsisque deceptos, perpetuo nudos ac miseros reddiderunt, uel ad seculi eos strepitum reuocantes, uel [b 1Kb] ad hereticos errores ac presumptiones tumidas pertrahentes. Quod etiam [c 1Kb] Achan in libro Iesu Naue [d 1Kb] legimus fuisse perpessum, qui de castris Allophylorum [e 15Kb] reguiam auream  concupiscens atque furatus, [a 2Kb] anathemate percuti, atque eterna meruit morte damnari . Secundo sollicite nos explorare conuenit, ne auro purissimo Scripturarum praua interpretatio coaptata metalli pretiositate nos fallat. In quo etiam Domino Saluatori callidissimus diabolus: uelut homini simplici, tentauit imponere, dum ea que generaliter sunt super omnium iustorum personis intelligenda, maliuola interpretatione corrumpens, specialiter huic qui angelorum custodia non egebat, conatur aptare, dicens: Quia [b 2Kb] angelis suis mandauit de te, ut custodiant te in omnibus uiis tuis, in manibus portabunt te, ne umquam offendas ad lapidem pedem tuum : pretiosa scilicet eloquia Scripturarum callida assumptione conuertens, et ad contrarium noxiumque sensum detorquens, ut imaginem tyrannici  uultus sub colore nobis auri fallentis obiiciat, siue cum [c 34Kb] paracharagmis nos conatur illudere, quoddam scilicet pietatis opus admonens affectandum, quod non de legitima seniorum procedens moneta, sub pretextu uirtutum ducit ad uitia, uel immoderatis incompetentibusque ieiuniis seu uigiliis nimiis, uel orationibus inordinatis, uel incongrua lectione decipiens, ad noxium pertrahit finem. uel cum intercessiones ac uisitationes pias persuadet impendere, quibus nos a spiritalibus monasterii claustris et secreto amice quietis excutiat, sollicitudines etiam curasque suscipere religiosarum ac destitutarum suggerit feminarum, ut huiusmodi laqueis monachum inextricabiliter irretitum perniciosarum sollicitudinum occupatione distendat. uel certe cum desiderare sanctum clericatus officium sub pretextu edificationis  multorum, et amore lucri spiritalis instigat, per quod nos ab humilitate propositi huius ac districtione diuellat. Que omnia cum sint nostre saluti professionique contraria, tamen uelamine quodam misericordie ac religionis obtecta, facile imperitos incautosque decipiunt. Imitantur enim numismata ueri regis, quia uidentur ad presens plena pietatis, sed non sunt a legitimis monetariis, id est, probatis et catholicis Patribus figurata; nec de cardinali ac publica collationis eorum prodeunt officina, sed furtim fraude demonum fabricata, non sine detrimento imperitis quibusque et ignorantibus ingeruntur. Que quamuis utilia ac necessaria uideantur ad presens, tamen si soliditatibus professionis nostre incipiant post hoc esse contraria, et totum quodammodo corpus  nostri labefactare propositi, tamquam necessarium quidem, sed scandalizans membrum, et quod dextre manus uel pedis agere uideatur officium, proiici a nobis atque abscindi salubre est. Satius enim est absque unius precepti membro, id est, operatione uel fructu, in ceteris sanum firmumque durare, et tamquam debilem introire in regnum Dei, quam cum soliditate mandati incidere in aliquod scandalum, quod perniciosa consuetudine separatos nos a districtionis regula, atque arrepti propositi disciplina, inducat in tale dispendium, quod nequaquam futura detrimenta compensans, omnes preteritos fructus totumque operationis nostre corpus gehenne faciat ignibus concremari . De generibus istiusmodi illusionum etiam in Prouerbiis eleganter  exprimitur: [a 1Kb] Sunt uie que uidentur recte esse  uiro: nouissima autem earum uenient in profundum inferni . Et iterum: [b 50Kb] Malignus nocet cum se miscuerit iusto , id est, diabolus decipit cum fuerit colore sanctitatis obtectus. Odit autem sonum tutele, id est, discretionis uim, que de seniorum uerbis ac monitione procedit.



CAPUT XXI. De illusione abbatis Ioannis.

In quo etiam [c 1Kb] abbatem nuper Ioannem, qui Lyci commoratur, cognouimus fuisse illusum. Nam cum, exhausto corpore atque defecto, perceptionem cibi biduano ieiunio distulisset, accedenti ei ad refectionem die postero, [d 33Kb] ueniens Zabulus in figura Aethiopis tetri, atque ad eius genua prouolutus, Indulge, inquit, mihi, quia ego tibi hunc laborem indixi. Itaque  ille uir tantus et in discretionis ratione perfectus, sub colore continentie incongruenter exercitate intellexit se ob hoc calliditate diaboli circumuentum, talique distentum ieiunio, ut lassitudinem non necessariam, immo etiam spiritui nocituram, fatigato corpori superponeret: [e 1Kb] paracharagmo scilicet illusus numismate, dum in illo ueri regis imaginem ueneratus, parum discutit an esset legitime figuratum. [f 1Kb] Ultima uero obseruatio huius probabilis trapezite, quam de inquisitione ponderis esse prediximus, taliter a nobis implebitur, si quidquid gerendum cogitatio nostra suggesserit, [g 13Kb] omni scripulo [Lips. in marg. scrupulo] retractantes, atque in nostri pectoris trutina collocantes, equilibratione iustissima perpendamus, an plenum sit honestate communi, an timore  Dei sit graue, si integrum sensu, si humana ostentatione  aut aliqua nouitatis presumptione sit leue; si meriti eius pondus inanis cenodoxie non imminuerit, uel arroserit gloria. Et sic ea protinus ad publicum appendentes examen, id est, ad prophetarum et apostolorum actus, ac testimonia conferentes, uel tamquam integra atque perfecta, illisque compensantia suscipiamus; uel tamquam imperfecta atque damnosa, nec illorum ponderi consonantia, omni cautione refutemus.



CAPUT XXII. De quadripartita discretionis ratione.

Erit [a 1Kb] ergo hoc quadripartito, quo diximus, modo necessaria nobis ista discretio, id est, primum, ut materia nos auri ueri seu fucati fallentisque non lateat; secundo, ut has easdem cogitationes que  mentiuntur opera pietatis, tamquam adulterina numismata et paracharagmata reprobemus, utpote que falsam imaginem regis non legitime signata contineant; uel illa que in auro pretiosissimo Scripturarum, uitioso et heretico sensu, non ueri regis, sed tyranni preferunt uultum, similiter discernentes refutare possimus; siue illa quorum pondus ac pretium erugo uanitatis arrodens exagio seniorum [b 10Kb] adequari non sinit, ut numismata leuia atque damnosa, minusque pensantia recusemus: ne in illud incidentes quod obseruare tota uirtute precepto Domini commonemur, cunctis laborum nostrorum stipendiis meritisque fraudemur. Nolite, inquit, thesaurizare uobis thesauros in terra, ubi erugo et tinea demolitur, et ubi fures effodiunt et furantur . Quidquid enim contemplatione humane glorie fecerimus, in terra nos thesaurizare secundum Domini sententiam nouerimus, et consequenter illud uelut humi reconditum terreque defossum, uel diuersis demoniis depopulandum, uel edaci cenodoxie erugine consumendum, seu superbie tineis deuorandum, ut ad nullam recondentis utilitatem emolumentumque proficiat. Omnes igitur cordis nostri recessus iugiter perscrutandi sunt, et ascendentium  in eos uestigia indagatione sagacissima retractanda, ne qua forte intellectualis ibidem bestia, uel leo uel draco pertransiens, perniciosa uestigia latenter impresserit, quibus accessus etiam ceteris in abdita pectoris nostri per cogitationum negligentiam prebeatur. Et ita per singulas horas atque momenta terram cordis nostri Euangelico aratro, hoc est, iugi Dominice crucis recordatione sulcantes, uel noxiarum ex nobis ferarum cubilia, uel uirulentorum serpentium exterminare latibula, atque extrudere poterimus.



CAPUT XXIII. De sermone doctoris secundum audientium meritum.

Ad hec obstupefactos nos intuens senex, et ad uerba narrationis sue inexplebili ardore succensos,  pro admiratione desiderii nostri paulisper sermone suspenso, rursus addidit: Quoniam nos, o filii, ad disputationem tam longam uestra sedulitas prouocauit, et ignis quidam collationi nostre feruentiores sensus pro uestro desiderio subministrat, ut ex hoc etiam ipso manifeste contempler in ueritate uos perfectionis sitire doctrinam: uolo uobis adhuc super discretionis eximietate uel gratia, [c 2Kb] que inter cunctas uirtutes arcem ac primatum tenet, pauca disserere, excellentiamque eius et utilitatem non solum quotidianis exemplis, sed etiam antiquis Patrum collationibus ac sententiis approbare. Frequenter namque memini nonnullis huiusmodi sermonem cum gemitu lacrymisque poscentibus, me quoque aliquid eis doctrine conferre cupientem  nullatenus potuisse, et ita in me non solum sensus, uerum etiam ipsum eloquium defecisse, ut non inuenirem quemadmodum eos, uel cum leui consolatione dimitterem. Quibus indiciis euidenter agnoscitur, Domini gratiam pro merito ac desiderio audientium disputantibus aspirare sermonem. Quem quia breuissimum istud, quod superest, noctis spatium non occurrit explere, indulgentes illud potius quieti corporee, cui necesse est totum persolui, si  id quod modicum est fuerit denegatum, plenum narrationis ordinem integro futuri diei seu noctis examini reseruemus. Decet namque discretionis optimos consultores, in hoc primum patefacere sue mentis industriam, et utrum sint uel queant eius capaces esse hoc indicio ac patientia comprobare, ut de illa, que moderationis generatrix est, uirtute tractantes, nequaquam uitium, quod ipsi contrarium est, nimietatis incurrant; uim rationis ac nature eius quam uerbis excolunt, effectu atque opere uiolantes. In hoc ergo nobis discretionis bonum, de qua quantum Dominus dederit, adhuc indagare disponimus, primitus prosit, ut nos de ipsius excellentia et moderatione que prima eidem uirtus inesse cognoscitur,  disserentes, disputationis quoque uel temporis modum non permittat excedere. His itaque beatus Moyses collationi nostre dans finem, adhuc nos auidos ac de suo ore pendentes degustare somnum paulisper hortatus est, [a 13Kb] iisdem ipsis quibus insidebamus, psiathiis admonens incubare, [b 1Kb] embrimiis pariter capiti nostro ceruicalium uice suppositis, grossioribus papyris in longos gracilesque fasciculos coaptatis. Que pedali interuallo pariter colligata nunc quidem humillimum sedile ad scabelli uicem, fratribus in Synaxi considentibus prestant, nunc uero subiecta ceruicibus dormientium prebent capiti non nimie durum, sed tractabile aptumque [c 1Kb] fulcimentum. Ad quos monachorum usus hec idcirco  uel maxime opportuna habentur et congrua, quod non solum sint aliquatenus mollia, paruoque et opere preparentur et pretio, utpote passim papyro emergente per [a 3Kb] Nili fluminis ripas, quam cuique uolenti in usum assumere nemo prohibeat desecare, sed etiam quod ad remouendum, seu cum necesse  fuerit ad mouendum habilis materie leuisque nature sint. Atque ita precepto senis tandem sumus ad degustationem somni onerosa compositi quiete, tam digeste collationis inflammati gaudio, quam repromisse disputationis exspectatione suspensi.



COLLATIO SECUNDA Que est secunda abbatis Moysis. DE DISCRETIONE.



CAPUT PRIMUM.


Degustato itaque matutino sopore, cum ortum lucis tandem nobis claruisse gaudentes, repromissam narrationem reposcere cepissemus, [a 1Kb] beatus Moyses ita exorsus est: Cum uideam uos tanti desiderii ardore flammatos, ut ne ipsum quidem paruissimum quietis momentum, quod spiritali collationi subtrahens, refectioni carnis malueram deputare, ad requiem credam uestri corporis profecisse, mihi quoque hunc uestrum consideranti feruorem sollicitudo maior incumbit. Necesse est enim etiam me in persoluendo debito, tanto maiorem deuotionis curam gerere, quanto uos attentius uideo illud expetere, secundum illam sententiam: [b 1Kb] Si sederis cenare ad mensam potentis, sapienter intellige que  apponuntur tibi, et immitte manum tuam, sciens quia talia oportet te preparare . Quamobrem de bono discretionis eiusque uirtute dicturi, in quam sermo nocturne collationis ingressus,  finem nostre disputationi dedit, congruum credimus eius excellentiam Patrum primo consignare sententiis, ut cum patuerit quid de illa senserint uel pronuntiauerint maiores nostri, tum prolatis tam antiquis multorum quam recentibus ruinis et casibus qui, pro eo quod minus eam fuerant assecuti, pernicioso deiecti sunt lapsu, in quantum possumus, utilitates eius et commoda retractemus: quibus discussis quemadmodum excolere eam atque expetere debeamus, considerantes meriti eius et gratie pondus, efficacius instruamur. Est enim non mediocris quedam uirtus, nec que humana passim ualeat industria comprehendi, nisi diuino fuerit munere gratiaque collata. Siquidem inter nobilissima Spiritus sancti dona, hanc quoque  ita legimus ab Apostolo numerari: Alii datur per spiritum sermo sapientie; alii fides in eodem spiritu; alii gratia sanitatum in uno spiritu . Et post pauca: [c 2Kb] Alii discretio spirituum  . Deinde completo omni catalogo spiritualium carismatum, infert: Omnia autem hec operatur unus atque idem Spiritus, diuidens singulis prout uult . uidetis ergo non terrenum nec paruum esse discretionis munus, sed diuine gratie maximum premium: quam nisi monachus omni intentione fuerit assecutus, et ascendentium in sese spirituum discretionem certa ratione possederit, necesse est eum uelut in nocte ceca tetrisque tenebris oberrantem, [a 1Kb] non solum perniciosis foueis preruptisque incidere, sed etiam in planis ac directis frequenter offendere.



CAPUT II. Discretionis utilitas ex disputatione abbatis Antonii demonstratur.

 Memini igitur quondam in annis adhuc pueritie constitutus in partibus [b 1Kb] Thebaidis, ubi beatus Antonius morabatur, [c 1Kb] seniores ad eum perfectionis inquirende gratia conuenisse. Cumque a uespertinis horis usque ad lucem fuisset protracta collatio, questionem hanc maximum noctis spatium consumpsisse. Nam diutissime querebatur quenam uirtus uel obseruantia monachum possit a diaboli laqueis ac deceptionibus custodire semper illesum, uel certe recto tramite firmoque gressu ad perfectionis culmen perducere. Cumque pro captu mentis sue unusquisque sententiam suam proferret, et alii quidem hoc in ieiuniorum uigiliarumque studio collocarent, quod his uidelicet extenuata mens ac puritatem cordis et corporis assecuta, Deo facilius  uniretur: alii in nuditate et contemptu uniuersarum rerum quibus mens si penitus exueretur, tamquam nullis deinceps retinentibus laqueis ad Deum expeditior perueniret; alii necessariam, id est, remotionem et eremi secreta censerent, in qua commanens quis familiarius interpellare Deum eique possit peculiarius inherere: nonnulli sectanda caritatis, id est, humanitatis officia definirent, quod his regna celorum daturum se Dominus in Euangelio uelut specialius repromittat,  dicens: uenite, benedicti patris mei, possidete paratum uobis regnum a constitutione mundi: esuriui enim, et dedistis mihi manducare; sitiui, et dedistis mihi bibere, etc. . Cumque in hunc modum diuersis uirtutibus aditum certiorem ad Deum parari posse decernerent, essetque noctis maximum tempus hac inquisitione consumptum; intulit demum beatus Antonius: [d 1Kb] Omnia quidem hec que dixistis necessaria sunt et utilia sitientibus Deum atque ad eum cupientibus peruenire; sed his principalem tribuere gratiam nequaquam nos innumeri multorum casus et experimenta permittunt. Nam quosdam sepenumero acerrime ieiuniis seu uigiliis incubantes, ac mirifice in solitudine secedentes, priuationem quoque omnium facultatum ita sectantes,  ut ex ipsis ne unius quidem diei uictum sibimet unumque denarium superesse paterentur, humanitatis etiam studia tota deuotione complentes, ita uidimus repente deceptos, ut arreptum opus non potuerint congruo exitu terminare, summumque feruorem et conuersationem laudabilem detestabili fine clauserint. Quamobrem quid principaliter ducat ad Deum manifeste poterimus agnoscere, si ruine ac deceptionis illorum causa diligentius a nobis fuerit indagata. Illis namque cum exuberarent predictarum opera uirtutum, discretio sola deficiens usque ad finem ea durare non siuit. Nec enim alia lapsus eorum causa deprehenditur, nisi quod minus a senioribus instituti, nequaquam potuerunt rationem discretionis adipisci, que pretermittens utramque  nimietatem, uia regia docet monachum semper incedere, et nec dextera uirtutum permittit extolli, id est, feruoris excessu continentie iuste modum inepta presumptione transcendere, nec oblectatum remissione deflectere ad uitia sinistra concedit, hoc est, sub pretextu gubernandi corporis contrario spiritus tepore lentescere. Hec namque est discretio, que oculus, et lucerna corporis in Euangelio nuncupatur, secundum illam sententiam Saluatoris: [e 2Kb] Lucerna corporis tui est oculus tuus: quod si  oculus tuus simplex fuerit, totum corpus tuum lucidum erit; si autem oculus tuus nequam fuerit, totum corpus tuum tenebrosum erit : eo quod ipsa, cogitationes hominis uniuersas actusque discernens, cuncta que gerenda sunt peruideat atque perlustret. Que si in homine nequam fuerit, id est, non uero iudicio et scientia communita seu quolibet errore ac presumptione decepta, totum corpus nostrum faciet tenebrosum, hoc est, omnem aciem mentis actusque nostros reddet obscuros, cecitate scilicet uitiorum et perturbationum tenebris inuolutos. Si enim, inquit, lumen quod in te est tenebre sunt, tenebre ipse quante erunt! Nulli namque dubium est, errante iudicio cordis nostri et ignorationis nocte possesso, cogitationes quoque et opera  nostra que ex discretionis deliberatione descendunt, maioribus peccatorum tenebris implicari.



CAPUT III. De errore Saulis et Achab, quo per discretionis imperitiam sunt decepti.

Denique [a 1Kb] ille qui primus iudicio Dei regnum populi Isrelis emeruit, quia hunc discretionis oculum nequaquam habuit, uelut toto corpore tenebrosus effectus, etiam ipse deiectus est regno; dum, lucerne huius tenebris atque errore deceptus, acceptabiliora Deo sacrificia sua quam, erga preceptum Samuelis obedientiam, credidit iudicanda, atque ex illa magis parte causam offensionis incurrit, ex qua repropitiandam sibi diuinam sperauerat maiestatem. Huius, inquam, discretionis ignoratio [b 1Kb] Achab regem Isrel post illum sublimissime uictorie triumphum,  qui ei fuerat Dei fauore concessus, credere compulit meliorem esse misericordiam suam, quam diuini exsecutionem seuerissimam precepti et, quemadmodum ipsi uidebatur, crudelis imperii. Qua consideratione mollitus, dum mauult cruentam uictoriam clementia temperare, ob indiscretam misericordiam uelut toto corpore redditus tenebrosus irreuocabili morte damnatur.



CAPUT Iu. Que de bono discretionis in Scripturis sanctis referantur.

Hec est discretio, que non solum lucerna corporis, sed etiam [c 1Kb] sol ab Apostolo nuncupatur, secundum  illud, Sol non occidat super iracundiam uestram . Hec uite nostre gubernatio dicitur secundum illud, Quibus non est gubernatio, cadunt ut folia. Hec consilium rectissime nominatur, sine quo nichil agere omnino, Scripture auctoritate, permittimur: ita ut ne ipsum quidem spiritale uinum, quod letificat cor hominis , sine ipsius sinamur moderatione percipere, secundum illud: Cum consilio omnia fac, cum consilio uinum bibe. Et iterum: [d 1Kb] Sicut ciuitas muris diruta et non circumdata, sic est uir qui non cum consilio aliquid agit . Cuius priuatio quam perniciosa sit monacho, testimonii huius exemplum ac figura declarat, dirute eum ac sine muris comparans ciuitati. In hac sapientia, in hac intellectus sensusque  consistit, sine quibus nec interior nostra edificari domus, nec spiritales poterunt diuitie congregari, secundum illud: [e 1Kb] Cum sapientia edificatur domus, et cum intellectu iterum erigitur; cum sensu implentur cellaria omnibus diuitiis pretiosis et bonis . Hec, inquam, est solidus cibus, qui nisi a perfectis tantum ac robustis sumi non poterit, secundum illud: Perfectorum autem est solidus cibus, eorum qui pro consuetudine exercitatos habent sensus ad discretionem boni ac mali . Que in tantum utilis nobis ac necessaria comprobatur, ut etiam uerbo Dei eiusque uirtutibus coaptetur, secundum illud: uiuus est enim Dei sermo et efficax, et penetrabilior omni gladio ancipiti, et pertingens usque ad diuisionem anime ac spiritus, compagum  quoque ac medullarum, et discretor cogitationum et intentionum cordis . Quibus manifestissime declaratur, nullam sine discretionis gratia perfecte posse uel perfici, uel stare uirtutem. Et ita tam beati Antonii quam uniuersorum sententia definitum est, discretionem esse que fixo gradu intrepidum monachum perducat ad Deum, predictasque uirtutes iugiter conseruet illesas, cum qua ad consummationis excelsa fastigia minore possit fatigatione conscendi, et sine qua multi etiam propensius laborantes, perfectionis nequiuerint culmen attingere. Omnium namque uirtutum generatrix, custos moderatrixque discretio est.



CAPUT u. De morte Heronis senis.


Et ut hanc eamdem definitionem antiquitus a S. Antonio et ceteris Patribus promulgatam, recens quoque, sicut promisimus, confirmet exemplum, recolite id quod nuper gestum oculorum uestrorum uidistis obtutibus, [a 1Kb] senem uidelicet Heronem ante paucos admodum dies illusione diabolica a summis ad ima deiectum, quem quinquaginta annis in hac eremo commoratum, singulari districtione rigorem continentie tenuisse meminimus, et solitudinis secreta ultra omnes hic commorantes miro feruore sectatum. Hic igitur, quo pacto, quaue ratione post tantos labores ab insidiatore delusus, grauissimo corruens lapsu, cunctos in hac eremo constitutos, luctuoso  dolore perculit? Nonne quia minus discretionis uirtute possessa, suis definitionibus regi, quam consiliis uel collationibus fratrum, atque institutis maiorum, maluit obedire? Siquidem tanto rigore immutabilem ieiunii continentiam semper exercuit, et solitudinis celleque ita iugiter secreta sectatus est, ut ab eo participationem ineundi cum fraternitate conuiuii, nec ueneratio quidem diei pascalis aliquando potuerit obtinere. In qua fratribus cunctis pro anniuersaria solemnitate in Ecclesia retentatis, solus non  potuit aggregari, ne quantulumcumque perceptione leguminis parui, a suo uideretur proposito relaxasse. Qua presumptione deceptus, angelum Satane uelut angelum lucis cum summa ueneratione suscipiens, eiusque preceptis prono obediens famulatu, semetipsum in puteum, cuius profunditatem oculorum non attingit intuitus, precipitem dedit, de angeli uidelicet sui sponsione non dubitans, qui eum pro merito uirtutum ac laborum suorum nequaquam posse firmauerat ulli iam discrimini subiacere. Cuius rei fidem, ut experimento sue sospitatis euidentissime comprobaret, supradicto se puteo nocte intempesta illusus iniecit, magnum scilicet uirtutis sue meritum probaturus, cum inde exisset illesus. De quo, ingenti fratrum labore cum pene iam exsanguis fuisset extractus,  uitam die tertia finiturus, quod his deterius est, ita in deceptionis sue obstinatione permansit, ut ei ne experimento quidem mortis sue potuerit persuaderi, quod fuisset demonum calliditate delusus. Quamobrem pro meritis laborum tantorum et annorum numerositate, qua in eremo perdurauit, hac miseratione et humilitate summa, ab his qui eius compatiebantur exitio, uix a presbytero abbate [b 1Kb] Paphnutio potuit obtineri, ut non inter [c 2Kb] biothanatos reputatus, etiam [d 39Kb] memoria  et oblatione [a 20Kb] pausantium iudicaretur indignus.



CAPUT uI. De ruina duorum fratrum ob discretionis imperitiam.

Quid dicam de illis duobus fratribus, qui habitantes  ultra illam eremum Thebaidos ubi quondam fuerat beatus Antonius commoratus, minus cauta discretione permoti, euntes per extentam solitudinis uastitatem, [b 12Kb] nullam escam penitus sumere decreuerunt,  nisi quam per semetipsum Dominus illis prestitisset. Cumque errantes eos per deserta et deficientes iam fame conspexissent a longe [a 8Kb] Mazices [Lips. in marg. Marzites uel Marzitos] quidam , eisque contra naturam feritatis sue cum panibus occurrissent, unus ex eis, subueniente discretione uelut a Domino sibi porrectos, cum gaudio et gratiarum actione suscepit, reputans escam sibi diuinitus ministrari, nec sine Deo factum, ut hi qui semper hominum cruore gauderent, deficientibus iam ac tabescentibus uite substantiam largirentur; alius uero recusans cibum,  uelut ab homine sibi oblatum, inedie defectione consumptus est. Quorum licet initia ex reprehensibili persuasione descenderint, unus tamen, subueniente discretione, id quod temere incauteque conceperat, emendasse agnoscitur; alius autem in stulta presumptione perdurans, ac penitus discretionis ignarus,  mortem quam Dominus auertere uoluit, sibi ipsi consciuit, nequaquam credens diuino instinctu factum, quod immites barbari, proprie feritatis obliti, panes eis pro gladiis obtulissent.



CAPUT uII De alterius illusione quam per imperitiam discretionis incurrit.

Quid etiam de illo commemorem  qui dum longo tempore [b 2Kb] demonem in angeli suscepit claritate, reuelationibus eius innumeris sepe deceptus, credidit internuntium esse iustitie? Nam exceptis his, etiam per omnes noctes in cella eius lumen absque ullius lucerne prebebat officio. Ad extremum iubetur ab ipso, ut Deo filium suum, qui  cum eo pariter in monasterio commanebat, offerret: ut [c 1Kb] hoc scilicet sacrificio Abrahe patriarche meritis in nullo inueniretur inferior. Cuius in tantum est persuasione seductus, ut hoc confestim [d 1Kb] parricidium opere perfecisset, nisi eum uidens puer cultrum extra consuetudinem acuendo preparare, et  uincula quibus eum uelut oblaturus ad immolandum constringere disponebat, inquirere, presagio sceleris futuri perterritus, aufugisset.



CAPUT uIII. De lapsu et deceptione monachi Mesopotameni.

Longum est [a 4Kb] deceptionem illius quoque monachi Mesopotameni narrando percurrere, qui in illa prouincia perpaucis imitabilem exhibens continentiam, quam per annos multos singulariter in cella retrusus exegerat, ita est ad extremum diabolicis reuelationibus somniisque delusus, ut post tantos labores atque uirtutes, quibus omnes monachos ibidem residentes excesserat, [b 2Kb] ad Iudaismum et concisionem [Lips. in marg. circumcisionem] carnis  lapsu miserabili fuerit deuolutus. Nam cum uolens eum consuetudine uisionum ad credulitatem future deceptionis illicere, uerissima queque multo tempore diabolus uelut ueritatis nuntius reuelasset, ad extremum ostendit Christianum populum una cum principibus religionis ac fidei nostre, Apostolis scilicet  atque martyribus, tenebrosum ac tetrum, omnique macie tabidum atque deformem, et contra Iudeorum populum una cum Moyse, patriarchis atque prophetis, summa tripudiantem letitia, et splendidissimo lumine coruscantem, suadens si mallet meriti ac beatitudinis illorum particeps fieri, circumcisionem quoque suscipere festinaret. Horum itaque profecto tam lugubriter nemo fuisset illusus, si rationem discretionis huius assequi laborasset. Quamobrem in quantum perniciosum sit discretionis gratiam non habere, multorum casus et experimenta declarant.



CAPUT IX. Interrogatio de acquirenda uera discretione.

Ad hec Germanus: Et nouellis exemplis et  definitionibus antiquorum satis abunde perpatuit discretionem fontem quodammodo atque radicem cunctarum esse uirtutum. Quomodo ergo acquiri debeat, cupimus nobis exponi, aut quemadmodum, utrum uera et ex Deo, an falsa et diabolica sit, possit agnosci: ut secundum illam euangelicam, [c 1Kb] quam  superiore tractatu disseruisti , parabolam, qua iubemur fieri probabiles trapezite, numismati impressam ueri regis imaginem peruidentes, deprehendere ualeamus, quod non sit in moneta legitima figuratum, atque illud, sicut uulgari usus uerbo hesterna collatione dixisti, tamquam paracharagmum reprobemus, illa instructi peritia, quam satis copiose et integre prosecutus, habere spiritalem, atque Euangelicum trapezitam debere signasti. Quid enim proderit uirtutis eius et gratie merita cognouisse, si quemadmodum debeamus expetere eam uel acquirere nesciamus?



CAPUT X. Responsio, quemadmodum possideatur uera discretio.

Tum Moyses: uera, inquit, discretio non nisi uera  humilitate acquiritur. [a 1Kb] Cuius humilitatis hec erit prima probatio, si uniuersa non solum que agenda sunt, sed etiam que cogitantur, seniorum reseruentur examini, ut nichil quis suo iudicio credens, illorum per omnia definitionibus acquiescat, et quid bonum uel malum debeat iudicare, eorum traditione cognoscat. [b 2Kb] Que institutio non solum per ueram discretionis uiam iuuenem recto tramite docebit incedere,  uerum etiam cunctis fraudibus et insidiis inimici seruabit illesum. Nullatenus enim decipi poterit quisque, si non suo iudicio, sed maiorum uiuit exemplo; nec ualebit ignorationi eius callidus hostis illudere, qui uniuersas cogitationes in corde nascentes perniciosa uerecundia nescit obtegere, sed eas maturo examine seniorum uel reprobat uel admittit. Illico namque, ut patefacta fuerit, cogitatio maligna marcescit; et antequam discretionis iudicium proferatur, serpens teterrimus uelut e tenebroso ac subterraneo specu uirtute confessionis protractus ad lucem, et traductus quodammodo, ac dehonestatus abscedit. Tamdiu enim suggestiones eius noxie dominantur in nobis, quamdiu celantur in corde. Et ut uirtutem sententie huius efficacius  colligatis, referam uobis abbatis [c 2Kb] Serapionis factum, quod ille iunioribus instructionis gratia frequenter proponebat.



CAPUT XI. uerba abbatis Serapionis, et de marcore patefactarum cogitationum, et de periculo proprie confidentie.

Cum adhuc essem puerulus, inquit, et cum abbate [d 2Kb] Theone commanerem, hec mihi fuerat inimici  impugnatione consuetudo ingesta, ut postquam refecissem hora nona cum sene, unum [a 18Kb] paxamacium quotidie in sinu meo latenter absconderem, quod sero illo ignorante occulte edebam. Quod furtum, licet conuenientia [Al. conniuentia] uoluptatis et inoliti semel desiderii incontinentia sine cessatione committerem, expleta tamen concupiscentia fraudulenta, ad memetipsum reuertens super admisso furti crimine, grauius cruciabar, quam super esu eius fueram iucundatus. Cumque illud molestissimum opus uelut ab exactoribus Pharaonis  indictum mihi uice laterum singulis diebus explere non sine dolore cordis mei compellerer, nec tamen eruere me possem ab hac eorum seuissima tyrannide, et clandestinum furtum seni manifestare  confunderer, contigit Dei nutu de hoc me captiuitatis iugo uolentis eripere, ut quidam fratres cellam senis obtentu edificationis expeterent. Cumque refectione transacta, collatio spiritalis cepisset agitari, respondensque senex propositis interrogationibus eorum, de gastrimargie uitio et occultarum cogitationum dominatione dissereret, earumque naturam et atrocissimam uim quam haberent, donec celarentur, exponeret, compunctus ego collationis huius uirtute, et conscientia redarguente perterritus, uelut qui crederem ob hoc ea fuisse prolata, quod seni Dominus secreta mei pectoris reuelasset, in occultos primum gemitus excitatus, deinde cordis mei compunctione crescente, in apertos singultus lacrymasque prorumpens, paxamacium,  [b 2Kb] quod consuetudine uitiosa clancule subtraxeram comedendum, de sinu furti mei conscio ac susceptore produxi, ipsumque in medium proferens, quemadmodum quotidie latenter ederem, prostratus in terram, cum uenie postulatione confessus sum, et ubertim profusis lacrymis, ut absolutionem  durissime captiuitatis a Domino deposcerent, imploraui. Tunc senex: Confide, ait, o puer, [c 1Kb] absoluit te ab hac captiuitate, etiam me tacente, confessio tua. uictorem namque aduersarium tuum hodie triumphasti, ualidius eum tua confessione elidens, quam ipse fueras ab eo tua taciturnitate deiectus: quem utique nequaquam uel tua, uel alterius responsione [Lips. in marg. reprehensione] confutans, in te nunc usque permiseras dominari, secundum illam Salomonis sententiam : [d 1Kb] Quia non fit contradictio his qui faciunt malum cito, ideo repletum est cor filiorum hominum in ipsis, ut faciant mala. Et idcirco iam te post hanc publicationem tuam nequissimus spiritus iste inquietare non poterit, nec in te latibulum sibi teterrimus serpens  deinceps usurpabit, de tenebris tui cordis confessione salutari protractus ad lucem. Nec dum senex hec uerba compleuerat, et ecce lampas accensa de meo sinu procedens ita cellam repleuit odore sulfureo, ut uehementia fetoris ipsius uix in ea residere nos permitteret. Resumensque senex admonitionem, Ecce, inquit, Dominus tibi ueritatem sermonum meorum uisibiliter approbauit, ut passionis incentorem de corde tuo confessione salubri fugatum, oculis peruideres, patefactumque hostem nequaquam locum in te ulterius habiturum, aperta eius expulsione, cognosceres. Itaque secundum sententiam senis, Ita est, inquit, in me confessionis huius uirtute dominatio diabolice illius tyrannidis exstincta atque in perpetuum consopita, ut numquam mihi ne  memoriam quidem concupiscentie huius ulterius tentauerit inimicus ingerere, nec me post hec aliquando pulsatum furtiui illius desiderii instigatione persenserim. Quem sensum in Ecclesiaste quoque pulcherrime legimus figuratum: [e 2Kb] Si momorderit, inquit, serpens non in sibilo, non est abundantia incantatori  , taciti serpentis morsum perniciosum esse designans, id est, si per confessionem suggestio seu cogitatio diabolica incantatori cuiquam, spiritali scilicet uiro, qui carminibus Scripturarum mederi protinus uulneri, et extrahere de corde consueuit noxia uenena serpentis, patefacta non fuerint, succurrere periclitanti perituroue non poterit. Hoc igitur modo ad scientiam discretionis uere peruenire facillime poterimus, ut seniorum uestigia subsequentes, neque agere quidquam noui, neque discernere nostro iudicio presumamus; sed quemadmodum nos uel traditio illorum uel uite probitas informarit, in omnibus gradiamur. Qua institutione firmatus, non modo ad perfectam discretionis rationem quisque perueniet, uerum etiam a cunctis insidiis inimici  tutissimus permanebit. Nullo namque alio uitio tam precipitem diabolus monachum pertrahit ac perducit ad mortem, quam cum eum, neglectis consiliis seniorum, in suo iudicio persuaserit ac definitione doctrinaue confidere. Etenim cum omnes artes ac discipline humano ingenio reperte, et que nichil amplius quam uite huius temporarie commodis prosunt, licet manu palpari queant et oculis peruideri, recte tamen a quoquam sine instituentis doctrina nequeant comprehendi; [a 2Kb] quam ineptum est credere hanc solam non egere doctore, que et inuisibilis et occulta est, et que non nisi corde purissimo peruidetur, cuius error non temporale damnum, nec quod facile reparetur, sed anime perditionem parit, mortemque perpetuam! Habet enim non aduersus uisibiles, sed inuisibiles atque immites hostes diurnum nocturnumque  conflictum, nec contra unum seu duos, sed contra innumerabiles cateruas spiritale certamen, cuius casus tanto perniciosior cunctis, quanto et infestior inimicus, et congressus occultior. Et ideo semper seniorum summa diligentia sunt sectanda uestigia, atque ad eos cuncta que in nostris cordibus oriuntur, sublato confusionis uelamine, deferenda.



CAPUT XII. Confessio uerecundie, ob quam confunderemur cogitationes nostras senioribus reuelare

Germanus: Occasionem nobis perniciose uerecundie, qua cogitationes malas studeamus obtegere, ac salutari eas patefacere confessione uereamur, illa  precipue creat causa, qua nouimus quemdam in Syrie patribus, ut credebatur, precipuum, seniorum cuidam fratri cogitationes suas simplici confessione prodenti, postmodum quadam indignatione commotum easdem grauiter exprobrasse. Unde fit, ut dum eas in nobis premimus, ac senioribus erubescimus publicare, curationum remedia consequi nequeamus.



CAPUT XIII. Responsio de confusione calcanda et periculo non condolentis.

Moyses: Sicut non sunt omnes iuuenes pari modo uel feruentes spiritu, uel disciplinis ac moribus optimis instituti, ita ne senes quidem cuncti uno modo uel perfecti possunt, uel probatissimi, reperiri.  [b 2Kb] Diuitie enim senum non sunt canitie capitis,  sed industria iuuentutis ac preteritorum laborum stipendiis metiende. [a 1Kb] Que enim non congregasti, inquit, in iuuentute, quomodo inuenies in senectute tua ? Senectus enim uenerabilis est, non diuturna, neque numero annorum computata. Cani enim sunt sensus hominis, et etas senectutis uita immaculata . Et idcirco non omnium seniorum, quorum capita canities tegit, quosque uite longeuitas sola commendat, nobis sunt imitanda uestigia uel sectanda, seu traditiones ac monita suscipienda, [b 2Kb] sed eorum quos laudabiliter uitam suam ac probatissime comperimus in iuuentute signasse, nec presumptionibus propriis, sed maiorum traditionibus institutos. Sunt enim nonnulli, quorum etiam, quod est lugubrius, maior est multitudo, qui  in tepore suo quem ab adolescentia sua conceperunt, atque ignauia senescentes, auctoritatem sibi non maturitate morum, sed annorum numerositate conquirunt . De quibus exprobratio illa Domini proprie satis dirigitur per Prophetam, Et comederunt alieni robur eius, et ipse nesciuit; sed et cani effusi sunt in eo, et ipse ignorauit . Hos, inquam, in exemplum iunioribus, non uite probitas, nec ulla propositi huius laudabilis atque imitanda districtio, sed annositas sola prouexit. Quorum canitiem callidissimus inimicus, ad deceptionem iuniorum in [c 1Kb] preiudicata auctoritate proponens, etiam illos qui  ad uitam perfectionis, uel suis uel aliorum potuerunt monitis incitari, subuertere ac decipere exemplis eorum fraudulenta subtilitate festinat; uel in teporem eos, scilicet noxium, uel in lethalem desperationem eorum doctrinis institutisque perducens. Cuius rei uolens proferre uobis exempla, auctoris nomine pretermisso , rem tantum gestam, que instructionem necessariam uobis conferre possit, paucis exponam. [d 1Kb] Cum igitur ad senem quemdam nobis optime cognitum quidam non ignauissimorum iuuenum profectus sui et curationis gratia perrexisset, et [e 1Kb] carnalibus incentiuis ac fornicationis spiritu semetipsum inquietati simpliciter prodidisset, consolationem credens laboribus  suis oratione senis et remedia inflictis uulneribus reperturum, ille amarissimis eum uerbis increpans, miserabilem et indignum, nec monachi nomine censendum esse pronuntians, qui potuerit huiusmodi uitio et concupiscentia titillari, ita suis econtrario correptionibus uulnerauit, ut eum summa desperatione deiectum mestumque admodum ac lethali tristitia consternatum e sua dimitteret cella. Cumque ei in tali merore depresso, nec iam de remedio passionis, sed de expletione concepte concupiscentie profunda cogitatione tractanti, [f 2Kb] Abbas  Apollo seniorum probatissimus occurrisset, laboremque et oppugnationis uehementiam, que in corde eius tacite uoluebatur, de contemplatione uultus et deiectione coniectans, causam tante perturbationis inquireret, atque ille molliter se compellanti seni ne responsum quidem ullum posset referre, magis ac magis eum sentiens senex non inaniter causam tante tristitie silentio uelle contegere, quam ne uultu quidem dissimulare quiuisset, intentius ab eo causas occulti doloris cepit inquirere. Quibus ille constrictus, pergere se ad uicum confitetur, ut quia secundum sententiam illius senis monachus esse non posset, nec refrenare stimulos carnis et impugnationis remedia consequi iam ualeret, uxorem duceret, ac relicto monasterio reuerteretur ad seculum.  Quem senex Apollo blanda consolatione demulcens, seseque asserens iisdem quotidie incentiuorum stimulis atque estibus agitari, et idcirco non debere eum prorsus desperatione concidere, nec mirari super impugnationis ardore, qui non tam laboris studio quam misericordia Domini et gratia uinceretur: unius tantum diei ab eodem poposcit inducias, et ut reuerteretur ad suam cellulam deprecatus, ad monasterium predicti senis tota festinatione perrexit. Cumque eidem proximasset, expansis manibus, orationem cum lacrymis fundens: Conuerte, ait, Domine, qui occultarum uirium et infirmitatis humane solus arbiter pius ac secretus es medicus impugnationem illius iuuenis in senem istum, ut condescendere infirmitatibus laborantium et compati fragilitati  iuniorum uel in senectute doceatur. Cumque ille hanc precem cum gemitu conclusisset, cernit [a 8Kb] Aethiopem tetrum contra illius cellulam stantem, atque aduersus eum ignita iacula dirigentem. Quibus cum fuisset ille protinus sauciatus, et progressus e cella, huc illucque uelut amens et ebrius cursitaret, atque egrediens et ingrediens, iam continere se in ea non posset, eadem uia concitus pergere cepit, qua  iuuenis ille discesserat. Quem abbas Apollo uelut amentem factum quibusdam furiis agitari conspiciens, intellexit ignitum diaboli telum, quod uiderat ab illo directum, in eius corde fuisse defixum, illamque in eo confusionem mentis ac perturbationem sensuum intolerandis estibus operari; accedensque ad eum, Quo, inquit, properas, aut quenam te cause senilis illius grauitatis oblitum ita pueriliter inquietant ac mobiliter cursitare compellunt? Cumque ille pro conscientie sue reatu ac turpi exagitatione confusus, crederet ardorem sui pectoris deprehensum, ac retectis seni sui cordis arcanis, nullam responsionem percunctanti reddere prorsus auderet: Reuertere, inquit, ad cellam, tandemque te intellige uel ignoratum hactenus a diabolo, uel  despectum, nec in eorum numero reputatum quibus ille quotidie confligere et colluctari profectibus eorum ac studiis instigatur, qui unum eius in te directum iaculum post tantam annorum seriem, quam in hac professione triuisti, non dicam respuere, sed ne sufferre quidem uel uno die quiuisti; quo te sauciari Dominus idcirco passus est, ut saltem in senecta disceres compati infirmitatibus alienis, et fragilitati condescendere iuniorum tuis exemplis atque experientia docereris, qui suscipiens iuuenem infestatione diabolica laborantem, non modo nulla consolatione fouisti, sed etiam perniciosa desperatione deiectum, inimici manibus tradidisti, quantum in te est, ab eodem lugubriter deuorandum, quem sine dubio nequaquam tam uehementi conflictu fuisset  aggressus, quo te nunc usque est appetere dedignatus, nisi futuro profectui eius inuidens inimicus illam uirtutem quam animo eius inesse cernebat, anticipare ac peruertere suis ignitis iaculis festinasset; proculdubio intelligens fortiorem, cui tanta uehementia confligere opere pretium iudicauit. Disce itaque tuis exemplis laborantibus compati, et periclitantes nequaquam perniciosa desperatione terrere,  nec durissimis sermonibus asperare, sed potius leni blandaque consolatione reficere, et secundum preceptum sapientissimi Salomonis eruere eos qui ducuntur ad mortem, et redimere eos qui interficiuntur ne parcas ; nostrique Saluatoris exemplo arundinem quassatam non conterere, et linum fumigans non exstinguere , illamque a Domino gratiam postulare, qua ipse quoque fiducialiter ualeas opere ac ueritate cantare: Dominus dedit mihi linguam eruditam, ut sciam sustentare eum qui lapsus est uerbo . Nullus enim posset insidias inimici sufferre, seu carnales estus naturali quodammodo igne flagrantes uel exstinguere, uel reprimere, nisi gratia Dei uel iuuaret fragilitatem nostram, uel protegeret ac muniret.  Et idcirco salutaris huius dispensationis ratione finita, qua uel illum iuuenem perniciosis estibus Dominus liberare, uel de impugnationis uehementia, et compatiendi affectu te uoluit erudire, communibus eum precibus imploremus, quo flagellum istud quod utilitatis gratia tibi Dominus inferre dignatus est, iubeat amoueri (ipse enim dolere facit et rursum medetur, percutit et manus eius sanant [Iob. u]; ipse humiliat et exaltat, ipse occidit et uiuificat, deducit ad infernum et reducit [I Reg. II], et ignita diaboli iacula que me arbitro tibi permisit infligi, donante Spiritus sui rore, restinguat. Quam tentationem, licet eadem celeritate qua inferri eam Dominus passus est, ad unam senis orationem rursus abstulerit; euidenti tamen experimento docuit, non modo  non exprobrari patefacta cuiusque uitia debere, sed ne leuiter quidem laborantis dolorem debere contemni. Et idcirco nequaquam nos [Lips. in marg. uos] unius siue paucorum uel imperitia uel leuitas ab illa salutari, quam prediximus, uia et traditione maiorum deterreat et excludat, quorum canitie ad deceptionem iuniorum callidissimus abutitur inimicus: sed absque ullo confusionis operimento omnia debent senioribus reuelari, atque ab eis uel remedia uulnerum, uel exempla conuersationis ac uite fiducialiter sumi; in quibus parem opem et similem experiemur effectum,  si nichil penitus affectare nostro iudicio ac presumptione tentemus.



CAPUT XIu. De uocatione Samuelis.

Denique in tantum placila Deo hec sententia comprobatur, ut etiam in Scripturis sanctis hanc eamdem institutionem non otiose reperiamus insertam, ita ut puerum [a 2Kb] Samuelem iudicio prelatum suo [Lips. in marg. preelectum iudicio suo] nollet per semetipsum diuini colloquii disciplina Dominus erudire, sed recurrere semel et iterum pateretur ad senem; eumque quem ad suum uocabat alloquium, etiam illius qui offenderat Deum, dummodo senioris, doctrina uellet institui; et quem sua uocatione dignissimum iudicarat, senioris mallet institutione formari,  ut scilicet et illius qui ad diuinum ministerium uocabatur probaretur humilitas, et iunioribus forma subiectionis huius proponeretur exemplo .



CAPUT Xu. De uocatione Pauli apostoli.

Paulum quoque per semetipsum uocans et alloquens Christus, cum posset ei perfectionis uiam reserare confestim, dirigere ad Ananiam mauult, et ab eo iubet uiam ueritatis agnoscere, dicens: Surge et ingredere ciuitatem, et ibi tibi dicetur quid te oporteat facere . [b 2Kb] Mittit itaque et hunc ad seniorem, eumque illius potius doctrina quam sua censet institui; ne scilicet quod recte gestum fuisset in Paulo, posteris malum presumptionis preberet exemplum, dum unusquisque sibimet persuaderet simili modo se  quoque debere Dei solius magisterio atque doctrina potius quam seniorum institutione formari. Quam presumptionem omnimodis detestandam etiam ipse Apostolus, non solum litteris, sed etiam opere atque exemplo docet, ob hoc solummodo se asserens Ierosolymam conscendisse, ut euangelium, quod, comitante gratia Spiritus sancti, cum potestate signorum et prodigiorum gentibus predicabat, cum suis coapostolis et antecessoribus priuata quodammodo ac domestica examinatione conferret: Et contuli, inquiens, cum illis Euangelium quod predico inter gentes,  ne forte in uacuum currerem aut cucurrissem . Quis ergo tam presumptor et cecus sit, qui se audeat suo iudicio ac discretioni committere, cum uas electionis indiguisse coapostolorum suorum se collatione testetur? Unde manifestissime comprobatur nulli a Domino uiam perfectionis ostendi, qui habens unde ualeat erudiri, doctrinam seniorum uel instituta contempserit, paruipendens illud eloquium quod oportet diligentissime custodiri: Interroga patrem tuum, et annuntiabit tibi; seniores tuos, et dicent tibi .



CAPUT XuI. De appetenda discretione.

Omni igitur conatu debet discretionis bonum uirtute humilitatis acquiri, que nos illesos ab utraque  potest nimietate seruare. uetus namque sententia est [a 80Kb] , id est, nimietates equalitates sunt. Ad unum enim finem nimietas ieiunii et uoracitas peruenit, eodemque dispendio uigiliarum immoderata continuatio monachum, quo somni grauissimi torpor inuoluit. Nam per excessum continentie debilitatum quemque ad illum statum reuocari necesse est in quo negligens quisque per incuriam detinetur; ita ut frequenter quos per gastrimargiam decipi non potuisse conspeximus, per immoderationem ieiuniorum uiderimus fuisse deiectos, atque ad eamdem quam uicerant passionem infirmitatis occasione collapsos. uigilie quoque et pernoctationes irrationales deiecerunt quos somnus superare non  potuit. Quapropter secundum Apostolum, per arma iustitie que a dextris sunt et a sinistris , recto moderamine transeundum est, et ita inter utrasque nimietates discretione moderante gradiendum est, ut nec a tradito continentie tramite acquiescamus abduci, nec rursum remissione noxia in gule uentrisque desideria concidamus.



CAPUT XuII. De immoderatis ieiuniis et uigiliis.

Etenim memini me frequenter ita appetitum cibi penitus respuisse, ut duobus diebus ac tribus refectione dilata, ne memoria quidem illius edulii meam interpellauerit mentem: et rursus ab oculis meis ita somnum diaboli impugnatione subtractum, ut plures  noctes ac dies paululum quid somni meis oculis a Domino precarer infundi, grauiusque me periclitatum somni cibique fastidio, quam soporis et gastrimargie colluctatione persensi. Itaque, sicut [b 1Kb] festinandum nobis est ne appetitu corporee uoluptatis in dissolutionem noxiam dilabamur, et ante prestitutum tempus uel cibo indulgere, uel modum eius presumamus excedere; ita est esce somnique refectio hora legitima, etiam si horreat, ingerenda. Utrumque enim bellum aduersarii factione consurgit, et perniciosius continentia immoderata quam saturitas remissa supplantat. Ab hac namque ad mensuram, districtionis intercedente compunctione salutari, conscendi potest, ab illa non potest.



CAPUT XuIII. Interrogatio de continentie uel refectionis mensura.


Germanus: Quis igitur est continentie modus, quem equo moderamine retinentes inter utramque nimietatem illesi transire possimus?



CAPUT XIX. De optimo cibi quotidiani modo.

Moyses: [a 1Kb] Super hac re inter maiores nostros frequenter nouimus habitum fuisse tractatum. Nam discutientes continentias diuersorum qui uel solis leguminibus, uel oleribus tantum, uel pomis uitam  iugiter exigebant; preposuere cunctis illis refectionem [b 1Kb] solius panis, cuius equissimum modum [c 7Kb] in duobus paximaciis statuerunt, quos paruulos panes uix libre unius pondus habere certissimum est.



CAPUT XX. Obiectio de facilitate continentie que duobus paximaciis sustinetur.

Germanus: Quod nos gratanter amplexi, respondimus hunc modum nos minime pro continentia reputare, quippe qui integrum eum nequaquam possemus insumere.



CAPUT XXI. Responsio quomodo predicta continentie lex seruari debeat.


Moyses: [a 1Kb] Si uultis experiri uim statuti huius, modum istum iugiter retinete, [b 20Kb] nullum extrinsecus coctionis pulmentum [c 1Kb] die dominico uel sabbati, neque sub aliqua aduenientium fratrum occasione sumentes; nam his refecta caro non solum minore quantitate diebus residuis poterit sustentari, uerum etiam totam refectionem sine labore differre, illorum scilicet ciborum quos extrinsecus sumpserit adiectione suffulta. Quod nullo modo facere, nec refectionem panis differre in diem posterum preualebit, quisquis fuerit semper predicte mensure quantitate contentus. Etenim memini seniores nostros  cum tanto labore ac difficultate hanc parcimoniam sustentasse, tantaque ui atque inedia predictam custodisse mensuram, ut inuiti quodammodo, nec sine gemitu atque tristitia hunc finem sibi refectionis imponerent.



CAPUT XXII. Quinam generalis continentie ac refectionis modus sit.

Generalis tamen hic continentie modus est, ut [d 1Kb] secundum capacitatem uirium, uel corporis, uel etatis, tantum sibimet cibi unusquisque concedat, quantum sustentatio carnis, non quantum desiderium saturitatis exposcit. [e 16Kb] In utraque enim parte sustinebit maximum detrimentum, quisquis inequalitatem tenens, nunc uentrem ieiuniorum ariditate constringit,  nunc escarum nimietate distendit. Ut enim mens cibi inanitate lassata perdit orationum uigorem, dum  carnis lassitudine nimia pregrauata condormitare [Lips. in marg. dormitare] compellitur; ita rursum nimietate uoracitatis oppressa emittere suas preces ad Deum puras leuesque non poterit. Sed nec castimonie quidem ipsius puritatem indisrupta ualebit iugitate seruare, dum ei etiam diebus illis quibus carnem acriore uidetur continentia castigare, preterita cibi materia, quamuis ad presens defecto sit corpore, ignem carnalis concupiscentie subministrat.



CAPUT XXIII. Quemadmodum abundantie humorum genitalium castigentur.

Nam quod semel per escarum abundantiam concretum fuerit in medullis, necesse est egeri, atque  ab ipsa nature lege propelli, que exuberantiam cuiuslibet humoris superflui, uelut noxiam sibi atque contrariam, in semetipsa residere non patitur. Ideoque rationabili semper et equali est corpus nostrum parcimonia castigandum, ut si naturali hac necessitate commorantes in carne omnimodis carere non possumus, saltem rarius nos et [f 1Kb] non amplius quam trina uice respersos ista colluuione totius anni cursus inueniat. Quod tamen sine ullo pruritu quietus egerat sopor, non fallax imago index occulte uoluptatis eliciat. Quamobrem hec est temperantie, quam diximus, continentia et qualitas atque mensura, que patrum quoque iudicio comprobatur, ut quotidianam panis refectionem quotidiana comitetur esuries, in uno eodemque statu animam pariter corpusque conseruans;  nec ieiunii fatigatione concidere, nec grauari mentem saturitate permittens. Tanta namque  frugalitate finitur, ut interdum se post uesperam nec sentiat aut meminerit refecisse.



CAPUT XXIu. De labore equalis refectionis, et de fratris Beniamin edacitate.

Et in tantum hoc non sine labore perficitur, ut malint hi qui perfectionem discretionis ignorant, etiam biduo protelare ieiunia, idque quod hodie sumpturi fuerant in crastinum reseruare, dummodo ad refectionem peruenientes desiderata satietate potiantur. Quod nuper [a 1Kb] Beniamin ciuem uestrum pertinaciter tenuisse cognoscitis, qui ne quotidie paximacia duo percipiens equali castigatione continuam parcitatem iugiter retentaret, maluit biduana ieiunia semper  continuare, dummodo ad refectionem ueniens duplicata mensura repleret uentris ingluuiem, id est, quatuor paximacia comedens desiderata saturitate gauderet, et expletionem uentris sui biduano ieiunio quodammodo compararet. Qui obstinatione et pertinacia mentis sue definitionibus potius propriis quam seniorum traditionibus acquiescens, quali fine suum propositum terminarit, proculdubio meministis. Siquidem relicta eremo, rursus ad inanem philosophiam mundi huius ac uanitatem seculi deuolutus, predictam sententiam seniorum sui casus signet exemplo, ruinaque sua cunctos doceat, neminem suis definitionibus uel proprio iudicio confidentem, perfectionis culmen aliquando posse conscendere, sed nec diaboli quidem perniciosas illusiones euadere.



CAPUT XXu Interrogatio quomodo una semper eademque mensura seruetur.


Germanus: Quomodo igitur hic modus a nobis indirupte ualebit custodiri? Nam nonnumquam hora nona, [b 2Kb] soluta iam statione ieiunii, superuenientibus fratribus, necesse est eorum obtentu, aut adiici aliquid ad statutam solitamque mensuram, aut certe [c 1Kb] humanitatem, quam iubemur omnibus exhibere, penitus abdicari.



CAPUT XXuI. Responsio de non excedendo refectionis modo.

Moyses: Utraque uno modo ac sollicitudine pari conuenit obseruari. Nam et mensuram cibi causa continentie ac puritatis cum omni scrupulo custodire debemus, et [d 2Kb] humanitatem atque adorationem  aduenientibus fratribus caritatis obtentu similiter exhibere; quia satis absurdum est, ut fratri, immo Christo mensam offerens, non cum eo cibum pariter sumas, aut ab eius refectione te facias alienum. Itaque in neutra parte reprehensibiles inueniemur, si hec a nobis consuetudo teneatur, ut hora nona de duobus paximaciis, que nobis canonica mensura iure debentur, uno paximacio prelibato, aliud huius exspectationis gratia in uesperam reseruemus: quod si superuenerit quispiam fratrum, cum ipso pariter insumamus, nichil consuetudini solite amplius adiungentes, et hac dispensatione nequaquam fratris nos contristabit aduentus, qui nobis debet esse gratissimus. Siquidem ita humanitatis exhibemus obsequia, ut nichil a rigore continentie relaxemus.  Si uero nullus aduenerit, hunc quoque uelut de canonico modo debitum nobis libere presumemus; qua parcitate nec stomachus uespere poterit aggrauari, quippe hora nona uno paximacio iam premisso, quod plerumque his qui districtiorem abstinentiam se tenere credentes, totam refectionem ad uesperam differunt, euenire consueuit. Nam recens esce perceptio tam in uespertinis quam in nocturnis orationibus tenuem leuemque sensum non sinit inueniri. Ideoque commodum satis, et utile [a 3Kb] hora nona refectionis tempus indultum est, in quo reficiens monachus non solum in nocturnis uigiliis leuis ac uacuus, uerum etiam in ipsis uespertinis solemnitatibus digesto iam cibo inuenitur aptissimus. Talibus  nos beatus Moses gemine institutionis epulis saginauit; non solum discretionis gratiam atque uirtutem presenti eruditione uerborum, sed etiam abrenuntiandi rationem et destinationem, finemque propositi anteacta disputatione demonstrans, ut quod antea feruore tantum spiritus ac zelo Dei clausis quodammodo oculis sectabamur, luce clarius aperiret; faceretque sentire quantum a puritate cordis et discretionis linea fuissemus per id temporis euagati, quippe cum etiam omnium uisibilium in hoc seculo artium disciplina absque destinationis ratione subsistere, ac sine contemplatione certi finis attingi omnino non possit.



COLLATIO TERTIA, Que est abbatis Paphnutii. DE TRIBUS ABRENUNTIATIONIBUS.



CAPUT PRIMUM.


In illo choro sanctorum, qui uelut astra purissima, in nocte mundi istius refulgebant, uidimus sanctum [a 11Kb] Paphnutium uice luminaris magni claritate scientie coruscantem.

Hic namque presbyter congregationis nostre, id  est, illius que in eremo Scyti morabatur, fuit, in qua ita usque ad extremam durauit etatem, ut numquam e cella quam iunior ceperat habitare, queque ab ecclesia millibus quinque distabat, saltem ad uiciniora migrauerit: nec fessus annis tanti itineris spatio [b 1Kb] die sabbati uel Dominico uenturus ad  ecclesiam uexaretur, sed nec uacuus quidem reuerti exinde contentus, uas aque, quam per totam erat hebdomadam sumpturus, ceruicibus suis supponens reportabat ad cellam. [a 2Kb] Cumque nonagenariam excessisset etatem, numquam passus est eam iuniorum sibi labore deferri. Hic itaque ab adolescentia sua cenobiorum scholis tanto ardore se tradidit, ut in eis paruo tempore commoratus tam subiectionis bono quam uniuersarum uirtutum scientia pariter ditaretur. Humilitatis namque et obedientie disciplina, omnes suas mortificans uoluntates, et per hanc exstinctis uniuersis uitiis, cunctisque uirtutibus consummatis, quas monasteriorum instituta uel antiquissimorum Patrum doctrina fundauit; sublimioris profectus ardore succensus, eremi festinauit  secreta penetrare, ut Domino, cui inter fratrum turbas positus sitiebat inseparabiliter inherere, nullo deinceps humano consortio retrahente facilius uniretur. Ubi rursum tanto feruore etiam ipsorum anachoretarum uirtutes superans desiderio et intentione iugis ac diuine illius theorie, cunctorum deuitabat aspectus, uastiora et inaccessibilia solitudinis penetrans loca, multoque in eis tempore delitescens, ut ab ipsis quoque anachoretis difficulter ac rarissime deprehensus, angelorum quotidiano consortio delectari ac perfrui crederetur, atque ei [b 2Kb] merito uirtutis huius ab ipsis inditum fuerit Bubali cognomentum



CAPUT II. De sermone eiusdem senis, et responsione nostra.


Huius igitur magisterio institui cupientes, cogitationum etiam stimulis agitati, ad cellam eius iam die aduesperascente peruenimus. Qui, habito aliquantisper silentio, cum propositum nostrum predicare cepisset, quod scilicet patriam relinquentes, tot prouinciis pro amore Domini perlustratis, egestatem ac uastitatem eremi tolerare, et imitari rigorem conuersationis illorum tantopere niteremur, quem uix ipsi qui in eadem necessitate atque inopia nati educatique sunt, sustinerent; respondimus nos ob id ad eius doctrinam ac magisterium tetendisse, ut imbui aliquatenus institutionibus ac perfectione tanti uiri possemus, quam innumeris documentis inesse  eidem senseramus, non ut illius, que tamen in nobis non essent, laudibus grauaremur, aut in elatione animi, qua in nostris quoque cellulis nonnumquam suggestione titillabamur inimici, ipsius quoque sermonibus inflaremur. Quamobrem illa nobis potius precabamur infundi, quibus compungi uel humiliari, non quibus nobismetipsis blandiri extollique possemus.



CAPUT III. Propositio abbatis Paphnutii de tribus uocationum generibus, et de tribus abrenuntiationibus.

Tum beatus Paphnutius: [c 1Kb] Tres, inquit, uocationum sunt ordines, [d 14Kb] tres quoque renuntiationes  monacho in quocumque uocationis ordine constituto necessarias nouerimus. Et primum quidem causam quare tres esse uocationum ordines diximus, oportet nos diligenter inquirere, cum agnouerimus nos ad Dei cultum primo gradu uocationis ascitos, secundum eius sublimitatem conuersationis quoque nostre congruentiam temperemus. Nihil enim proderit sublimiter inchoasse, si similem principiis non exhibuerimus et finem. Quod si etiam ultimo ordine nos a conuersatione seculi extractos fuisse cognoscimus, quanto minus probabili ad religionem principio uidemur inniti, tanto acrius nosmetipsos ad meliorem finem spiritali feruore incitare curemus. Secundam quoque causam trine abrenuntiationis omnimodis nosse nos conuenit, quia nullo  modo perfectionem poterimus attingere, si eam uel ignorauerimus, uel scientes non contenderimus opere consummare.



CAPUT Iu. Expositio trium uocationum.

Ut igitur [a 1Kb] tres hi uocationum modi speciali distinctione pandantur, primus ex Deo est, secundus per hominem, tertius ex necessitate. Ex Deo quidem est, quoties inspiratio quedam immissa in cor nostrum nonnumquam etiam dormientes nos ad desiderium eterne uite ac salutis exsuscitat, Deumque sequi et eius inherere preceptis compunctione saluberrima  cohortatur; ut in Scripturis sanctis Abraham uoce Dominica, de genitali solo, et totius cognationis affectibus, patrisque domo legimus euocatum, dicente Domino: Exi de terra tua, et de cognatione tua, et de domo patris tui . [b 1Kb] Quo etiam modo beatum Antonium accitum esse cognouimus, qui occasionem sue conuersionis a sola Diuinitate percepit. Ingressus namque ecclesiam, ibique audiens in Euangelio Dominum predicantem: Qui non odit patrem, et matrem, et filios, et uxorem, et agros, insuper et animam suam, non potest meus esse discipulus ; et, Si uis perfectus esse, uade, et uende que habes, et da pauperibus, et habebis thesaurum in celo, et ueni, sequere me ; preceptum hoc Domini uelut specialiter ad se directum  cum summa cordis compunctione suscepit, confestimque renuntians cunctis, secutus est Christum, nulla exhortatione neque doctrina hominum prouocatus. Secundus uocationis modus est quem fieri per hominem diximus, cum uel [c 2Kb] exemplis quorumdam sanctorum, uel monitis instigati, ad desiderium salutis accendimur. Quo nos quoque per gratiam Domini retinemus ascitos, qui predicti uiri monitis ac uirtutibus incitari huic nos studio professionique tradidimus; quo ordine etiam in Scripturis sanctis per Mosen filios Isrel de afflictione Aegypti legimus liberatos . [d 2Kb] Tertius  uero uocationis modus est, qui ex necessitate descendit, cum diuitiis mundi huius uel uoluptatibus obligati, ingruentibus repente tentationibus, que uel mortis pericula comminantur, uel amissione bonorum ac proscriptione percutiunt, uel charorum morte compungunt, ad Dominum quem sequi in rerum prosperitate contempsimus, saltem inuiti properare compellimur. Cuius uocationis necessitatem in Scripturis quoque sepissime reperimus, cum filios Isrel ob merita peccatorum suorum legimus a Domino traditos hostibus suis, ob quorum dominationem crudelitatemque seuissimam, rursus conuersos ad Dominum proclamasse; et misit eis, inquit Dominus, Saluatorem Aod, filium Gera, filium Iemini, qui utraque manu utebatur pro dextera . Et  rursum, Clamauerunt, inquit, ad Dominum qui suscitauit eis saluatorem, et liberauit eos, Othoniel filium Cenez fratrem Caleb iuniorem . Et de talibus in psalmo dicitur: Cum occideret eos, tunc querebant eum, et reuertebantur, et diluculo ueniebant ad eum, et recordati sunt quia Deus adiutor eorum est, et Deus excelsus Redemptor eorum est . Rursumque: Et clamauerunt ad Dominum cum tribularentur, et de necessitatibus eorum liberauit eos .



CAPUT u. Quod et desidioso uocatio prima non prosit, et strenuo postrema non obsit.

Ex his itaque tribus modis licet priores duo melioribus inniti principiis uideantur, nonnumquam  tamen inuenimus etiam de tertio gradu, qui infimus uidetur ac tepidus, perfectos uiros ac spiritu feruentissimos exstitisse, illisque consimiles, qui optimo principio aggressi Domini famulatum, reliquam quoque uitam laudabili feruore spiritus exegerunt; et iterum de illo superiori gradu plurimos tepefactos ad uituperabilem finem sepissime recidisse: ac perinde [Lips. in marg. proinde] sicut illis nichil obfuit quod non suo uiderentur arbitrio, sed necessitatis compulsione conuersi, quippe [a 2Kb] quibus hanc ipsam occasionem, qua compungerentur, Domini benignitas procurauit; ita etiam istis omnino nichil profuit sublimiora conuersionis habuisse principia, quia non studuerunt reliquam uitam fine congruo  terminare. Nec enim [b 1Kb] abbati Mosi, qui habitauit in loco istius eremi qui [c 1Kb] Calamus nuncupatur, quidquam defuit ad perfecte beatitudinis meritum, quod metu mortis, que ei propter homicidii crimen intentabatur, impulsus, ad monasterium decucurrit: quia ita necessitatem conuersionis arripuit, ut eam in uoluntatem prompta animi uirtute conuertens ad perfectionis fastigia summa peruenerit; sicut etiam e contrario plurimis quos nominatim memorare non debeo, nichil profuit Domini seruitutem meliore arripuisse principio, qui deinceps cordis ignauia ac duritia subsequente in teporem noxium ac in profundum mortis barathrum conciderunt. Quam rem in apostolorum quoque uocatione uidemus euidenter expressam. Quid enim profuit Iude apostolatus sublimissimum  gradum, eodem ordine quo Petrus ceterique apostoli asciti sunt, uoluntarie suscepisse, qui uocationis sue preclara principia cupiditatis ac philargyrie pestifero fine consummans, usque ad traditionem Domini crudelissimus parricida prorupit ? Aut quid obfuit Paulo quod repente cecatus  ad uiam salutis uelut inuitus uidetur attractus, qui postea Dominum tanto animi feruore sectatus, initium necessitatis uoluntaria deuotione consummans, gloriosam tantis uirtutibus uitam incomparabili fine conclusit? Totum ergo in fine consistit, in quo potest quis et optime conuersionis initiis dedicatus inferior per negligentiam reperiri, et necessitate attractus ad nomen monachi profitendum effici per timorem Dei diligentiamque  perfectus.



CAPUT uI. Expositio trium abrenuntiationum.

Nunc de abrenuntiationibus disserendum est, quas tres esse et Patrum traditio, et Scripturarum sanctarum demonstrat auctoritas, quasque unumquemque nostrum omni studio oportet implere. Prima est qua corporaliter uniuersas diuitias mundi facultatesque contemnimus; secunda qua mores, ac uitia, affectusque pristinos animi carnisque respuimus; tertia qua mentem nostram de presentibus uniuersis ac uisibilibus euocantes, futura tantummodo contemplamur, et ea que sunt inuisibilia concupiscimus. Que tria, ut simul perficiantur, etiam Abrahe legimus  Dominum precepisse, cum dicit ad eum: Exi de terra tua, et de cognatione tua, et de domo patris tui . Primum dixit de terra tua, id est, de facultatibus mundi huius, opibusque terrenis; secundo de cognatione tua, id est, de conuersatione, et moribus, uitiisque prioribus, que nobis a nostra natiuitate coherentia uelut affinitate quadam et consanguinitate cognata sunt; tertio de domo patris tui, id est, omni memoria mundi huius que oculorum occurrit obtutibus. De duobus enim patribus, id est, siue de illo quem deserere, siue de eo quem debemus expetere, ita per Dauid ex persona Dei canitur: Audi, filia, et uide, et inclina aurem tuam, et obliuiscere populum tuum, et domum patris tui . Nam qui dicit Audi, filia, pater utique est, et illum cuius domum uel populum monet obliuioni dari, patrem  nichilominus sue filie fuisse testatur, quod ita fit cum mortificati cum Christo ab elementis huius mundi contemplamur, secundum Apostolum, iam non ea que uidentur, sed que non uidentur; que enim uidentur, temporalia sunt; que autem non uidentur, eterna  . Et exeuntes corde de hac temporali ac uisibili domo, in illam domum in qua iugiter sumus permansuri, nostros oculos mentemque dirigimus. Quod tunc implebimus, cum in carne ambulantes non secundum carnem militare Domino ceperimus, illam beati Apostoli sententiam opere ac uirtute clamantes, [a 17Kb] Noster autem municipatus in celis est . His tribus abrenuntiationibus proprie [b 5Kb] tres libri Salomonis aptantur. Nam Prouerbia prime abrenuntiationi conueniunt, quibus concupiscentia carnalium rerum ac terrena uitia resecantur; secunde abrenuntiationi Ecclesiastes, ubi uniuersa que aguntur sub sole uanitas pronuntiantur; tertie Canticum Canticorum, in quo mens uisibilia cuncta transcendens uerbo Dei iam celestium rerum contemplatione coniungitur.



CAPUT uII. Quemadmodum singularum renuntiationum sit appetenda perfectio.


Quapropter non multum proderit primam nos abrenuntiationem cum summa deuotione fidei suscepisse,  si secundam non eodem studio atque eodem impleuerimus ardore. Et ita cum etiam hanc fuerimus adepti, ad illam quoque tertiam peruenire poterimus, qua de domo prioris nostri parentis egressi (quem ab exordio natiuitatis nostre secundum ueterem hominem ac pristinam conuersationem, quando eramus natura filii ire, sicut et ceteri  omnem mentis intuitum ad celestia deflectimus. De quo etiam patre ad Ierusalem, que uerum patrem Deum contempserat, dicitur: Pater tuus Amorrheus, et mater tua Cethea . Et in Euangelio, uos ex patre diabolo estis, et desideria patris uestri uultis facere . Quem cum dimiserimus, de uisibilibus ad inuisibilia transmigrantes, cum Apostolo dicere poterimus:  Scimus autem quoniam si terrestris domus nostra huius habitationis dissoluatur, quod habitationem habeamus ex Deo, domum non manufactam eternam in celis . Et illud quod paulo ante commemorauimus: Noster autem municipatus in celis est; unde et Saluatorem exspectamus Dominum Iesum Christum, qui reformauit corpus humilitatis nostre configuratum corpori claritatis sue . Et illud beati Dauid: Quia incola ego sum in terra, et peregrinus, sicut omnes patres mei , ut secundum Domini uocem tales efficiamur, quales illi de quibus hec Dominus ad Patrem in Euangelio loquebatur: De mundo hoc non sunt, sicut et ego non sum de hoc mundo . Et rursum ad ipsos apostolos: Si de hoc mundo essetis, mundus quod  suum erat utique diligeret; sed quia de hoc mundo non estis, sed ego elegi uos de hoc mundo, propterea odit uos mundus . Huius ergo renuntiationis tertie ueram perfectionem tunc merebimur obtinere, quando mens nostra, nullo carnee pinguedinis hebetata contagio, sed peritissimis elimationibus expolita ab omni affectu et qualitate terrena, per indesinentem diuinarum meditationem Scripturarum spiritalesque theorias, ad illa que inuisibilia sunt eo usque transierit, ut circumdatam se fragilitate carnis ac situ corporis, supernis et incorporeis intenta, non sentiat; atque in huiusmodi rapiatur excessus, ut non solum nullas uoces auditu corporali recipiat, nec intuendis pretereuntium hominum imaginibus occupetur, sed ne adstantes quidem arborum moles et  ingentes materias obiectas oculis carnis aspiciat.  Cuius rei fidem atque uirtutem nemo nisi is capiet solus, qui hec que dicuntur experientia magistrante perceperit; cuius uidelicet ita Dominus oculos cordis de uniuersis presentibus auocarit, ut ea non tamquam transitura, sed iam quasi non existentia reputans et uelut inanem fumum, in nichilum resoluta conspiciat; ambulansque ut Enoch cum Deo, ac de humana conuersatione moribusque translatus, non inueniatur in presentis seculi uanitate. Quod in illo etiam corporaliter factum lectio Geneseos ita commemorat: Ambulauitque [a 2Kb] Enoch cum Deo, et non inueniebatur, quia transtulit eum Deus . Apostolus quoque ait: Fide Enoch translatus est, ut non uideret mortem . De qua morte Dominus in Euangelio: Qui uiuit, inquit, et credit in me, non morietur  in eternum . Quapropter festinare debemus, si perfectionem ueram desideramus attingere, ut quemadmodum corpore parentes, patriam, diuitias mundi, uoluptatesque despeximus, ita etiam corde hec omnia relinquentes, nulla rursus ad ea que dimisimus concupiscentia reuertamur: sicut illi qui educti per Mosen, cum utique corpore non redissent, corde tamen reuersi dicuntur in Aegyptum, relicto scilicet Deo, qui eos eduxerat cum tanta uirtute signorum, idola Aegypti que contempserant uenerantes, sicut Scriptura commemorat: [b 1Kb] Et reuersi sunt cordibus suis in Aegyptum, dicentes ad Aaron, fac nobis deos qui precedant nos; ne cum illis etiam pariter condemnemur, qui in eremo commorantes, post escam manne celestis desiderauerunt  uitiorum fetidos, ac sordide uilitatis cibos, nosque cum eis similiter murmurare uideamur. Bene nobis erat in Aegypto, ubi sedebamus super ollas carnium et comedebamus cepas et allia, et cucumeres, et pepones . Que figura licet in illo precesserit populo, tamen nunc quoque eam quotidie in nostro ordine ac professione uidemus impleri. Omnis enim quicumque post renuntiationem mundi huius ad antiqua reuertitur studia, et ad pristina desideria reuocatur, hec eadem cum illis opere ac mente proclamat, dicens: Bene mihi erat in Aegypto. Quorum uereor ne tanta inuenienda sit multitudo, quantas tunc sub Mose preuaricantium turbas legimus exstitisse. Nam cum sexcenta millia armatorum de Aegypto denumerentur egressa, ex his non sunt  amplius quam duo tantum terram promissionis ingressi  . Unde [a 1Kb] festinandum nobis est, ut a paucis ac rarissimis sumamus exempla uirtutum, quia secundum illam quam diximus figuram, in Euangelio quoque multi uocati, pauci autem dicuntur electi . Nihil ergo nobis proderit abrenuntiatio corporalis, et localis quodammodo ex Aegypto transmigratio, si renuntiationem cordis, que sublimior et utilior est, non ualuerimus similiter obtinere. De illa enim quam diximus abrenuntiatione corporali, ita pronuntiauit Apostolus: Si distribuero omnes facultates meas in cibos pauperum, et tradidero corpus meum, ut ardeam; caritatem autem non habuero, nichil mihi prodest . Quod beatus Apostolus numquam dixisset, nisi quia futurum in spiritu preuidebat ut aliqui, facultatibus  uniuersis in pauperum alimenta dispersis, ad perfectionem euangelicam et caritatis arduum culmen peruenire non possent; quia scilicet pristina uitia morumque incontinentiam, uel superbia uel impatientia dominante, in suis cordibus retinentes, nequaquam se ab illis expurgare curarent, et ob id ad caritatem Dei, que numquam cadit, minime peruenirent. Qui utique inferiores effecti hoc secundo renuntiationis gradu, multo minus illum tertium, qui proculdubio est sublimior, apprehendunt. Diligentius tamen etiam hoc mente perpendite, quod non simpliciter dixerit, Si distribuero facultates meas; uideretur enim de illo forte dixisse qui necdum euangelicum implens mandatum adhuc omnino, sibi ex eis, sicut nonnulli tepidorum faciunt, aliquid reseruasset;  sed, Si distribuero, inquit, omnes facultates meas in cibos pauperum, id est, etiamsi perfecte abrenuntiauero diuitiis istis terrenis. Huic quoque renuntiationi  aliud maius adiunxit: Et si tradidero corpus meum, ut ardeam, caritatem uero non habuero, nichil sum. Ac si aliis uerbis dixisset: Si distribuero in cibos pauperum omnes facultates meas, secundum euangelicum illud mandatum, quo dicitur : [b 2Kb] Si uis perfectus esse, uade, uende omnia que habes, et da pauperibus, et habebis thesaurum in celo, et ueni, sequere me; ita scilicet abrenuntians, ut ex his nichil penitus mihi reseruem; et huic erogationi martyrium et exustionem mee carnis adiunxero, ita ut corpus meum tradam pro Christo; et tamen uel impatiens, uel iracundus, uel inuidus, uel superbus sim, uel aliorum inflammer iniuriis, uel queram que mea sunt, uel ea que mala sunt cogitem, uel uniuersa que mihi possunt inferri non patienter  libenterque sustineam; nichil mihi proderit exterioris hominis abrenuntiatio atque combustio, interiore adhuc uitiis pristinis inuoluto, eo quod simplicem substantiam mundi huius prime conuersionis feruore contemnens, que nec bona esse, nec mala sed media definitur, uitiosi cordis noxias facultates similiter abiicere non curarim, nec attingere Dominicam caritatem, que patiens, que benigna est, que non emulatur, non inflatur, non irritatur, non agit perperam, non querit que sua sunt, non cogitat malum, que omnia suffert, omnia sustinet , postremo que [c 3Kb] sectatorem suum numquam cadere sinit supplantatione peccati.



CAPUT uIII. De propriis diuitiis, in quibus constat anime pulchritudo uel feditas.


Festinare igitur debemus omni instantia, ut interior quoque noster homo uitiorum suorum diuitias quas  in anteriore conuersatione contraxit, uniuersas abiiciat atque dispergat, que corpori atque anime iugiter coherentes proprie nostre sunt, ac nisi adhuc in hoc corpore constitutis nobis abiecte fuerint et abscisse, etiam post excessum nos non desinent comitari: ut enim uirtutes, uel ipsa caritas, que earum fons est, in hoc seculo conquisita, post finem quoque huius uite pulchrum ac splendidum amatorem suum reddit; ita [a 1Kb] uitia obfuscatam quodammodo mentem coloribus tetris, ad illam perennem commorationem infectamque transmittunt. Pulchritudo enim uel feditas anime, uirtutum seu uitiorum gignitur qualitate. Ex quibus quidam attractus color, aut ita splendidam eam reddit ac pulchram, ut a Propheta mereatur audire, Et concupiscet rex decorem  tuum ; aut certe atram, fetidam atque deformem, ita ut ipsum fetorem proprie feditatis ipsa confiteatur et dicat, Computruerunt et corrupte sunt cicatrices mee a facie insipientie mee . Ipse quoque Dominus ad eam : Quare, inquit, non est obducta cicatrix filie populi mei? Et idcirco he sunt proprie nostre diuitie, que cum anima iugiter commorantur, quas nobis nullus regum, nullus hostium, nec conferre poterit, nec auferre. [b 13Kb] He sunt proprie diuitie nostre, quas ne ipsa quidem mors ualebit ab anima separare, quibus uel renuntiantes ad perfectionem possumus peruenire, uel illigati eterna morte mulctari.



CAPUT IX. De tripartito genere diuitiarum.


Tripartito enim modo in Scripturis sanctis intelliguntur diuitie, id est, male, bone, medie. Male quidem sunt de quibus dicitur, Diuites eguerunt et esurierunt . Et, ue uobis, diuites, quia recepistis consolationem uestram . Quas etiam diuitias abiecisse summa perfectio est. Ad quarum distinctionem sunt pauperes illi qui in Euangelio Domini uoce laudantur: Beati pauperes spiritu, quoniam ipsorum est regnum celorum . Et in Psalmo: Iste pauper clamauit, et Dominus exaudiuit  eum . Et iterum: Pauper et inops laudabit nomen tuum . Sunt etiam bone, quas acquisisse magne uirtutis ac meriti est, quas uir iustus possidens collaudatur, dicente Dauid: Generatio rectorum benedicetur, gloria et diuitie in domo eius, et iustitia eius manet in seculum seculi . Et iterum: [c 1Kb] Redemptio anime uiri proprie diuitie . De quibus diuitiis in Apocalypsi dicitur illi qui eas non habens uituperabiliter pauper et nudus est: Incipiam te, inquit, euomere ex ore meo, quia dicis quod diues sum et locuples, et nullius egeo; et nescis quia tu es miser et miserabilis et pauper et cecus et nudus; suadeo tibi a me emere aurum ignitum probatum, ut locuples fias, et uestimentis albis induaris, et non appareat confusio nuditatis . Sunt quoque medie, id est, que possunt uel bone esse uel male. Ad utramque enim partem pro arbitrio uel qualitate utentium transferuntur; de quibus beatus Apostolus, Diuitibus, ait, mundi huius precipe non sublime sapere, nec sperare in incerto diuitiarum, sed in Deo, qui prestat nobis abunde omnia ad fruendum; bene facere, facile tribuere, communicare, thesaurizare sibi fundamentum bonum in futurum, ut apprehendant ueram uitam . Quas iterum diues ille in Euangelio retinens, ac nequaquam indigentibus subministrans, de cuius micis saturari pauper Lazarus ante fores eius expositus cupiebat, intolerandis gehenne ignibus, et eterno deputatur ardori .



CAPUT X. Non posse quemquam primo tantum renuntiationis gradu esse perfectum.


Has igitur uisibiles mundi diuitias relinquentes, non nostras, sed alienas abiicimus facultates, quamuis eas gloriemur uel nostro labore quesitas, uel parentum ad nos hereditate transmissas. Nihil enim, ut dixi, nostrum est, nisi hoc tantum quod corde possessum, atque anime nostre coherens, a nemine potest prorsus auferri. De illis autem uisibilibus diuitiis ad eos qui illas tamquam proprias retentantes, communicare indigentibus nolunt, increpans loquitur  Christus: [a 1Kb] Si in alienis fideles non fuistis: quod uestrum est, quis dabit uobis ? Euidenter igitur has diuitias alienas esse, non solum quotidiana experientia docet, uerum etiam sententia Domini ipsa appellatione significauit. De uisibilibus uero pessimisque diuitiis loquitur Petrus ad Dominum: Ecce nos reliquimus omnia, et secuti sumus te, quid ergo erit nobis ? qui utique [b 2Kb] nichil amplius quam uilissima conscissaque retia dimisisse noscuntur. Que omnia nisi in hac abrenuntiatione uitiorum, que uere magna et summa est, fuerint intellecta, nec pretiosum aliquid inueniemus apostolos reliquisse, nec Dominum habuisse, propter quod illis tantam beatitudinis gloriam largiretur, ut ab eodem mererentur audire: In regeneratione cum sederit  Filius hominis in sede maiestatis sue, sedebitis et uos super sedes duodecim, iudicantes duodecim tribus Isrel . Si igitur hi qui perfecte terrenas istas ac uisibiles abdicant facultates, certis ex causis ad illam apostolicam caritatem [Al. claritatem] peruenire non possunt, nec illum sublimiorem paucorumque admodum renuntiationis gradum tertium expedito uigore conscendere queunt: quid illi de semetipsis iudicare debebunt, qui nec primam quidem, que perfacilis est, perfecte arripientes, atque antiquas pecuniarum suarum sordes cum infidelitate pristina retentantes, nudo tantum sibimet autumant monachorum uocabulo gloriandum? Ergo prima, quam diximus, abrenuntiatio rerum alienarum est, ideoque per se solam perfectionem renuntianti conferre  non sufficit, nisi peruenerit ad secundam, que uere abrenuntiatio rerum nostrarum est, quam adepti expulsione omnium uitiorum, tertie quoque abrenuntiationis fastigia conscendemus; per quam non solum omnia que in hoc mundo geruntur uel particulatim ab hominibus possidentur, uerum etiam ipsam cunctorum elementorum plenitudinem, que putatur esse magnifica, tamquam uanitati subiectam  et mox transituram transcendentes animo ac mente despiciemus, intuentes dumtaxat, secundum Apostolum, non ea que uidentur, sed que non uidentur; que enim uidentur, temporalia sunt; que autem non uidentur, eterna : ut ita demum illud supremum mereamur audire quod dicitur ad Abraham, Et ueni in terram quam tibi monstrauero . Per quod euidenter ostenditur quod nisi quis tres superiores illas abrenuntiationes omni mentis ardore impleuerit, ad quartum hoc peruenire non possit, quod remunerationis ac premii uice taliter renuntianti tribuitur, id est, ut terram repromissionis mereatur intrare, nequaquam sibi iam uitiorum spinas ac tribulos germinantem, que post expulsionem passionum cunctarum puritate cordis in hoc corpore  possidetur, quam non uirtus uel industria laborantis monstrabit ei, sed ipse Dominus ostensurum se esse promittit: Et ueni, inquiens, in terram quam tibi monstrauero. Per quod manifeste probatur, et initium nostre salutis Domini uocatione fieri dicentis, Exi de terra tua; et consummationem perfectionis ac puritatis ab eodem similiter tribui, cum dicit, Et ueni in terram quam tibi monstrauero, id est, non quam tu ex temetipso nosse, uel industria tua poteris reperire, sed quam ego tibi non solum ignoranti, sed etiam non inquirenti monstrauero. Ex quo manifeste colligitur quod quemadmodum inspiratione Domini prouocati ad uiam salutis accurrimus; ita etiam magisterio ipsius et illuminatione deducti, ad perfectionem summe beatitudinis peruenimus.



CAPUT XI. Interrogatio de libero arbitrio hominis, et gratia Dei.


Germanus: [c 1Kb] In quo ergo liberum consistit arbitrium; nostre quoque, quod laudabiles sumus, reputatur industrie, si Deus in nobis omnia que ad nostram perfectionem pertinent, et incipit, et consummat?



CAPUT XII. Responsio de dispensatione diuine gratie, manente arbitrii libertate.


Paphnutius: Hoc uos recte mouisset, si in omni opere uel disciplina principium tantum esset ac finis, [a 1Kb] et non etiam quedam medietas interesset. Itaque sicut occasionem salutis diuersis modis Deum cognoscimus operari, ita nostrum est occasionibus a Diuinitate concessis, uel enixius uel remissius famulari . Nam sicut Dei fuit uocantis oblatio, Exi de terra tua, ita Abrahe fuit exeuntis obedientia: et quemadmodum illud quod dicitur, Et ueni in terram, obtemperantis fuit opus; ita illud quod additur, Quam tibi monstrauero , iubentis Dei, uel promittentis  est gratia. Certos tamen nos esse conuenit, quod omnem uirtutem indefessis conatibus exercentes, nequaquam diligentia uel studio nostro perfectionem possimus attingere; nec sufficiat humana sedulitas laborum merito ad tam sublimia beatitudinis premia peruenire, nisi ea Domino nobis cooperante, et cor nostrum ad id quod expedit dirigente, fuerimus adepti; ideoque debemus cum Dauid orantes momentis singulis dicere, Perfice gressus meos in semitis tuis, ut non moueantur uestigia mea ; et, Statuit supra petram pedes meos, et direxit gressus meos ; ut nostrum arbitrium quod procliuius uel ignoratione boni uel oblectatione passionum fertur ad uitia, ille inuisibilis rector mentis humane ad uirtutum potius studia contorquere dignetur. Quod  uno uersiculo per Prophetam manifestissime legimus decantari: Impulsus uersatus sum, ut caderem; in quo liberi arbitrii infirmitas designatur: Et Dominus suscepit me ; rursum adiutorium Domini iunctum eidem semper ostenditur, quo iam ne penitus libero collabamur arbitrio, cum titubasse nos uiderit, porrectione quodammodo manuum suarum sustentat atque confirmat. Et iterum: Si dicebam, motus est pes meus, lubrica scilicet arbitrii facultate, misericordia tua, Domine, adiuuabat me , iterum mobilitati sue Dei coniunxit auxilium; quia ne moueretur pes fidei sue, non industrie proprie fuisse, sed misericordie Domini confitetur. Et iterum: Secundum multitudinem dolorum meorum in corde meo, qui libero utique mihi nascebantur arbitrio,  consolationes tue letificauerunt animam meam , per tuam scilicet inspirationem uenientes in cor meum, et reserantes contemplationem futurorum bonorum , non solum abstulerunt omnem anxietatem cordis mei, uerum etiam summam letitiam contulerunt.  Et rursum: Nisi quia Dominus adiuuit me, paulo minus habitauerat in inferno anima mea : liberi utique arbitrii prauitate se in inferno habitaturum fuisse testatur, nisi Domini fuisset adiutorio ac protectione saluatus. A Domino enim, non a libero arbitrio gressus hominis dirigentur. Et cum ceciderit iustus, libero dumtaxat arbitrio non collidetur. Quapropter? quia Dominus supponit manum suam . Hoc est apertissime dicere: Nullus iustorum sibi sufficit ad obtinendam iustitiam, nisi per momenta singula titubanti ei et corruenti fulcimenta manus sue supposuerit diuina clementia, ne prostratus intereat penitus cum fuerit liberi arbitrii infirmitate collapsus.



CAPUT XIII. Quod directio uite nostre ex Deo sit.


Nec sane umquam uiri sancti directionem uie, qua gradiebantur, ad profectum uirtutum consummationemque tendentes, industria se propria obtinuisse testati sunt, sed eam potius a Domino precabantur dicentes: Dirige me in ueritate tua , et, dirige in conspectu tuo uiam meam . Et, Notam fac mihi uiam in qua ambulem . Alius autem non solum fide, sed etiam experimento, et quodammodo ipsa rerum natura, hoc ipsum se deprehendisse proclamat: Cognoui, Domine, quia non est in homine uia eius, nec uiri est ut ambulet et dirigat gressus suos . Et ipse Dominus ad Isrelem: Et dirigam eum ego, inquit, ut abietem uirentem;  ex me fructus tuus inuentus est .



CAPUT XIu. Quod scientia legis magisterio et illuminatione Domini conferatur.

Legis quoque ipsius scientiam non lectionis industria, sed magisterio et illuminatione Dei quotidie desiderant adipisci, dicentes ad eum: uias tuas, Domine, demonstra mihi, et semitas tuas edoce me . Et, Reuela oculos meos, et considerabo mirabilia de lege tua . Et, Doce me facere uoluntatem tuam, quia Deus meus es tu . Et iterum: Qui doces hominem scientiam .



CAPUT Xu. Quod intellectus, quo mandata Dei possimus agnoscere, et bone uoluntatis affectus a Domino donetur.


Ipsum etiam intellectum beatus Dauid, quo mandata Dei possit agnoscere, que utique in libro legis nouerat esse perscripta, a Domino postulat promereri, dicens: Seruus tuus ego sum, da mihi intellectum, ut discam mandata tua . Qui utique  et intellectum semel sibi per naturam prestitum possidebat, notitiam quoque mandatorum Dei, que descripta tenebantur in lege, utique habebat in promptu: et tamen ut hanc plenius apprehendat, Dominum deprecatur, sciens nequaquam sibimet sufficere posse id quod per naturam conditionis insertum est, nisi quotidiana Domini illuminatione, ad intelligendam spiritaliter legem ac mandata eius apertius agnoscenda, sensus ipsius ab eodem fuerit illustratus; ipso etiam uase electionis hoc quod dicimus clarius predicante, Deus est enim qui operatur in nobis et uelle, et perficere pro bona uoluntate . Et rursum, Intellige que dico, dabit enim tibi Dominus intellectum . Quid potuit apertius dici, quam ut et bonam uoluntatem nostram  et operis consummationem a Domino in nobis pronuntiaret impleri? Et iterum, Quia uobis donatum est pro Christo, non solum ut in eum credatis, sed ut etiam pro illo patiamini . Hic quoque et initium conuersionis ac fidei nostre, ac passionum tolerantiam donari nobis a Domino declarauit. Quod intelligens Dauid quoque similiter orat sibi hoc ipsum Domini miseratione concedi, dicens: Confirma, Deus, hoc quod operatus es in nobis ; ostendens non sufficere sibi salutis principia dono Dei gratiaque collata, nisi fuerint eadem miseratione ipsius et quotidiana opitulatione perfecta. Non enim liberum arbitrium, sed Dominus soluit compeditos; non nostra uirtus, sed Dominus erigit elisos; non lectionis industria, sed Dominus illuminat cecos,  quod Grece dicitur, [a 1Kb] , id  est, Dominus sapientes facit cecos; non nostra cautio, sed Dominus custodit aduenas ; non nostra fortitudo, sed Dominus alleuat siue suffulcit omnes qui corruunt . Hec autem dicimus, non ut studium nostrum uel laborem atque industriam quasi inaniter et superflue impendendo uacuemus; sed ut nouerimus nos sine auxilio Dei, nec adniti posse, nec efficaces nostros esse conatus ad capessendum tam immane premium puritatis, nisi nobis adiutorio Domini ac misericordia fuerit contributum. Equus enim paratur in diem belli, a Domino autem est adiutorium , quia non est in fortitudine potens uir : et mendax equus ad salutem , ut qui gloriatur, in Domino glorietur . Oportet igitur nos semper  cum beato Dauid canere, Fortitudo mea et laudatio mea, non liberum arbitrium, sed Dominus, et factus est mihi in salutem . Quod doctor quoque gentium non ignorans idoneum se factum ministerio noui Testamenti, non suo merito nec sudore, sed Dei miseratione, proclamat: Non quod simus, inquit, idonei cogitare aliquid a nobis quasi ex nobis, sed sufficientia nostra ex Deo est . [b 10Kb] Quod minus Latine, sed expressius dici potest, Idoneitas nostra ex Deo est. Denique sequitur, Qui et idoneos nos fecit ministros noui Testamenti .



CAPUT XuI. Quod ipsa fides a Domino concedatur.

In tantum autem uniuersa que ad salutem pertinent apostoli sibimet a Domino largita senserunt,  [c 3Kb] ut ipsam quoque fidem prestari sibi a Domino postularent,  dicentes, Domine, auge nobis fidem; plenitudinem eius non libero arbitrio presumentes, sed Dei sibi credentes munere conferendam. Denique docet nos idem auctor salutis humane, quam ipsa fides nostra lubrica sit, et infirma, et nequaquam sibi sufficiens, nisi fuerit auxilio Domini roborata, dicens ad Petrum: Simon, Simon, ecce Satanas expetiuit uos ut cribraret uos tamquam triticum; sed ego rogaui Patrem meum ne deficeret fides tua. Quod alius in semetipso sentiens fieri, et quodammodo fidem suam infidelitatis fluctibus ad perniciosi naufragii uidens scopulos perurgeri, ad eumdem Dominum auxilium fidei sue postulans dicit: Domine, adiuua infidelitatem meam . In tantum itaque senserunt euangelici et apostolici uiri uniuersa que  bona sunt auxilio Domini consummari, et ne ipsam quidem fidem suam confessi sunt illesam se posse suis uiribus uel arbitrii libertate seruare, ut hanc uel adiuuari in se, uel donari sibi, a Domino postularent. Que si in Petro, ne deficeret, Domini egebat auxilio, quis erit tam presumptor et cecus, qui se ad huius custodiam quotidiano Domini credat adiutorio non egere? presertim cum ipse Dominus in Euangelio hoc ipsum euidenter expresserit dicens: Sicut palmes non potest fructum facere a semetipso nisi in uite manserit, ita et uos nisi in me manseritis. Et iterum: Quia sine me nichil potestis facere . Quam sit igitur ineptum ac sacrilegum quidquam de bonis actibus nostre industrie, et non Dei gratie uel adiutorio, deputare, manifeste probatur,  Dominica protestante sententia, sine sua inspiratione, uel cooperatione spiritales fructus exhibere neminem posse: Omne enim datum bonum, et omne donum perfectum desursum est, descendens a Patre luminum . Zacarias quoque, [a 1Kb] Quia si quid bonum, ipsius est; et si quid optimum, ab ipso . Et ideo constanter beatus Apostolus: Quid enim habes quod non accepisti? quod si accepisti, quid gloriaris quasi non acceperis ?



CAPUT XuII. Quod moderatio et tolerantia tentationum nobis a Domino tribuatur.


Summam quoque tolerantie, qua tentationes illatas sustinere possimus, non tam in nostra uirtute quam in Dei misericordia et moderatione consistere beatus Apostolus ita pronuntiat: Tentatio uos non [b 23Kb] apprehendat nisi humana: fidelis autem Deus, qui non permittet uos tentari super id quod potestis, sed faciet cum tentatione etiam exitum, ut sustinere possitis . Deum quoque aptare siue confirmare animos nostros ad omne opus bonum, et operari in nobis ea que sibi sunt placita, idem Apostolus docet: Deus autem pacis qui eduxit de tenebris pastorem magnum ouium in sanguine testamenti eterni Iesum  Christum, aptet uos in omni bono faciens in uobis quod placet coram se . Quod etiam Thessalonicensibus ut eueniat ita precatur dicens: Ipse autem Dominus iehsu Christus et Deus Pater noster qui dilexit nos, et dedit consolationem eternam, et spem bonam in gratia, exhortetur corda uestra, et confirmet in omni opere et sermone bono .



CAPUT XuIII. Quod perpetuitas timoris Domini nobis a Domino conferatur.

Ipsum denique [c 2Kb] timorem Dei, quo firmiter eum tenere possimus, a Domino nobis infundi, Ieremias propheta ex persona Dei manifeste testatur, ita dicens: Et dabo eis cor unum, et animam unam, ut timeant me uniuersis diebus, et bene sit eis, et filiis eorum  post eos, et feriam eis pactum sempiternum, et non desinam eis benefacere, et timorem meum dabo in corda eorum, ut non recedant a me . Ezechiel quoque: Et dabo eis cor nouum, et spiritum nouum tribuam in uisceribus eorum, et auferam cor lapideum de carne eorum, et dabo eis cor carneum, ut in preceptis meis ambulent, et iudicia mea custodiant, faciantque ea, et sint mihi in populum, et ego sim eis in Deum .



CAPUT XIX. Quod initium uoluntatis bone et consummatio eius a Domino sit.


Quibus manifestissime perdocemur, et [a 1Kb] initium uoluntatis bone nobis Domino inspirante concedi, cum aut per se, aut per exhortationem cuiuslibet hominis, aut per necessitatem nos ad salutis attrahit uiam, et perfectionem uirtutum ab eodem similiter condonari; [b 1Kb] nostrum uero hoc esse, ut exhortationem auxiliumque Dei uel remissius uel enixius exsequamur, et pro [Lips. in marg. per] hoc nos uel remunerationem uel supplicia dignissima promereri, quod eius dispensationi ac prouidentie, erga nos benignissima dignatione collate, uel negleximus uel studuimus nostre obedientie deuotione congruere. Quod  euidenter in Deuteronomio aperteque describitur: Cum, inquit, introduxerit te Dominus Deus tuus in terram quam possessurus ingredieris, et deleuerit gentes multas coram te, Etheum, et Gergeseum, et Amorrheum, Chananeum, et Phereseum, Eueum et Iebuseum, septem gentes multo maioris numeri, et robustiores te, tradideritque eas tibi, percuties eas usque ad internecionem; non inibis cum eis fedus, neque sociabis cum eis coniugia . Quod igitur introducuntur in terram repromissionis, quod delentur gentes multe coram eis, quod traduntur in manus eorum nationes maioris numeri, et robustiores quam populus Isrel, Dei esse gratiam Scriptura pronuntiat. Utrum autem percutiat eas Isrel usque ad internecionem, an reseruet eas et parcat, et utrum  ineat cum eis fedus, et utrum non societ cum eis coniugia, an societ, ipsorum esse testatur. Quo testimonio manifeste discernitur [c 2Kb] quid libero arbitrio, quidue dispensationi uel quotidiano adiutorio Domini debeamus ascribere, et quod diuine sit gratie prestare nobis occasiones salutis et prouentus secundos  atque uictoriam; nostrum uero esse ut concessa Dei beneficia uel intentius uel segnius exsequamur. Quam rationem etiam in illorum cecorum curatione satis euidenter uidemus expressam. Quod enim transiit ante eos iehsu, diuine prouidentie et dignationis est gratia. Quod uociferantur, et dicunt: Miserere nostri, Domine, fili Dauid , [d 1Kb] fidei ipsorum et credulitatis est opus. Quod uisum recipiunt oculorum, diuine miserationis est munus. Quod autem etiam post perceptionem cuiuslibet muneris tam gratia Dei quam ratio liberi arbitrii perseueret, leprosorum quoque decem qui pariter curati sunt declarat exemplum . Ex quibus dum unus per arbitrii sui bonum gratiarum restituit actionem, Dominus nouem inquirens, unumque collaudans,  sollicitudinem adiutorii sui etiam circa immemores beneficiorum suorum iugem retinere se monstrat. Hoc ipsum enim uisitationis sue donum est, quod uel suscipit et approbat gratum, uel requirit ac reprehendit ingratos.



CAPUT XX. Quod nichil in hoc mundo sine Deo geratur.

Credere tamen inconcussa fide nos conuenit, nichil sine Deo prorsus in hoc mundo geri. Aut enim uoluntate eius aut permissu agi uniuersa fatendum est, ut scilicet hec que bona sunt, uoluntate Dei perfici auxilioque credantur; que autem contraria sunt, permissu; cum pro nequitiis ac duritia cordis nostri deserens nos diuina protectio, diabolum nobis uel ignominiosas corporis passiones patitur dominari.  Quod etiam Apostoli uocibus euidentissime perdocemur, dicentis: Propter quod tradidit illos Deus in passiones ignominie . Et iterum: Quia non crediderunt [Lips in marg. probauerunt] Deum habere in notitia, tradidit illos Deus in reprobum sensum, ut faciant ea que non conueniunt . Ipse quoque  Dominus per Prophetam ait: Et non audiuit populus meus uocem meam, et Isrel non intendit mihi. Propter quod dimisi eos, inquit, secundum adinuentiones cordis eorum, ambulabunt in adinuentionibus suis .



CAPUT XXI. Obiectio super liberi arbitrii potestate.

Germanus: Hoc testimonium apertissime liberum demonstrat arbitrium, quo dicitur: Si populus meus audisset me; et, non audiuit populus meus uocem meam. Cum enim dicit si audisset, ostendit in potestate illius fuisse uel acquiescendi uel non acquiescendi iudicium. Quomodo igitur non in nobis nostra salus est collocanda, cum uel audiendi uel non audiendi ipse nobis concesserit facultatem?



CAPUT XXII. Responsio, quod liberum arbitrium nostrum adiutorio Domini semper indigeat.


Paphnutius: Acute quidem considerastis hoc quod dicitur, Si audisset me; sed nequaquam quis sit qui ad audientem uel non audientem loquatur, attenditis; nec illud quod sequitur, pro nichilo utique inimicos eius humiliassem, et super tribulantes eos misissem manum meam. Nemo igitur hec, que protulimus ut nichil geri sine Domino probaremus, praua interpretatione detorquens, ad defensionem liberi arbitrii ita conetur assumere, ut ab homine gratiam Dei prouisionemque quotidianam tentet auferre, per hoc quod dicitur, Et non audiuit populus meus uocem meam; et iterum, Si populus meus audisset me, Isrel si in uiis meis ambulasset, etc.; sed respiciat quod, sicut liberi  arbitrii facultas populi inobedientia comprobatur, ita quotidiana circa eum prouisio Dei clamantis quodammodo  et monentis ostenditur. Cum enim dicit: Si populus meus audisset me, priorem utique se locutum eis euidenter ostendit, quod fieri a Domino non solum per legem scriptam litteris, uerum etiam quotidianis monitis solet, secundum illud quod per Isaiam dicitur: Tota die expandi manus ad populum non credentem mihi, sed contradicentem . Utrumque ergo potest hoc testimonio comprobari quod dicitur: Si populus meus audisset me, Isrel si in uiis meis ambulasset, pro nichilo utique inimicos eorum humiliassem, et super tribulantes eos misissem manum meam. Nam sicut liberum arbitrium per inobedientiam populi demonstratur, ita dispensatio Dei et auxilium eius uersiculi ipsius initio declaratur ac fine, cum se et priorem locutum fuisse testatur, et  postea inimicos eius humiliaturum, si ab eodem fuisset auditus. Nos enim per hec que protulimus, non liberum arbitrium hominis uolumus submouere sed huic adiutorium et gratiam Dei per singulos dies ac momenta necessariam comprobare. His nos sermonibus eruditos abbas Paphnutius e sua cella non tam alacres quam compunctos corde ante medium noctis emisit, hoc nobis precipuum sua collatione conferens, ut cum per abrenuntiationis prime consummationem, quam toto uirtutis nisu studebamus implere, attingenda nobis perfectionis culmina crederemus, inciperemus agnoscere necdum nos cepisse monachorum fastigia somniare: quippe qui de secunda abrenuntiatione Patrum in cenobiis eruditi, tertiam in qua omnis perfectio continetur, queque illas inferiores  duas multis modis precedit, ne auditu quidem nos antea percepisse nossemus.



COLLATIO QUARTA, Que est abbatis Danielis. DE CONCUPISCENTIA CARNIS ET SPIRITUS.



CAPUT PRIMUM.


Inter ceteros Christiane philosophie uiros, [a 2Kb] abbatem quoque uidimus Danielem, equalem quidem in omni uirtutum genere his qui in eremo Scythi  commanebant, sed peculiarius gratia humilitatis ornatum, qui merito puritatis ac mansuetudinis sue [b 2Kb] a beato Paphnutio solitudinis eiusdem presbytero, et quidem cum multis iunior esset etate, ad diaconii  est prelatus officium. In tantum enim beatus Paphnutius uirtutibus ipsius adgaudebat, ut quem uite meritis sibi et gratia parem nouerat, cequare sibi etiam sacerdotii ordine festinaret; siquidem nequaquam ferens in inferiore eum ministerio diutius immorari, [a 1Kb] optansque sibimet successorem dignissimum prouidere, superstes eum presbyterii honore prouexit. Qui tamen prioris humilitatis consuetudinem non omittens, nichil umquam sibi illo presente de sublimioris ordinis adiectione donauit, sed semper abbate Paphnutio [b 1Kb] spiritales hostias offerente, hic uelut diaconus in prioris ministerii permansit officio. In quo tamen beatum Paphnutium, cum talis uir esset ac tantus, ut in multis etiam prescientie gratiam possideret, hec spes substitutionis  et electio frustrata est. Nam non multo post tempore hunc quem sibi parauerat successorem, premisit ad Deum.



CAPUT II. Querit unde oriatur repentina commutatio mentium ab ineffabili letitia in mestissimam animi deiectionem.

Hic igitur beatus Daniel, inquirentibus nobis, cur interdum residentes in cellula tanta alacritate cordis, cum ineffabili quodam gaudio et exuberantia secretissimorum sensuum repleremur, ut eam non dicam sermo subsequi, sed ne ipse quidem sensus occurreret; oratio quoque pura ac prompta, et mens plena spiritalibus fructibus preces suas efficaces ac leues etiam per soporem supplicans ad Deum peruenire  sentiret: ac rursum nullis existentibus causis tanta subito anxietate repleremur, et irrationabili quodam merore premeremur, ut non solum nosmetipsos huiusmodi sensibus arescere sentiremus, uerum etiam horreret cella, sorderet lectio, ipsa quoque instabilis ac nutabunda, et quodammodo ebria emitteretur oratio, ita ut ingemiscentibus et conantibus nobis, ad directionem pristinam reduci mens nostra non posset, quantoque intentius ad Dei reduceretur intuitum, tanto uehementius ad discursus instabiles lubrico raperetur excessu, et ita omni spiritali fructu redderetur effeta, ut nec desiderio regni celorum, nec metu gehenne proposito ab hoc lethali quodam somno ualeret suscitari; ita respondit:



CAPUT III. Responsio super proposita questione.


[c 1Kb] Tripartita nobis a maioribus super hac, quam dicitis, sterilitate mentis tradita ratio est. Aut enim de negligentia nostra, aut de impugnatione diaboli, aut de dispensatione Domini ac probatione descendit. [d 1Kb] Et de negligentia quidem, cum nostro uitio tepore precedente incircumspecte nosmetipsos et remissius exhibentes, et per ignauiam et desidiam noxiis cogitationibus pasti, terram cordis nostri spinas et tribulos facimus germinare, quibus in ea pullulantibus consequenter efficimur steriles, atque ab omni reddimur spiritali fructu et contemplatione ieiuni. [e 4Kb] De impugnatione uero diaboli, cum etiam  bonis nonnumquam studiis dediti, callida subtilitate mentem nostram aduersario penetrante, uel ignorantes ab optimis intentionibus abstrahimur uel inuiti.



CAPUT Iu. Quod dispensationis ac probationis Dei duplex causa sit.

[a 1Kb] Dispensationis autem, uel probationis Domini duplex causa est: [b 3Kb] prima, ut paulisper ab ipso derelicti, et mentis nostre humiliter intuentes infirmitatem, et nequaquam super precedente puritate cordis, que nobis illius est uisitatione donata, nullatenus extollamur, probantesque nos ab eodem derelictos, gemitibus nostris et industria illum letitie ac puritatis statum recuperare non posse intelligamus,  et preteritam cordis alacritatem non nostro studio, sed illius dignatione nobis fuisse collatam, et presentem de ipsius rursum gratia et illuminatione esse poscendam. [c 2Kb] Secunda uero probationis est causa,  ut perseuerantia nostra, uel mentis constantia et desiderium comprobetur, quaque intentione cordis et orationum instantia deserentem nos uisitationem sancti Spiritus requiramus, manifestetur in nobis; ac pariter agnoscentes quanto labore amissum istud spiritale gaudium et puritatis letitia conquiratur, sollicitius inuentam custodire, ac tenere intentius studeamus. Quodammodo enim negligentius custodiri solet, quidquid creditur facile posse reparari.



CAPUT u. Quod studium et industria nostra nichil sine adiutorio Dei preualeat.

Per que euidenter probatur, gratiam Dei ac misericordiam semper operari in nobis ea que bona sunt. Qua deserente, nichil ualere studium laborantis,  et quantumlibet animi nitentis industriam sine ipsius iterum adiutorio statum pristinum recuperare non posse, illudque iugiter in nobis impleri, non uolentis, neque currentis, sed miserentis est Dei . Que gratia nonnumquam econtrario negligentes ac resolutos inspiratione hac, qua dicitis, sancta, et abundantia spiritalium cogitationum uisitare non renuit, sed inspirat indignos, exsuscitat dormientes, et illuminat obsessos ignorantie cecitate, clementerque nos arguit atque castigat, infundens se cordibus nostris, ut uel sic de inertie somno compunctione ipsius instigati consurgere prouocemur. Denique [a 1Kb] frequenter etiam odoribus ultra omnem suauitatem compositionis humane, in his ipsis subito uisitationibus adimplemur, ita ut mens hac oblectatione resoluta in quemdam spiritus rapiatur excessum, seque commorari obliuiscatur in carne.



CAPUT uI. Quod utile nobis sit interdum a Domino derelinqui.


In tantum uero illum, quem diximus, abscessum, et, ut ita loquar, desertionem Dei, beatus Dauid utilem esse cognouit, ut nequaquam maluerit orare ne a Deo penitus in nullo relinqueretur. Hoc enim sciebat incongruum esse uel sibi, uel humane nature ad quamlibet peruenienti perfectionem; sed temperari eam potius deprecatus sit, dicens: [b 10Kb] Non me derelinquas usquequaque . Ac si diceret aliis uerbis: Scio quod derelinquere soleas utiliter tuos sanctos, ut eos probes. Aliter enim ab aduersario tentari non possunt, nisi a te paulisper fuerint derelicti; et ideo non rogo ut numquam me derelinquas, quia non expedit mihi, ut non uel meam infirmitatem  sentiens dicam: Bonum mihi quia humiliasti me ; uel exercitium non habeam preliandi, quod sine dubio habere non potero, si mihi semper et indisrupte coheserit protectio diuina. Suffultum namque me tua defensione tentare diabolus non audebit, illud obiiciens et exprobrans, uel mihi, uel tibi, quod aduersus athletas tuos [c 1Kb] solet calumniosa uoce proferre. Numquid gratis Iob colit Deum: Nonne tu uallasti eum ac domum eius, uniuersamque substantiam eius per circuitum ? Sed magis peto ne me usquequaque deseras, quod Grece dicitur [d 9Kb] , id est, usque ad nimietatem. Quantum enim mihi utile est si me paululum subrelinquas, ut desiderii mei constantia comprobetur, tantum noxium est si pro meritis ac delictis meis  nimium me deseri patiaris; quia nulla uirtus humana, si diutius in tentatione tuo deseratur auxilio, sua poterit constantia perdurare, et non protinus aduersarii uel potentia uel factione succumbere, nisi tu ipse, qui es humanarum uirium conscius, ac luctaminum moderator, non permiseris tentari nos super id quod possumus, sed feceris cum tentatione etiam exitum, ut sustinere possimus . Tale quid et in Iudicum libro, cap. III, super exterminatione [e 1Kb] gentium spiritalium, que aduersantur Isreli, mystice legimus designatum: [f 1Kb] He sunt gentes quas Dominus dereliquit, ut erudiret in eis Isrelem, et haberent consuetudinem cum hostibus preliandi. Et iterum post pauca: [g 2Kb] Dimisitque eos Deus, ut in ipsis experiretur  Isrelem, utrum audirent mandata Domini, que preceperat patribus eorum per manum Moysis, an non. Quam utique pugnam non inuidens Deus quieti Isrelis, nec male eidem consulens, sed sciens esse utilissimam, reseruauit, ut dum gentium semper istarum impugnatione deprimeretur, numquam se sentiret auxilio Domini non egere, et ob id semper in eius meditatione et inuocatione persistens, nec inertia solueretur, nec bellandi usum et exercitia uirtutis amitteret. Frequenter enim quos superare non potuerunt aduersa, securitas et prosperitas deiecerunt.



CAPUT uII. De utilitate eius pugne quam Apostolus ponit in colluctatione carnis et spiritus.

[a 1Kb] Hanc pugnam utiliter nostris quoque membris  insertam, etiam in Apostolo ita legimus . [b 4Kb] Caro enim concupiscit aduersus spiritum, spiritus autem aduersus carnem. Hec autem inuicem aduersantur sibi, ut non quecumque uultis, illa faciatis. Habes et hic pugnam [c 2Kb] inuisceratam quodammodo corpori nostro, dispensatione Domini procurante. Quidquid enim generaliter et sine alicuius exceptione omnibus inest, quid aliud iudicari potest, nisi ipsi humane substantie post ruinam primi hominis, uelut naturaliter attributum, et quod uniuersis congenitum concretumque deprehenditur, quomodo non credendum sit arbitrio Domini non nocentis, sed consulentis insertum? Causam uero huius belli, id est, carnis et spiritus, hanc esse describit: [d 22Kb] Ut non,  inquit, quecumque uultis, illa faciatis. Ergo id quod procurauit Deus, ut non posset a nobis impleri, id est, ut non quecumque uolumus, faciamus, quid aliud si impleatur credi potest esse quam noxium? Et est quodammodo utilis hec pugna dispensatione Dei nobis inserta, et ad meliorem nos statum prouocans atque compellens, qua sublata proculdubio pax econtrario perniciosa succedet.



CAPUT uIII. Interrogatio quid sit quod in capitulo Apostoli post aduersantes sibi concupiscentias carnis et spiritus, tertia adiiciatur uoluntas.

Germanus: Licet nobis quidam intellectus in ea prelucere uideatur, tamen quia necdum possumus Apostoli sententiam ad liquidum peruidere, uolumus  hec nobis apertius explanari. Tres enim res hic indicari uidentur: prima carnis aduersus spiritum pugna; secunda spiritus aduersus carnem concupiscentia; tertia uoluntas nostra, que uelut media ponitur, de qua dicitur, ut non quecumque uultis, illa faciatis. Super qua re licet, ut dixi, suspiciones quasdam, ex his que posita sunt, intelligentie colligamus; uolumus tamen, quia se huius Collationis occasio obtulit, aliquid nobis lucidius disputari.



CAPUT IX. Responsio de intellectu recte interrogantis.

Daniel: Discernere diuisiones et lineas questionum  [a 1Kb] portio intellectus est, et maxima pars intelligentie scire quid nescias. Propter quod dicitur : [b 1Kb] Insipienti interroganti sapientia reputabitur, quia licet is qui interrogat, uim proposite questionis ignoret, tamen quia prudenter inquirit, et intelligit quod non intelligat, hoc ipsum illi reputatur ad sapientiam; eo quod quid nesciret, prudenter agnouerit. Secundum diuisionem itaque uestram tres hoc loco res ab Apostolo nominari uidentur, concupiscentia carnis aduersus spiritum, et spiritus aduersus carnem, quarum aduersus se inuicem pugna hanc uidetur habere causam atque rationem, ut ea que uolumus, inquit, facere nequeamus. [c 1Kb] Quarta igitur superest causa, quam minime uidistis uos, ut illud scilicet quod nolumus, faciamus.  Nunc ergo opus est nobis ut prius duarum concupiscentiarum uim, id est, carnis et spiritus agnoscamus, et ita demum que uoluntas sit nostra, que inter utramque posita est, discutere ualeamus; deinde quid possit uoluntatis nostre non esse, similiter discernamus.



CAPUT X. Quod uocabulum carnis non in una significatione ponatur.

[d 1Kb] uocabulum carnis in Scripturis sanctis multifarie  legimus nominari: nam nonnumquam significat hominem integrum, id est, qui ex corpore constat et anima; ut ubi : Et uerbum caro factum est; et : uidebit omnis caro salutare Dei nostri. Nonnumquam homines peccatores atque carnales; ut ibi : Non permanebit spiritus meus in hominibus istis, eo quod sint caro. Interdum pro ipsis peccatis ponitur; ut ibi : uos autem non estis in carne, sed in spiritu. Et iterum : Caro et sanguis regnum Dei non possidebunt. Denique sequitur: Neque corruptio incorruptelam possidebit. Nonnumquam pro cognatione et propinquitate; ut ibi : Ecce nos os tuum, et caro tua sumus. Et Apostolus : Si quomodo in emulationem inducam carnem  meam, et saluos faciam aliquos ex illis. Querendum ergo nobis est, secundum quam significationem ex his quatuor, carnem hic debeamus accipere. Manifestum namque est secundum illud quod positum est, Et uerbum caro factum est; uel illud, Et uidebit omnis caro salutare Dei, penitus stare non posse; sed neque secundum illud quod dicitur, Non permanebit spiritus meus in hominibus istis, eo quod sunt caro; quia non, sicut ibi abrupte de homine peccatore, ita et hic ponitur caro, cum dicitur : Caro concupiscit aduersus spiritum, et spiritus aduersus carnem. Neque enim de rebus substantialibus loquitur,  sed actualibus, que in uno eodemque homine uel pariter uel sigillatim cum quadam temporis uicissitudine et mutatione luctantur.



CAPUT XI. Quid in hoc loco caro ab Apostolo nominetur, et quid sit concupiscentia carnis.

Quamobrem in hoc loco [a 3Kb] carnem non hominem, id est, hominis substantiam, sed uoluntatem carnis et desideria debemus pessima accipere: sicut nec spiritum quidem aliquam rem substantialem, sed anime desideria bona et spiritalia designare. Quem sensum idem beatus Apostolus superius euidenter expressit, ita dicens: Dico autem, spiritu ambulate, et desideria carnis non perficietis. Caro enim concupiscit aduersus spiritum, spiritus uero aduersus carnem.  [b 1Kb] Hec autem inuicem aduersantur sibi, ut non quecumque uultis, illa faciatis . Que cum utraque desideria, id est, carnis et spiritus in uno eodemque sint homine, intestinum quotidie intra nos geritur bellum, dum concupiscentia carnis que precipitanter fertur ad uitia, his que ad presentem requiem pertinent, deliciis gaudet. Quibus econtra concupiscentia spiritus aduersata, ita desiderat tota spiritalibus studiis inherere, ut etiam necessarios carnis usus optet excludere, sic illis iugiter occupari cupiens, ut nullam penitus fragilitati eius curam cupiat impartiri. Caro luxuriis ac libidine delectatur,  spiritus ne ipsis quidem naturalibus desideriis acquiescit. Illa concupiscit satiari somno, repleri cibo; hic uigiliis et ieiuniis ita saginatur, ut ne ad ipsum quidem necessarium uite usum somnum cibumque uelit admittere. Illa cupit exuberare copiis uniuersis, hic ne ipsius quidem exigui panis quotidianam substantiam habere contentus est. Lauacris illa nitescere et quotidianis adulantium cuneis appetit constipari, hic squalore sordium et inaccessibilis eremi uastitate congaudet, cunctorumque mortalium presentiam perhorrescit. Honoribus illa et laudibus hominum confouetur, hic irrogatis sibi persecutionibus iniuriisque letatur.



CAPUT XII. Que sit uoluntas nostra, que inter concupiscentiam carnis et spiritus ponitur.


Inter has igitur utrasque concupiscentias, [a 3Kb] anime uoluntas in meditullio quodam uituperabiliore consistens, nec uitiorum flagitiis oblectatur, nec uirtutum doloribus acquiescit, sic querens a passionibus carnalibus temperari, ut nequaquam uelit dolores necessarios sustinere, sine quibus desideria spiritus  nequeunt possideri, absque castigatione carnis castimoniam cupiens corporis obtinere, sine uigiliarum labore cordis acquirere puritatem, cum requie carnis spiritalibus uirtutibus exuberare, absque ullius exasperatione conuicii patientie gratiam possidere, humilitatem Christi sine honoris mundani exercere iactura, religionis simplicitatem cum seculi ambitione sectari, Christo cum hominum laude ac fauore seruire, districtionem ueritatis sine cuiuspiam uel tenui offensione proferre. Postremo sic uult futura consequi bona, ut presentia non amittat. Que uoluntas numquam nos ad perfectionem ueram faceret peruenire, sed in tepore quodam teterrimo collocaret, talesque faceret quales illi sunt qui in Apocalypsi increpatione Domini castigantur: Scio opera tua, quia neque calidus es, neque frigidus;  [b 3Kb] utinam frigidus esses aut calidus: nunc autem quia tepidus es, incipiam te euomere de ore meo ; nisi hunc tepidissimum statum altrinsecus hec insurgentia bella disruperint. Nam cum famulantes huic uoluntati nostre ad hanc remissionem uoluerimus nosmetipsos paululum relaxare, confestim aculei  carnis insurgunt, suisque nos uitiis et passionibus sauciantes, nequaquam in illa, qua delectamur, puritatis qualitate stare permittunt, atque ad illam quam horremus frigidam uoluptatem, plenamque sentibus pertrabunt uiam. Rursus si spiritus feruore succensi, opera carnis uolentes exstinguere, sine ullo respectu fragilitatis humane, totos nosmetipsos tentauerimus ad immoderata uirtutum studia cordis elatione conferre, interpellans imbecillitas carnis ab illa reprehensibili nimietate spiritus reuocat ac retardat; et ita fit ut, utraque concupiscentia tali colluctatione alterna sibimet repugnante, anime uoluntas, que nec totam se carnalibus desideriis dedere, nec uirtutum uult laboribus desudare, quodammodo iusto moderamine temperetur, dum hec inter  utraque contentio, illam perniciosiorem excludens anime uoluntatem, ut quamdam equitatis libram in statera nostri corporis collocat, que spiritus carnisque confinia iusto discernit examine, nec a dextris mentem spiritus ardore succensam, nec a leua carnem uitiorum aculeis preponderare permittit. Dum hec pugna quotidianis diebus utiliter exagitatur in nobis, ad illud quartum quod nolumus salubriter uenire compellimur, ut puritatem cordis non otio nec securitate, sed iugi sudore et contritione spiritus acquiramus, castitatemque carnis districtis ieiuniis, fame, siti ac uigilantia retineamus; directionem etiam cordis, lectione, uigiliis, oratione continua, et solitudinis squalore capiamus; patientiam tribulationum exercitiis retentemus, cum blasphemiis et  opprobriorum saturitate nostro seruiamus Auctori; ueritatem cum inuidia mundi istius et inimicitiis, si necesse fuerit, exsequamur; et tali colluctatione in nostro corpore militante, protractis nobis ab hac ignaua securitate, atque ad istum quem uolumus laborem ac uirtutum studia prouocatis, equitas optime media retineatur, et tepidum nostre uoluntatis arbitrium, hinc spiritus feruor, illinc carnis gelidissimus rigor moderatissimo calore contemperent, ac  neque ad effrenata uitia mentem pertrahi concupiscentia spiritus sinat, nec rursum ad uirtutum irrationabiles appetitus fragilitas carnis spiritum patiatur extolli; ne uel inde omnigenum pullulent fomites uitiorum, uel hinc elatio morbi principalis emergens, telo nos superbie grauiore confodiat: sed pugne horum iusta equilibratio succedens sanam et moderatam inter utramque uirtutem reseruet uiam, itinere regio docens militem Christi semper incedere. Atque ita fit, ut cum pro tepore huius, quam diximus, ignauissime uoluntatis propensius mens ad desideria carnis fuerit deuoluta, spiritus concupiscentia refrenetur, nequaquam eo uitiis acquiescente terrenis; rursumque si immoderato feruore per excessum cordis ad impossibilia fuerit spiritus  noster et inconsiderata prereptus, infirmitate carnis ad iustum retrahatur examen, et transcendens uoluntatis nostre tepidissimum statum commodissima temperie planoque tramite cum sudoris industria uiam perfectionis incedat. Simile quid etiam in illius turris exstructione legimus a Domino dispensatum in libro Geneseos, ubi linguarum oborta repente confusio sacrilegos ausus hominum nefandosque compescuit . [a 1Kb] Permansisset enim etiam ibi aduersus Deum, immo aduersus eos qui diuinam eius attentare ceperant maiestatem, consensus noxius, nisi eos dispensatione Dei repugnans inter se diuersitas lingue per dissonantiam uocis in meliorem statum proficere compulisset, et quos ad excidium sui animauerat perniciosa consensio, ad  salutem reuocasset bona utilisque discordia, incipientes scilicet humanam fragilitatem intercedente diuisione sentire, quam per noxiam conspirationem elati antea nesciebant.



CAPUT XIII. De utilitate cunctationis que ex colluctatione oritur carnis et spiritus.

In tantum uero [b 4Kb] utilis nobis ex huius pugne diuersitate  cunctatio nascitur, et salutaris ex hac concertatione dilatio, ut, resistente soliditate corporea, dum ab eorum effectu que nequiter mente concipimus retrahimur, nonnumquam in meliorem statum, seu penitudine subsequente, seu emendatione quadam, que solet procrastinatione operis et recogitatione interueniente descendere, corrigamur. Denique hos quos intelligimus ad uoluntatum suarum desideria perficienda nullo carnis obstaculo retardari, demones scilicet ac spiritales nequitias, et quidem cum sint de eminentiore angelorum ordine deuoluti, detestabiliores esse hominibus contemplamur, eo quod, possibilitate eorum desideriis adiacente, [a 1Kb] id quod nequiter semel conceperint irreuocabili malo perficere non morentur: quia sicut  est animus eorum uelox ad excogitandum, sic ad perficiendum pernix et absoluta substantia; et dum suppeditat eis prona facilitas ea que uoluerint peragendi, conceptum malum nulla intercedens deliberatio salutaris emendat.



CAPUT XIu. De inemendabili malitia spiritalium nequitiarum.

[b 2Kb] Spiritalis namque substantia, nec ulla carnis soliditate deuincta, ut excusationem exorte in se praue non recipit uoluntatis, ita ueniam malignitatis excludit, quia nulla quemadmodum nos ad peccandum impugnatione carnis extrinsecus lacessita est, sed uitio solius male uoluntatis accensa, et [c 5Kb] ob hoc sine uenia peccatum et languor sine remedio  est. [a 1Kb] Sicut enim nulla sollicitante terrena materia corruit, ita nec indulgentiam quidem aut locum penitudinis obtinere potest. Quibus ex rebus euidenter colligitur quod non solum noxia non sit hec que contra se inuicem suscitatur in nobis carnis spiritusque contentio, uerum etiam multam nobis conferat utilitatem.



CAPUT Xu. Quid nobis prosit carnis aduersus spiritum concupiscentia.

Primo quod desidias ac negligentias nostras statim arguit, et, ut quidam diligentissimus pedagogus, a districtionis et discipline linea numquam nos deuiare concedens, si paululum quid securitas nostra mensuram congrue seueritatis excesserit,  flagellis incentiuorum stimulat confestim et increpat, atque ad competentem reuocat parcitatem. Secundo quod pro castimonie ac puritatis integritate, cum Dei gratia concedente, ita nos longo tempore a genitali pollutione uiderimus immunes, ut ne ipsa quidem simplici commotione carnis ulterius nos inquietandos esse credamus, et per hoc, uelut qui non gestemus corruptelam carnis, in secretis conscientie nostre fuerimus elati, suo nos rursum, quamuis quieto ac simplici, uisitans fluxu humiliat ac retundit, nosque homines esse stimulis suis admonet. Quodammodo enim cum in ceteris generibus uitiorum et quidem grauioribus magisque noxiis indifferentius soleamus incurrere, nec tam facile in eorum compungamur admissu, in hoc peculiarius  humiliatur conscientia nostra, perque hanc illusionem neglectarum quoque passionum recordatione mordetur, euidenter intelligens immundam se factam naturalibus incentiuis, que cum esset immundior spiritalibus uitiis, ignorabat; et recurrens protinus ad emendationem anterioris ignauie, commonetur nec super successibus preterite puritatis debere confidere, quam se perspicit pusillum quid  declinantem a Domino perdidisse, nec posse huius purificationis donum nisi per solius Dei gratiam possideri, docentibus nos quodammodo ipsius rei experimentis, ut si integritatem cordis perpetuo consequi delectamur, humilitatis studeamus uirtutem iugiter obtinere.



CAPUT XuI. De incentiuis carnis, quibus, nisi humiliaremur, grauius rueremus.

Huius igitur puritatis elationem perniciosiorem futuram cunctis sceleribus atque flagitiis, et ob hanc nichil nos emolumenti consecuturos pro qualibet castitatis integritate, b 2Kb] testantur ille uirtutes quarum superius fecimus mentionem, que cum nullas huiusmodi titillationes carnis habuisse credantur,  ob solam cordis elationem perpetua ruina de sublimi celestique statione deiecte sunt. Essemus itaque penitus absque remedio tepidi, utpote non habentes indicem negligentie nostre, uel in corpore nostro aut in conscientiis propriis insidentem, nec studeremus ad perfectionis umquam peruenire feruorem; sed nec frugalitatis quidem districtionem uel continentie teneremus, nisi nos hec titillatio carnis increscens humiliaret atque retunderet, et aduersus spiritalium quoque uitiorum purgationem sollicitos redderet et intentos.



CAPUT XuII. De eunuchorum tepore

Denique in his [c 1Kb] qui spadones sunt corpore, idcirco hunc animi teporem plerumque inesse deprehendimus,  quia uelut soluti ab hac necessitate carnali, nec labore continentie corporalis, nec contritione cordis se estimant indigere; et hac securitate resoluti, numquam perfectionem cordis, sed nec spiritalium quidem uitiorum purgationem uel querere in ueritate, uel possidere festinant. Qui status, a carnali qualitate descendens, efficitur animalis, qui est proculdubio deterior gradus; ipse est enim  qui, de frigido ad tepidum transiens, detestabilior Domini uoce signatur.



CAPUT XuIII. Interrogatio quid intersit inter carnalem et animalem.

Germanus: De utilitate colluctationis que inter carnem et spiritum suscitatur, quantum uidetur nobis euidenter expressum est, ita ut eam ipsis quodammodo manibus nostris palpabilem factam esse credamus. Et idcirco hanc quoque rationem nobis similiter cupimus aperiri, quid intersit inter carnalem et animalem uirum, uel quemadmodum animalis carnali possit esse deterior.



CAPUT XIX. De triplici animarum statu.

Daniel: Secundum definitionem Scripture [a 1Kb] tres  sunt animarum status. Primus carnalis, secundus animalis, tertius spiritalis . Quos in Apostolo ita legimus designari. Nam de carnali dicitur: Lac uobis potum dedi, non escam, necdum enim poteratis; sed nec adhuc quidem potestis, adhuc enim estis carnales . Et iterum: Ubi enim est inter uos zelus et contentio, nonne carnales estis ? De animali quoque taliter commemoratur: [b 13Kb] Animalis autem homo non percipit ea que sunt spiritus Dei: stultitia enim est illi . De spiritali uero: Spiritalis autem examinat omnia; ipse autem a nemine iudicatur . Et iterum: uos qui spiritales estis, instruite eos qui eiusmodi sunt, in spiritu lenitatis . Itaque festinandum est nobis, ut cum renuntiantes desierimus esse carnales,  id est, a secularium ceperimus conuersatione seiungi, et ab illa manifesta carnis pollutione cessare, spiritalem statum protinus apprehendere tota uirtute nitamur, ne forte blandientes nobis quod uidemur  [c 1Kb] secundum exteriorem hominem huic renuntiasse mundo, uel carnalium fornicationum deseruisse contagia, tamquam qui summam perfectionis per hoc apprehenderimus, remissiores deinceps erga emundationem ceterarum passionum lentioresque reddamur, et inter utraque detenti gradum spiritalis profectus assequi nequeamus, existimantes ad perfectionem nobis abunde sufficere quod exteriore homine uideamur de conuersatione mundi huius ac uoluptatibus segregari, uel quod immunes simus a corruptela et commixtione carnali, et ita inuenti in illo tepido statu, qui deterrimus iudicatur, euomendos nos ex ore Domini secundum eius sententiam nouerimus, ita dicentis: Utinam calidus esses aut frigidus; nunc autem tepidus es, incipiam te euomere  ex ore meo . Nec immerito eos Dominus quos iam in uisceribus receperat caritatis, noxie tepefactos, cum quadam conuulsione pectoris sui euomendos esse pronuntiat; qui cum salutarem quodammodo ei potuissent prebere substantiam, auelli ab eius uisceribus maluerunt, tanto deteriores effecti illis qui numquam ori Dominico illati sunt cibis, quanto id quod nausea compellente proiicimus, odibilius detestamur. Quidquid enim frigidum est, etiam ore nostro susceptum uertitur in calorem, et salutifera suauitate percipitur; quod autem semel uitio perniciosi teporis abiectum est, non dicam labiis admouere, sed etiam eminus intueri sine ingenti horrore non possumus. Rectissime ergo pronuntiatur esse deterior, quia facilius ad salutarem conuersationem  ac perfectionis fastigium carnalis quis, id est, secularis uel gentilis, accedit, quam is qui professus monachum, nec tamen uiam perfectionis arripiens secundum regulam discipline, ab illo semel  spiritalis feruoris igne discessit. Ille namque corporalibus saltem uitiis humiliatus, atque immundum se sentiens contagione carnali, ad fontem uere purificationis ac perfectionis culmen, quandoque compunctus, accurrit, et horrescens illum, in quo est, infidelitatis gelidissimum statum, spiritus ardore succensus, ad perfectionem facilius conuolabit. Nam qui semel, ut diximus, tepido exorsus initio monachi cepit abuti uocabulo, nec tamen humilitate ac feruore quo debuit iter huius professionis arripuit, infectus semel hac miserabili lue, et in ea quodammodo resolutus, nec ex se ulterius perfecta sapere, nec alterius poterit monitis erudiri. Dicit enim in corde suo, secundum illam Domini sententiam, quia diues sum et locuples, et nullius egeo. Cui illud quoque  quod subsequitur, consequenter aptabitur: Tu autem es miser et miserabilis, et pauper et cecus et nudus : in eo factus etiam seculari deterior, quod nec miserum se nec cecum ac nudum aut emendatione dignum, uel egere monitis alicuius aut institutione, cognoscit, et ob hoc nec exhortationem quidem ullam uerbi salutaris admittit, non intelligens ipso monachi se nomine pregrauari ac deprimi opinione cunctorum, qua dum creditur ab omnibus sanctus, et uelut Dei famulus colitur, necesse est ut in futuro uehementiori iudicio peneque subdatur. Postremo quid diutius immoramur in his que nobis experimento satis comperta sunt ac probata? Frequenter enim uidimus de frigidis atque carnalibus, id est, de secularibus ac paganis, ad spiritalem peruenisse  feruorem, de tepidis atque animalibus omnino non uidimus. Quos etiam per prophetam ita legimus Dominum detestari, ut spiritalibus uiris atque doctoribus precipiatur, ut ab eis monendis docendisque discedant, et nequaquam uelut in sterili atque infructuosa terra noxiisque sentibus occupata semen uerbi salutaris expendant; sed ut contemnentes eam, nouam potius excolant terram, id est, erga paganos ac seculares omnem doctrine culturam ac uerbi transferant salutaris instantiam, quod ita legitur: Hec dicit Dominus uiro Iuda et habitatoribus Ierusalem: [a 1Kb] Nouate uobis nouale, et nolite serere super spinas .



CAPUT XX. De male abrenuntiantibus.


Denique, quod pudet dicere, ita plerosque abrenuntiasse conspicimus, ut [b 2Kb] nichil amplius immutasse de anterioribus uitiis ac moribus comprobentur, nisi ordinem tantummodo atque habitum secularem . Nam et acquirere pecunias gestiunt, quas nec ante possederunt; uel certe, quas habuerant, retinere non desinunt; aut, quod est lugubrius, etiam amplificare desiderant, sub hoc pretextu quod uel famulos suos semper exinde uel fratres alere se debere iustum esse contendunt, uel certe [c 1Kb] sub obtentu congregandi cetus reseruant, quem uelut abbates, instituere se posse  presumunt. Qui si in ueritate uiam perfectionis inquirerent, hoc potius tota uirtute perficere niterentur, ut scilicet exuti non solum pecuniis, sed etiam affectionibus pristinis et distentionibus uniuersis, semetipsos singulares ac nudos ita sub seniorum imperio collocarent, ut curam non modo aliorum nullam, sed ne sui quidem gererent. Econtrario autem euenit ut dum fratribus preesse festinant, numquam senioribus ipsi subiiciantur, et a superbia inchoantes, dum alios instituere cupiunt, nec discere ipsi, nec agere ea que sunt Deo agenda mereantur. Quibus necesse est ut, secundum Saluatoris sententiam, ceci duces cecorum effecti, pariter in foueam cadant . Cuius superbie licet unum sit genus, duplex tamen eius est species: una que serietatem  grauitatemque [Lips. in marg. seueritatem, serenitatem, uel ueritatem] iugiter ementitur; alia que effrenata libertate in cachinnos fatuos risusque dissoluitur. Et illa quidem taciturnitate congaudet, hec uero dedignatur silentio coarctari; nec confunditur passim proloqui, etiam res incongruas et ineptas, dum erubescit uel inferior ceteris uel indoctior iudicari. Alia ob elationem, clericatus ambit officium, altera despicit, utpote iudicans illud aut dignitati pristine, aut uite ac natalium suorum meritis incongruum uel indignum. Quarum que deterior pronuntianda sit, uniuscuiusque discutiat ac perpendat examen. Unum sane atque [d 1Kb] idem inobedientie  genus est, uel propter operationis instantiam, uel propter otii desiderium, senioris uiolare mandatum, tamque dispendiosum est pro somno quam pro uigilantia monasterii statuta conuellere. Tantum denique est abbatis transire preceptum ut legas, quantum si contemnas, ut dormias; nec alius superbie fomes est pro ieiunio fratrem quam pro refectione contemnere, nisi quod perniciosiora et a remediis longinquiora sunt uitia que sub specie uirtutum et imagine spiritalium rerum uidentur emergere, quam illa que ex aperto pro carnali uoluptate [Lips. in marg. uoluntate] gignuntur. Hec enim uelut palam expositi ac manifesti languores [Lips. in marg. languoris], et arguuntur cominus, et sanantur; illa uero, dum pretextu uirtutum teguntur,  incurata perdurant, et deceptos quosque periculosius faciunt ac desperatius egrotare.



CAPUT XXI. De his qui, contemptis magnis, occupantur in paruis.

Iam illud ridiculum qualiter exprimatur, quod nonnullos post illum prime renuntiationis ardorem, quo uel res familiares uel opes plurimas ac militiam seculi relinquentes, semetipsos ad monasteria contulerunt, tanto cernimus studio in his que penitus abscindi non possunt, et que nequeunt in hoc ordine non haberi, quamuis parua uiliaque sint, esse deuinctos, ut horum cura pristinarum omnium facultatum superet passionem . Quibus profecto non magni proderit maiores opes ac  substantias contempsisse, quia affectus earum, ob quos ille contemnende sunt, in res paruas atque exiguas transtulerunt. Nam uitium cupiditatis et  auaritie quod erga species pretiosas exercere non possunt, circa uiliores materias retinentes, non abscidisse, sed commutasse se probant pristinam passionem. Nam nimia deuincti diligentia erga curam psiathii, sportelle, saccelli, codicis, matte, aliarumque similium rerum, quamuis uilissimarum, eadem tamen qua antea libidine detinentur. Que etiam tanta emulatione custodiunt atque defendunt, ut [a 1Kb] pro ipsis aduersus fratrem commoueri eos, et, quod est turpius etiam, litigare non pudeat. In quibus adhuc egritudine cupiditatis pristine laborantes, hec eadem que usus corporis possidere monachum uel necessitas cogit, secundum numerum mensuramque communem non sunt habere contenti, in hoc quoque sui cordis auaritiam designantes, cum uel  ea quibus uti necesse est, propensius student habere quam ceteri, uel excedentes diligentie modum, peculiarius ea attentiusque custodiunt, et ab aliorum contrectatione defendunt, que uniuersis fratribus debent esse communia. Quasi uero differentia tantummodo metallorum, et non ipsa passio cupiditatis habeatur innoxia, et cum pro rebus quidem magnis irasci non liceat, pro uilioribus uero hoc ipsum fecisse sine culpa sit; et non idcirco pretiosiores abiecerimus materias, ut facilius disceremus uiliora contemnere. Quid enim differt, utrum quis perturbationem cupiditatis erga opes amplas atque magnificas, an erga uiliores exerceat species? nisi quod in eo reprehensibilior iudicandus est, quod qui maxima spreuerit, minimis obligetur. Ideoque  perfectionem cordis abrenuntiatio ista non obtinet; quia cum censum habeat pauperis, non abiicit diuitis uoluntatem.



COLLATIO QUINTA Que est abbatis Serapionis. DE OCTO PRINCIPALIBUS uITIIS.



CAPUT PRIMUM.


In illo cetu antiquissimorum senum fuit [a 1Kb] uir nomine Serapion, apprime gratia discretionis ornatus,  cuius collationem opere pretium reor litteris tradere. Ambientibus enim nobis ut de impugnatione uitiorum aliqua disputaret, quibus origines eorum et cause manifestius panderentur, ita exorsus est.



CAPUT II. Narratio abbatis Serapionis de octo principalibus uitiis.


[a 1Kb] Octo sunt principalia uitia, que humanum infestant genus, id est, primum gastrimargia, quod sonat uentris ingluuies; secundum fornicatio; tertium philargyria, id est, auaritia, siue amor pecunie; quartum ira; quintum tristitia; sextum acedia, id est, anxietas, siue tedium cordis; septimum cenodoxia, id est, iactantia, seu uana gloria; octauum superbia.



CAPUT III. De duobus uitiorum generibus, et efficientia eorum quadripartita.

[b 1Kb] Horum igitur uitiorum genera sunt duo. Aut  enim naturalia sunt, ut gastrimargia; aut extra naturam, ut philargyria. [c 1Kb] Efficientia uero quadripartita est. Quedam enim sine actione carnali consummari non possunt, ut est gastrimargia et fornicatio; quedam uero etiam sine ulla corporis actione complentur, ut est superbia et cenodoxia: nonnulla commotionis sue causas extrinsecus accipiunt, ut est philargyria et ira; alia uero intestinis motibus excitantur, ut est acedia atque tristitia.



CAPUT Iu. Recapitulatio de gastrimargie et fornicationis passione, et curatione earum.

Et ut hec eadem non solum disputatione, quantum possumus breui, sed etiam Scripturarum testimoniis manifestiora reddamus, [d 1Kb] gastrimargia et fornicatio  cum naturaliter nobis insederint, nonnumquam etiam sine ullo anime incitamento, solius instigatione ac pruritu carnis, oriuntur; materia tamen ut consummentur egent extrinsecus, et ita [e 1Kb] in effectum corporali actione perueniunt. Unusquisque enim tentatur a propria concupiscentia; deinde concupiscentia cum fuerit concepta, parit peccatum; peccatum uero cum fuerit consummatum, generat mortem . Nam [f 2Kb] nec primus Adam  per gastrimargiam decipi potuit, nisi esce materiam habens in promptu abusus ea fuisset illicite; [g 1Kb] nec secundus sine cuiusdam [h 1Kb] materie illicitatione [Lips. in marg. illectatione] tentatur, cum dicitur ei, Si Filius Dei es, dic ut lapides isti panes fiant . Fornicatio quoque quod non nisi per corpus perficiatur,  omnibus patet, ita de hoc spiritu dicente Deo ad beatum Iob, Et uirtus eius in lumbis eius, et potestas eius super umbilicum uentris . Ideoque hec specialiter duo, que ministerio carnis explentur, extra illam spiritalem anime curam, egent peculiarius etiam continentia corporali. Siquidem ad retundendos horum stimulos non sufficit sola mentis intentio , nisi etiam castigatio corporalis accesserit, que ieiuniis, uigiliis et operis contritione perficitur, hisque fuerit remotio localis adiuncta, quia sicut amborum uitio, id est, anime et corporis. generantur, ita superari nisi utriusque labore  non poterunt . Et [a 3Kb] licet beatus Apostolus omnia uitia generaliter pronuntiauerit esse carnalia, siquidem inimicitias et iras atque hereses inter cetera carnis opera numerauerit ; nos tamen ad illorum curationes atque naturas diligentius colligendas duplici ea diuisione distinguimus. Nam ex his [b 1Kb] quedam dicimus esse carnalia, quedam uero spiritalia. Et illa quidem carnalia, que specialiter ad fomitem et ad sensum pertinent carnis, quibus illa ita delectatur ac pascitur, ut etiam quietas incitet mentes, inuitasque eas nonnumquam pertrahat ad sue uoluntatis assensum. De quibus beatus Apostolus quibusdam ait: Et nos omnes aliquando conuersati sumus in desideriis carnis nostre, facientes uoluntatem carnis et  cogitationum, et eramus natura filii ire, sicut et ceteri . Spiritalia uero dicimus que, instinctu anime solius orta, non solum nichil uoluptatis conferunt carni, sed etiam grauissimis eam languoribus afficientia, miserrime iocunditatis pastu animam tantum nutriunt egrotantem. Et idcirco hec quidem simplici cordis indigent medicina; que autem carnalia sunt, non nisi duplici, quemadmodum diximus, ad sanitatem curatione perueniunt. Unde  puritati studentibus plurimum confert ut harum carnalium passionum ipsas materias sibi primitus subtrahant, quibus potest uel occasio uel recordatio earumdem passionum egrotanti adhuc anime generari. Necesse est enim ut morbo duplici duplex adhibeatur curatio. Nam corpori ne concupiscentia in effectum tentet prorumpere, necessario effigies et materia illiciens subtrahenda est; et anime nichilominus, ne eam uel cogitatione concipiat, attentior meditatio Scripturarum et sollicitudo peruigil ac remotio solitudinis utiliter apponenda. [c 1Kb] In ceteris autem uitiis humana consortia nichil obsunt; quinimmo etiam plurimum conferunt his qui carere eis in ueritate desiderant, quia frequentia hominum magis arguuntur; et dum lacessita crebrius manifestantur,  celeri medicina perueniunt ad salutem.



CAPUT u. Quomodo Dominus noster solus absque peccato tentatus sit

Ideoque Dominus noster iehsu Christus, cum Apostoli pronuntietur sententia tentatus fuisse per omnia secundum similitudinem nostram, dicitur tamen [d 5Kb] absque peccato , id est, absque huius passionis  contagio, nequaquam scilicet aculeos concupiscentie carnalis expertus, quibus nos necesse est etiam ignorantes inuitosque compungi; quippe cui nulla inerat similitudo seminationis uel conceptionis humane, ita rationem conceptus eius archangelo nuntiante: Spiritus sanctus superueniet in te, et uirtus Altissimi obumbrabit tibi. Ideoque et quod nascetur ex te sanctum, uocabitur Filius Dei .



CAPUT uI. De ratione tentationis qua a diabolo tentatus est Dominus.

[a 3Kb] In illis enim passionibus etiam ipse tentari debuit, incorruptam imaginem Dei ac similitudinem possidens, in quibus et Adam tentatus est, cum adhuc in illa inuiolata imagine Dei perduraret, hoc  est gastrimargia, cenodoxia, superbia, non in quibus post preuaricationem mandati, imagine Dei ac similitudine uiolata, suo iam uitio deuolutus inuoluitur. Gastrimargia namque est, qua interdicti ligni presumit edulium; cenodoxia, qua dicitur, Aperientur oculi uestri ; superbia, qua dicitur, Eritis  sicut dii, scientes bonum et malum . In his ergo tribus uitiis etiam Dominum saluatorem legimus fuisse tentatum. Gastrimargia, cum dicitur ei a diabolo, Dic ut lapides isti panes fiant; cenodoxia, Si Filius Dei es, mitte te deorsum; superbia, cum ostendens illi omnia regna mundi et eorum gloriam, dicit: Hec omnia tibi dabo, si cadens adoraueris me ; ut iisdem quibus ille tentationum lineis est appetitus, nos quoque quemadmodum tentatorem uincere deberemus, suo doceret exemplo . Ideoque et ille Adam dicitur, et iste Adam . Ille primus ad ruinam et mortem, hic primus ad resurrectionem et uitam. Per illum omne genus hominum condemnatur, per istum omne genus hominum liberatur. Ille de rudi atque intacta  fingitur terra, hic de Maria uirgine procreatur. [b 1Kb] Huius ergo ut suscipere eum tentationes oportuit, ita excedere necessarium non fuit. Nec enim qui gastrimargiam uicerat, poterat fornicatione tentari, que ex illius abundantia ac radice procedit, qua ne ille quidem primus Adam fuisset elisus, nisi ante  generatricem eius passionem deceptus illecebris diaboli recepisset. Et ob hoc Filius Dei non absolute in carne peccati uenisse dicitur, sed in similitudine carnis peccati : quia cum esset in eo uera caro, manducans scilicet, et bibens, et dormiens, clauorum quoque confixionem in ueritate suscipiens, peccatum eius, quod preuaricationem contraxit, uerum non habuit, sed imaginarium. Non enim ignitos aculeos concupiscentie carnalis expertus est, qui etiam nolentibus nobis natura iam administrante consurgunt, sed huius quamdam similitudinem, naturam participando suscepit. Nam cum omnia que officii nostri sunt in ueritate compleret, et [a 13Kb] uniuersas infirmitates gestaret humanas, consequenter huic quoque passioni putatus est subiacere,  ut per has infirmitates etiam conditionem huius quoque uitii atque peccati uideretur in sua carne portare. Denique in his eum tantummodo uitiis diabolus tentat, in quibus et illum primum deceperat, coniiciens hunc quoque uelut hominem similiter in ceteris illudendum, si eum in illis quibus priorem deiecerat sensisset elisum. uerum ei secundum iam morbum [b 1Kb] , qui de radice principalis uitii pullularat, primo certamine confutatus inferre non potuit. uidebat enim nullatenus eum initialem causam egritudinis huius suscepisse, eratque superfluum  sperari [Lips. in marg. sperare] ab eo fructum peccati, cuius eum semina uel radices nullo modo recepisse cernebat. Licet secundum [c 2Kb] Lucam, qui postremam tentationem illam ponit qua dicitur: Si Filius Dei es, mitte te deorsum , hec superbie passio possit intelligi, ita ut illa superior quam Mattheus tertiam ponit, in qua iuxta predictum Lucam euangelistam omnia ei regna mundi in puncto temporis ostendens diabolus repromittit, accipiatur passio philargyrie, quod scilicet post gastrimargie uictoriam fornicatione eum tentare non preualens ad philargyriam transierit, quam radicem malorum omnium nouerat, in qua iterum superatus, nullum ei uitium ex his que sequebantur iam ausus ingerere ,  ad extremam superbie transierit passionem, qua nouerat etiam perfectos quosque deuictis omnibus uitiis posse pulsari; qua etiam uel seipsum cum esset Lucifer, uel complures alios, absque [d 1Kb] incitamento precedentium passionum, de celestibus meminerat corruisse. Iuxta hunc ergo quem prediximus ordinem, qui ab euangelista Luca describitur, etiam ipsa illa illicitatio et figura tentationum, quibus uel illum primum, uel istum secundum Adam callidissimus aggreditur inimicus, elegantissime congruit. Illi namque dicit: Aperientur oculi uestri; huic  ostendit omnia regna mundi et gloriam eorum; ibi dicit: Eritis sicut dii; hic, Si Filius Dei es .



CAPUT uII. De consummatione cenodoxie et superbie sine ministerio corporali.

Et ut de efficientiis [a 1Kb] ceterarum quoque passionum  eodem quo proposueramus ordine disseramus, cenodoxia atque superbia etiam sine ullo consummari solent ministerio corporali [b 1Kb] . In quo enim egent actione carnali, que, pro cohibitione et concupiscentia, uoluntate sola conquirende laudis et humane glorie consequende abunde ruinam generant anime  captiuate? aut quem effectum habuit corporalem predicti Luciferi illius antiqua superbia [c 1Kb] , nisi quod eam tantummodo animo et cogitatione concepit, ita propheta commemorante : Qui dicebas in corde tuo: In celum conscendam, super astra Dei ponam solium meum. Ascendam super altitudinem nubium, ero similis Altissimo? Qui sicut huius superbie neminem habuit incentorem, ita ei consummationem criminis ruineque perpetue cogitatio sola perfecit, et quidem cum affectate tyrannidis nulla fuerint opera subsecuta.



CAPUT uIII. De philargyria, quod extra naturam sit, et quid intersit inter ipsam et naturalia uitia.

Philargyria et ira, licet non sint unius nature  , simili tamen oriuntur modo: extrinsecus siquidem causas commotionis plerumque concipiunt. Etenim frequenter hi qui adhuc infirmiores sunt, uel irritatione, uel instinctu quorumdam, in hec se corruisse uitia conqueruntur, ac precipitatos se uel ad iracundiam, uel ad philargyriam, aliorum prouocatione  causantur. Quod extra naturam sit philargyria, hinc liquido peruidetur, quia nec originale probatur in nobis habere principium, nec de materia concipitur, que pertingit ad anime uel carnis participationem, uiteque substantiam. Nihil enim ad usum uel necessitatem nature communis preter escam quotidianam ac potum certum est peruenire; relique uero uniuerse materie, quantolibet studio atque amore seruentur, aliene tamen ab humana indigentia etiam usu uite ipsius approbantur, ideoque hoc, uelut [e 1Kb] extra naturam existens, non nisi tepidos ac male fundatos monachos pulsat. Que autem naturalia sunt etiam probatissimos monachorum, et quidem in solitudine commorantes, attentare non desinunt. Et in tantum hoc uerissimum comprobatur, [f 2Kb] ut  etiam gentes nonnullas ab hac passione, id est philargyria, liberas omnimodis agnoscamus, quia nequaquam uitii huius egritudinem usu et consuetudine receperunt. Illum quoque [g 1Kb] priorem mundum, qui ante diluuium fuit, diutissime concupiscentie huius rabiem credimus ignorasse. Que etiam in uno quoque nostrum recte abrenuntiante sine ullo labore probatur exstingui, cum scilicet uniuersis quis facultatibus abiectis, ita expetierit cenobii disciplinam, ut ex iis ne unum quidem denarium sibimet superesse patiatur. Cuius rei testes multa hominum millia possumus inuenire, qui cum sub momento breuissimo dispersis omnibus substantiis suis in tantum hanc eradicauerunt passionem, ut ne tenuiter quidem ab ea pulsentur ulterius. At nichilominus  omni tempore contra gastrimargiam pugnantes, nisi ingenti circumspectione cordis et abstinentia corporis dimicauerint, securi esse non possunt.



CAPUT IX. Quod tristitia et acedia nulla prouocatione extrinsecus generentur, sicut alia uitia.

[h 1Kb] Tristitia et acedia nulla, quemadmodum supra diximus, accedente extrinsecus prouocatione generari  solent. Nam [a 1Kb] solitarios quosque et in eremo constitutos, nullique humano commixtos consortio, frequenter atque amarissime uexare noscuntur, quod esse uerissimum quisque cum fuerit in solitudine commoratus, et pugnas hominis interioris expertus, ipsis experimentis perfacile comprobabit.



CAPUT X. De sex uitiorum concordia, et duorum ab eis dissidentium cognatione.

Hec igitur octo uitia, licet diuersos ortus ac dissimiles efficientias habeant, sex tamen priora, id est, gastrimargia, fornicatio, philargyria, ira, tristitia, acedia, quadam inter se cognatione, et, ut ita dixerim, concatenatione connexa sunt, ita [b 4Kb] ut  prioris exuberantia sequenti [Lips. in marg. sequentis] efficiatur exordium. Nam de abundantia gastrimargie fornicationem, de fornicatione philargyriam, de philargyria iram, de ira tristitiam, de tristitia acediam  necesse est pullulare, ideoque simili contra hec modo atque eadem ratione repugnandum est, et a precedentibus semper aduersus sequentes oportet nos inire certamina. Facilius enim cuiuslibet arboris noxia latitudo ac proceritas exarescit, si antea radices eius, quibus innititur, uel nudate fuerint, uel succise. Et infestantes humores aquarum continuo siccabuntur, cum generator earum fons ac profluentes uene solerti industria fuerint obturate. Quamobrem ut acedia uincatur, ante tristitia superanda est; ut tristitia propellatur, ira prius est extrudenda; ut exstinguatur ira, philargyria calcanda est; ut euellatur philargyria, fornicatio compescenda est; ut fornicatio subruatur, gastrimargie uitium est castigandum. Residua uero duo, id est, cenodoxia et  superbia, sibi quidem similiter illa qua de superioribus uitiis diximus, ratione iunguntur, ita ut incrementum prioris ortus efficiatur alterius.

[c 7Kb] Cenodoxie enim exuberantia superbie fomitem  parit. Sed ab illis sex prioribus uitiis penitus dissident, nec simili cum eis societate federantur. Siquidem non solum nullam ex illis occasionem sue generationis accipiunt, sed etiam contrario modo atque ordine suscitantur. Nam illis euulsis hec uehementius fructificant, et illorum morte uiuacius pullulant atque succrescunt. Unde etiam diuerso modo ab his duobus uitiis impugnamur. In unumquodque enim illorum sex uitiorum tunc incidimus, cum a precedentibus eorum fuerimus elisi; in hec uero duo uictores et uel maxime post triumphos periclitamur incurrere. Omnia igitur uitia quemadmodum incremento precedentium generantur, ita illorum diminutione purgantur. Et hac ratione ut superbia possit excludi, cenodoxia est prefocanda. Et  ita semper prioribus superatis, sequentia conquiescent, et exstinctione precedentium residue passiones absque labore marcescent. Et licet hec, que prediximus, octo uitia illa quam commemorauimus ratione inuicem sibi connexa atque permixta sint, specialius tamen in quatuor coniugationes et copulas diuiduntur; gastrimargie namque fornicatio peculiari commercio federatur, philargyrie ira, tristitie acedia, cenodoxie superbia familiariter coniungitur.



CAPUT XI. De origine et qualitate uniuscuiusque uitii.

Et ut sigillatim nunc de uniuscuiusque uitii generibus disputemus. [a 4Kb] Gastrimargie genera sunt tria:  Primum, quod ad refectionem perurget monachum ante horam statutam ac legitimam festinare; secundum, quod expletione uentris et quarumlibet escarum uoracitate letatur; tertium, quod accuratiores ac delicatissimos desiderat cibos. Que tria non leui dispendio monachum feriunt, nisi ab omnibus istis pari studio atque obseruantia semetipsum expedire contenderit. Nam quemadmodum absolutio ieiunii ante horam canonicam nullatenus presumenda est, ita et uentris ingluuies et escarum sumptuosa atque exquisita preparatio similiter amputanda. Ex his enim tribus causis diuerse ac pessime [a 1Kb] ualetudines anime procreantur. Nam de prima monasterii odium gignitur, atque exinde horror, et intolerantia eiusdem concrescit habitaculi, quam sine dubio mox  discessio aut fuga uelocissima subsequetur. De secunda igniti luxurie et libidinis aculei suscitantur. Tertia etiam inextricabiles philargyrie laqueos nectit ceruicibus captiuorum, nec aliquando monachum sinit perfecta Christi nuditate fundari. Cuius nobis passionis inesse uestigia, isto quoque deprehendimus indicio, cum forte ad refectionem detenti ab aliquo fratrum, contenti non sumus eo sapore cibos sumere, quo ab exhibente conditi sunt, sed quiddam superfundi eis uel adiici importuna atque effrenata poscimus libertate. Quod fieri penitus non oportet, tribus de causis: primo quia mens monachi semper debet in omni tolerantie ac parcitatis exercitatione uersari et, [b 1Kb] secundum Apostolum , discere in quibus est, sufficiens esse: nullatenus enim poterit,  uel occulta uel maiora corporis desideria refrenare, quisquis degustatione modice insuauitatis offensus, ne ad momentum quidem delicias gutturis sui ualuerit castigare; secundo, quod nonnumquam euenit ut ad horam desit illa species que postulatur a nobis, et uerecundiam necessitati uel frugalitati suscipientis incutimus, publicantes scilicet paupertatem eius quam soli Deo cognitam esse maluerunt; tertio, quod interdum solet sapor ille, quem nos  adiici poscimus, aliis displicere, et inuenimur iniuriam multis, dum nostre gule ac desiderio satisfacere cupimus, irrogare: propter quod omnimodis hec in nobis est castiganda libertas. [c 1Kb] Fornicationis genera sunt tria: primum, quod per commixtionem sexus utriusque perficitur; secundum, quod absque femineo tactu, pro quo Onan patriarche Iude filius a Domino percussus legitur, quod in Scripturis sanctis immunditia nuncupatur , super quo Apostolus: Dico autem innuptis et uiduis, bonum est illis si sic permanserint sicut et ego : quod si se non continent, nubant; melius est enim nubere quam uri; tertium, quod animo ac mente concipitur. De quo Dominus in Euangelio, Qui uiderit mulierem ad concupiscendum eam, iam mechatus  est eam in corde suo . Que tria genera beatus Apostolus pari modo exstinguenda pronuntians, Mortificate, inquit, membra uestra que sunt super terram, fornicationem, immunditiam, libidinem , etc. Et iterum de duobus ad Ephesios: Fornicatio et immunditia nec nominetur in uobis . Et iterum: Illud autem scitote, quod omnis fornicator, aut immundus, aut auarus, quod est idolorum seruitus, non habet hereditatem in regno Christi et Dei . Que tria ut a nobis pari obseruatione caueantur, similis nos eorum a regno Christi atque una deterret exclusio. [d 1Kb] Philargyrie genera sunt tria: primum, quod renuntiantes diuitiis ac facultatibus suis spoliari non sinit; secundum, quod ea que a nobis dispersa sunt uel indigentibus distributa, resumere nos  maiori cupiditate persuadet: tertium, quod ea, que ne antea quidem possedimus, desiderari acquiriue compellit. [e 19Kb] Ire genera sunt tria: unum, quod exardescit intrinsecus, quod Grece dicitur; aliud, quod in uerbum et opus effectumque prorumpit, quod nuncupatur, de quibus et Apostolus, Nunc autem deponite, inquit, et uos omnem iram et indignationem; tertiam, quod non ut illa feruenter ad horam digeritur, sed per dies et tempora reseruatur,  quod [a 73Kb]  dicitur. Que omnia equali sunt a nobis horrore damnanda. [b 1Kb] Tristitie genera sunt duo: unum, quod uel iracundia desinente, uel de illato damno ac desiderio prepedito cassatoque generatur; aliud, quod de irrationabili mentis anxietate seu desperatione descendit. Acedie genera sunt duo: unum, quod ad somnum precipitat estuantes; aliud, quod cellam deserere ac fugere cohortatur. [c 1Kb] Cenodoxia licet multiformis ac multiplex sit, et in diuersas species diuidatur, genera tamen eius sunt duo: primum, quo pro carnalibus ac manifestis extollimur rebus; secundum, quo pro spiritalibus et occultis desiderio uane laudis inflammamur.



CAPUT XII. In quo sit utilis cenodoxia.


Una [d 2Kb] re tamen cenodoxia utiliter ab incipientibus assumitur, ab his dumtaxat qui adhuc uitiis carnalibus instigantur, ut, uerbi gratia, si illo tempore quo fornicationis spiritu perurgentur, mente conceperint, uel sacerdotalis officii dignitatem, uel opinionem cunctorum, qua sancti et immaculati esse creduntur, et ita immundos concupiscentie stimulos quasi turpes atque indignos, uel existimationi sue, uel illi ordini iudicantes, hac saltem contemplatione declinent, [e 1Kb] minore malo id quod maius est, retundentes. Satius enim est cenodoxie uitio quemcumque pulsari,  quam incidere in fornicationis ardorem, unde reparari aut non ualeat, aut uix ualeat post ruinam. Quem sensum ex persona Dei unus prophetarum eleganter expressit dicens: Propter me longe faciam furorem meum, et laude mea infrenabo te ne intereas; id est, ut dum cenodoxie laudibus comprehenderis, nequaquam ad inferni profunda proruas, et irreuocabiliter mortalium peccatorum consummatione mergaris. Nec mirum tantam passioni huic inesse uirtutem, ut irruentem quempiam in fornicationis labem ualeat refrenare, cum sit multorum experimentis sepissime comprobatum, quod ita eum, quem semel ueneni sui peste corruperit, infatigabilem reddat, ut faciat ab eo ne biduana quidem ieiunia uel triduana sentiri. Quod etiam nonnullos in hac eremo  frequenter nouimus fuisse confessos, se in cenobiis Syrie constitutos quinis diebus defectionem cibi sine labore tolerasse, nunc autem tanta se fame etiam ab hora tertia perurgeri, ut usque nonam uix queant differre ieiunia quotidiana. Super qua re pulchre abbas [f 1Kb] Macarius cuidam percunctanti cur fame ab hora tertia in eremo pulsaretur, qui in cenobio hebdomadibus integris refectionem sepe contemnens, non sensisset esuriem, respondit: Quia nullus hic est ieiunii tui testis qui te suis laudibus nutriat atque sustentet; ibi autem te digitus hominum et cenodoxie refectio saginabat. Huius autem rei figura,  qua diximus superueniente cenodoxia uitium fornicationis excludi, pulchre satis in Regum libro ac signanter exprimitur, ubi populum Isrelem a Nechao rege Aegypti captiuatum ascendens Nabuchodonosor rex Assyriorum de finibus Aegypti ad suam transtulit regionem, scilicet non ut eos libertati pristine et genitali restitueret regioni, sed ad suas abduceret terras, longius asportandos quam fuerant in terra Aegypti captiuati . Que figura in hoc quoque competenter aptabitur: licet enim tolerabilius sit cenodoxie quam fornicationis uitio deseruire, difficilius tamen a cenodoxie dominatione disceditur. Quodammodo enim longiore itineris spatio captiuus abductus laboriosius ad genitale solum et libertatem patriam reuertetur; meritoque ad eum increpatio  illa prophetica dirigitur : Quare inueteratus es in terra aliena? Recte siquidem inueteratus dicitur in terra aliena quisquis a terrenis uitiis non nouatur. [a 1Kb] Superbie genera sunt duo: primum carnale, secundum spiritale, quod etiam perniciosius est. Illos namque specialius impugnat, quos in quibusdam uirtutibus profecisse repererit.



CAPUT XIII. De uaria oppugnatione omnium uitiorum.

Hec igitur octo uitia cum omne hominum genus pulsent, non tamen uno modo impetunt cunctos. In alio namque spiritus fornicationis locum obtinet principalem, in alio superequitat furor, in alio cenodoxia uindicat tyrannidem, in alio arcem superbia tenet. Et cum constet omnes ab omnibus impugnari, diuerso  tamen modo et ordine singuli laboramus.



CAPUT XIu. De instituendo aduersum uitia certamine secundum ipsorum infestationem.

Quamobrem ita nobis aduersus hec arripienda  sunt prelia, ut [b 1Kb] unusquisque uitium quo maxime infestatur explorans, aduersus illud arripiat principale certamen, omnem curam mentis ac sollicitudinem erga illius impugnationem obseruationemque defigens, aduersus illud quotidiana ieiuniorum dirigens spicula, contra illud cunctis momentis cordis suspiria crebraque gemituum tela contorquens, aduersus illud uigiliarum labores ac meditationes sui cordis impendens, indesinenter quoque orationum ad Deum fletus fundens, et impugnationis sue exstinctionem ab illo specialiter ac iugiter poscens. Impossibile namque est de qualibet passione triumphum quempiam promereri, priusquam intellexerit industria uel labore proprio uictoriam certaminis semet obtinere non posse; cum tamen ut ualeat emundari,  necesse sit eum die noctuque in omni cura et sollicitudine permanere. Cumque se ab ea senserit absolutum, rursum latebras sui cordis simili intentione perlustret, et exploret quam sibi inter reliquas perspexerit diriorem, atque aduersus eam specialius omnia spiritus arma commoueat, et ita semper ualidioribus superatis celerem de residuis habebit facilemque uictoriam: quia et mens triumphorum processu reddetur fortior, et infirmorum [Lips. in marg. infirmiorum] pugna succedens promptiorem ei prouentum faciet preliorum; ut fieri solet ab his qui coram regibus mundi huius omnigenis congredi bestiis, premiorum contemplatione, consueuerunt, quod spectaculi genus uulgo [c 3Kb] pancarpum nuncupatur. Hi, inquam, feras quascumque fortiores robore uel  feritatis rabie conspexerint diriores, aduersus eas prime congressionis certamen arripiunt, quibus exstinctis, reliquas, que minus terribiles minusque uehementes sunt, exitu faciliore prosternunt. Ita et uitiis semper robustioribus superatis, atque infirmioribus  succedentibus, parabitur nobis absque ullo discrimine perfecta uictoria. Nec tamen putandum quod principaliter quis contra unum dimicans uitium, et uelut incautus aliorum tela prospiciens, inopinato ictu facilius ualeat sauciari, quod nequaquam fiet. Impossibile namque est eum qui pro cordis sui emundatione sollicitus erga impugnationem uitii cuiuslibet intentionem sue mentis armauerit, aduersus cetera quoque uitia generalem quemdam horrorem et custodiam similem non habere. Quo enim modo uel de illa, qua absolui desiderat, passione merebitur obtinere uictoriam, qui se indignum purgationis premio aliorum facit contagio uitiorum? Sed cum principalis cordis nostri intentio uelut specialem sibi pugnam aduersus unam exceperit passionem, pro ipsa orabit  attentius, peculiari sollicitudine ac studio supplicans, ut eam diligentius obseruare, et per hec celerem mereatur obtinere uictoriam. Hunc namque nos ordinem preliorum exercere debere, nec tamen de nostra uirtute confidere, etiam legislator his docet uerbis: Non timebis eos, quia Dominus Deus tuus in medio tui est. Deus magnus et terribilis, ipse consumet nationes has in conspectu tuo paulatim atque per partes. Non poteris delere eas pariter, ne forte multiplicentur contra te bestie terre. Dabitque eos Dominus Deus tuus in conspectu tuo, et interficiet illos donec penitus deleantur .



CAPUT Xu. Nihil nos posse aduersum uitia sine auxilio Dei, nec debere nos in eorum extolli uictoria.

 Sed neque debere nos in eorum extolli uictoria, similiter admonet: Ne postquam comederis, inquit, et satiatus fueris, domos pulchras edificaueris, et habitaueris in eis, habuerisque armenta et ouium greges, auri et argenti cunctarumque rerum copiam, eleuetur cor tuum, et non reminiscaris Domini Dei tui qui eduxit te de terra Aegypti, de domo seruitutis, et ductor tuus fuit in solitudine magna atque terribili . Salomon quoque in Prouerbiis: a 1Kb] Si ceciderit inimicus tuus, noli gratulari; in supplantatione autem eius noli extolli, ne uideat Dominus et non placeat ei, et auertat iram suam ab eo : id est, ne perspiciens elationem cordis tui, ab eius impugnatione discedat, et incipias, derelictus ab eo, rursus illa quam per Dei gratiam ante superaueras passione uexari.  Non enim orasset Propheta dicens: Ne tradas, Domine, bestiis animam confitentem tibi , nisi scisset propter inflationem cordis quosdam, ut  humilientur, [b 1Kb] eisdem rursum uitiis que uicerant tradi. Quamobrem certos nos esse conuenit, tam ipsis rerum experimentis, quam innumeris Scripture testimoniis eruditos, nostris nos uiribus, [c 1Kb] nisi Dei solius auxilio fulciamur, tantos hostes superare non posse, et ad ipsum quotidie summam uictorie nostre referre debere. Ita super hoc quoque per Moysen Domino commonente: Ne dicas in corde tuo, cum deleuerit eas Dominus Deus tuus in conspectu tuo: Propter iustitiam meam introduxit me Dominus, ut terram hanc possiderem, cum propter impietates suas iste delete sint nationes . Neque enim propter iustitias tuas et equitatem cordis tui tu ingredieris, ut possideas terras earum, sed quia ille egerunt impietatem, te intreunte delete sunt. Rogo quid apertius  potuit dici contra perniciosam opinionem presumptionemque nostram, qua totum quod agimus uel libero arbitrio uel nostre uolumus industrie deputare? Ne dicas, inquit, in corde tuo, cum deleuerit eas Dominus Deus tuus in conspectu tuo: propter iustitiam meam introduxit me Dominus, ut terram hanc possiderem. Nonne his qui oculos anime reseratos et aures habent ad audiendum euidenter expressit? Cum tibi prospere uitiorum carnalium bella successerint, et uideris te de ipsorum ceno et conuersatione mundi istius liberatum, non tue id uirtuti nec sapientie, prouentu pugne atque uictorie inflatus, ascribas, credens te propter labores et studium tuum, et arbitrii libertatem, de spiritalibus nequitiis uel carnalibus uitiis obtinuisse uictoriam. Quibus proculdubio in nullo penitus  preualere potuisses, nisi te Domini communisset aut protexisset auxilium.



CAPUT XuI. De significatione septem gentium quarum Isrel accepit terras, et quare alibi septem et alibi multe gentes esse dicantur.

[d 1Kb] He sunt septem gentes quarum terras egressis ex Aegypto filiis Isrel daturum se Dominus repromittit. Que omnia secundum Apostolum cum in figura contigerint illis, ad nostram commonitionem scripta debemus accipere. Ita enim dicitur: Cum introduxerit te Dominus Deus tuus in terram quam possessurus ingredieris, et deleuerit gentes multas coram te, Hetheum et Gergezeum et Amorrheum et Chananeum et Pherezeum et Eueum et Iebuseum,  septem gentes multo maioris numeri quam tu es, et robustiores te, tradideritque eas Dominus tibi, percuties eas usque ad internecionem . Quod uero  multo maioris numeri esse dicuntur, hec est ratio, quia [a 1Kb] plura sunt uitia quam uirtutes. Et ideo in catalogo quidem dinumerantur septem nationes, in expugnatione uero earum sine numeri ascriptione ponuntur. Ita enim dicitur: Et deleuerit gentes multas coram te. [b 2Kb] Numerosior enim est quam Isrel, carnalium passionum populus, qui de hoc septenario fomite uitiorum ac radice procedit. Exinde enim pullulant homicidia, contentiones, hereses, furta, falsa testimonia, blasphemie, comessationes, ebrietates, detractiones, ludicra, turpiloquium, mendacia, periuria, stultiloquia, scurrilitas, inquietudo, rapacitas, amaritudo, clamor, indignatio, contemptus, murmuratio, tentatio, desperatio, multaque alia que commemorare perlongum est. Que cum a nobis leuia  iudicentur, quid de illis Apostolus senserit, uel quam super his sententiam tulerit, audiamus: Neque murmuraueritis, inquit, sicut quidam illorum murmurauerunt, et ab exterminatore perierunt . Et de tentatione: Neque tentemus Christum, sicut quidam illorum tentauerunt, et a serpentibus perierunt . De detractione: Noli diligere detrahere, ne eradiceris . Et de desperatione: Qui desperantes semetipsos tradiderunt impudicitie in operationem omnis erroris, in immunditiam . Quod uero clamor, sicut ira et indignatio et blasphemia condemnetur, eiusdem Apostoli uocibus manifestissime perdocemur ita precipientis: Omnis amaritudo, et ira, et indignatio, et clamor, et blasphemia tollatur a uobis, cum omni malitia ; aliaque  complura his similia. Que cum sint multo maioris  numeri quam uirtutes, deuictis tamen illis octo principalibus uitiis, ex quorum natura eas certum est emanare, omnes protinus conquiescunt, ac perpetua pariter cum his internecione delentur. [c 2Kb] De gastrimargia namque nascuntur comessationes, ebrietates; de fornicatione, turpiloquia, scurrilitas, ludicra, ac stultiloquia; de philargyria, mendacium, fraudatio, furta, periuria, turpis lucri appetitus, falsa testimonia, uiolentia, inhumanitas ac rapacitas; de ira, homicidium, clamor et indignatio; de tristitia, rancor, pusillanimitas, amaritudo, desperatio; de acedia, otiositas, somnolentia, importunitas, inquietudo, peruagatio, instabilitas mentis et corporis, uerbositas, curiositas; de cenodoxia, contentiones, hereses, iactantia, ac presumptio nouitatum; de superbia, contemptus,  inuidia, inobedientia, blasphemia, murmuratio, detractio. Quod autem he pestes etiam robustiores sint, manifeste nature ipsius impugnatione sentimus. Fortior enim militat in membris nostris oblectatio carnalium passionum uel uitiorum, quam studia uirtutum, que non nisi summa contritione cordis et corporis acquiruntur. Si autem et illas innumerabiles hostium cateruas spiritalibus oculis contempleris, quas beatus Apostolus enumerat dicens: [d 2Kb] Non est nobis colluctatio aduersus carnem et sanguinem, sed aduersus principatus, aduersus potestates, aduersus mundi rectores tenebrarum harum, contra spiritalia nequitie in celestibus ; et illud quod de uiro iusto, in nonagesimo dicitur psalmo: [e 1Kb] Cadent a latere tuo mille, et decem millia a dextris tuis; liquido  peruidebis, quod multo maioris sint numeri, et ualidiores  quam nos, carnales scilicet atque terreni, quippe cum illis spiritalis, atque eria concessa substantia sit .



CAPUT XuII. Interrogatio de comparatione septem gentium et octo uitiorum.

Germanus: Quomodo igitur octo sunt uitia que nos impugnant, cum per Moysen septem dinumerate sint gentes que aduersantur populo Isrel, uel quemadmodum terras uitiorum commodum nobis est possidere?



CAPUT XuIII. Responsio quomodo secundum octo uitia octo gentium numerus impleatur.

Serapion: Octo esse principalia uitia que impugnant  monachum, cunctorum absoluta sententia est. Que figuraliter sub gentium uocabulo nominata, idcirco nunc omnia non ponuntur, eo quod egressis iam de Aegypto et liberatis ab una gente ualidissima, id est, Aegyptiorum, Moyses, uel per ipsum Dominus, in Deuteronomio loquebatur . Que figura in nobis quoque rectissime stare deprehenditur, qui de seculi laqueis expediti, gastrimargie, id est, uentris uel gule uitio caruisse cognoscimur. Et habemus iam contra has residuas septem gentes simili ratione conflictum, prima scilicet que iam deuicta est minime computata; cuius etiam terra in possessionem Isreli non datur, sed ut deserat eam perpetuo, et egrediatur ab ea, Domini preceptione sancitur. Et idcirco ita sunt moderanda ieiunia, ut non  necesse sit per immoderationem continentie, que defectione carnis uel infirmitate contracta est, reuerti rursus ad Aegyptiorum terram, id est, pristinam gule et carnis concupiscentiam, quam, cum mundo huic abrenuntiaremus, abiecimus. Quod figuraliter illi perpessi sunt qui egressi in solitudinem uirtutum, [a 1Kb] rursus desiderauerunt ollas carnium super quas sedebant in Aegypto .



CAPUT XIX. Cur unica Aegypti gens deseri, septem uero iubentur exstingui.

Quod autem illa gens in qua nati sunt filii Isrel, non penitus exstingui, sed tantummodo deseri eius terra precipitur, he uero septem usque ad internecionem iubentur exstingui, hec ratio est: quod  quantolibet ardore spiritus succensi eremum uirtutum fuerimus ingressi, uicinitate ac magisterio gastrimargie, et quodammodo quotidiano eius commercio  nequaquam carere poterimus. Semper enim in nobis edulii et escarum ut ingenitus ac naturalis uiuet [Lips. in marg. uiget] affectus, licet amputare superfluos eius appetitus ac desideria festinemus: que sicut per omnia deleri non possunt, ita debent quadam declinatione uitari. De hac enim dicitur: Et [b 1Kb] carnis curam ne feceritis in desideriis . Dum huius ergo cure quam precipimur non per omnia abscindere, sed absque desideriis exhibere, retinemus affectum, euidenter Aegyptiam nationem non exstinguimus, sed ab ipsa quadam discretione separamur, non de superfluis seu lautioribus epulis cogitantes, sed, secundum Apostolum, uictu quotidiano indumentoque contenti . Quod ita figuraliter etiam in lege mandatur: Non abominaberis Aegyptium,  quia fuisti incola in terra eius . Necessarius enim uictus corpori, non sine uel ipsius pernicie uel anime scelere denegatur. Illarum uero septem perturbationum, uelut omnimodis noxiarum, de recessibus anime nostre penitus exterminandi sunt motus. De his enim ita dicitur: Omnis amaritudo, ira, et indignatio, et clamor, et blasphemia tollatur a uobis cum omni malitia . Et iterum: Fornicatio autem et omnis immunditia et auaritia nec nominetur in uobis, aut turpitudo, aut stultiloquium, aut scurrilitas . Possumus ergo horum que nature superinducta sunt radices abscindere uitiorum, [c 1Kb] usum uero gastrimargie nequaquam ualebimus amputare. Non enim possumus, quantumlibet profecerimus, id non esse quod nascimur. Quod ita  esse tam nostra, qui sumus exigui, quam omnium perfectorum uita et conuersatione, monstratur; qui cum reliquarum passionum reciderint stimulos, atque eremum toto mentis feruore et corporis expetant nuditate, nichilominus quotidiani uictus prouidentia et annui panis preparatione nequeunt liberari.



CAPUT XX. De natura gastrimargie, ad similitudinem aquile comparate [Al. comparande].

[d 1Kb] Huius passionis figura, qua necesse est quamuis spiritalem summumque monachum coarctari, proprie satis aquile similitudine designatur. Que cum excelsissimo uolatu ultra nubium fuerit altitudinem sublimata, seseque ab oculis cunctorum mortalium ac a facie terre totius absconderit, rursus ad uallium  ima submitti, et ad terrena descendere, ac morticinis cadaueribus implicari, uentris necessitate compellitur. Quibus manifestissime comprobatur indiciis  [a 2Kb] gastrimargie spiritum nequaquam posse, ut cetera uitia, resecari, uel per omnia similiter exstingui, sed aculeos eius ac superfluos appetitus uirtute animi retundi tantum atque cohiberi.



CAPUT XXI. De perseuerantia gastrimargie aduersus philosophos disputata.

Nam huius uitii naturam [b 2Kb] quidam senum cum philosophis disputans, qui eum pro simplicitate Christiana uelut rusticum crederent fatigandum, sub hoc problematis figurans colore eleganter expressit: Multis, inquit, creditoribus pater meus me dereliquit obnoxium; ceteris ad integrum soluens, ab omni conuentionis eorum molestia liberatus sum, uni satisfacere  quotidie soluendo non possum. Cumque illi ignorantes uim proposite questionis, absolutionem eius precario postularent: Multis, ait, uitiis fui naturali conditione constrictus; sed inspirante Domino desiderium libertatis, cunctis illis tamquam molestissimis creditoribus, renuntians huic mundo, et omnem substantiam que mihi successione patris obuenerat, a me pariter abiiciens, satisfeci, atque ab  eis sum omnimodis absolutus; gastrimargie uero stimulis nullo modo carere preualui. Nec enim quamuis eam in paruum modum uilissimamque redegerim quantitatem, uim quotidiane compulsionis euado, sed necesse est me perpetuis eius conuentionibus perurgeri, et interminabilem quamdam solutionem iugi functione dependere, atque [c 2Kb] inexplebile indictionibus eius inferre uectigal. Tum illi hunc quem uelut idiotam ac rusticum ante despexerant, pronuntiauerunt primas philosophie partes, id est, ethicam disciplinam apprime comprehendisse; mirati admodum potuisse eum naturaliter assequi, quod nulla ei secularis eruditio contulisset, cum ipsi sudore multo longaque doctrina ita hec attingere nequiuissent. Hec specialiter de gastrimargia dixisse sufficiat.  Nunc reuertamur ad disputationem quam de generali uitiorum cognitione [Lips. in marg. cognatione] ceperamus exponere.



CAPUT XXII. Cur Abrahe predixerit Deus decem gentes expugnandas a populo Isrel.

Cum ad Abraham Dominus de futuris loqueretur, quod uos minime requisistis, non [d 1Kb] septem gentes  legitur dinumerasse, sed decem, quarum terra semini eius danda promittitur . [a 1Kb] Qui numerus adiecta idololatria atque blasphemia euidenter impletur, quibus ante notitiam Dei et gratiam baptismi uel impia gentilium, uel blasphema Iudeorum multitudo subiecta est, donec in intellectuali Aegypto commoratur. Si autem abrenuntians quis et egressus exinde per Dei gratiam, deuicta pariter gastrimargia, [b 1Kb] ad eremum peruenerit spiritalem, de impugnatione trium gentium liberatus, contra septem tantum, que per Moysen dinumerantur, bella suscipiet.



CAPUT XXIII. Quomodo utile nobis sit uitiorum terras possidere.

Quod uero istarum perniciosarum gentium regiones salubriter possidere precipimur, ita intelligitur:  Habet unumquodque uitium in corde nostro propriam stationem, quam sibi uindicans in anime nostre recessu exterminat Isrelem, id est, contemplationem rerum summarum atque sanctarum, eisque semper aduersari non desinit. Non enim possunt uirtutes cum uitiis pariter commorari: Que enim participatio iustitie cum iniquitate, aut que societas luci ad tenebras ? Sed cum ab Isrelis populo, id est, uirtutibus contra se dimicantibus fuerint uitia superata, locum quem sibi in corde nostro concupiscentie uel fornicationis spiritus retinebat, deinceps castitas obtinebit; quem furor ceperat, patientia uindicabit; quem tristitia mortem operans occupauerat, salutaris et plena gaudio tristitia possidebit; quem superbia conculcabat, humilitas honestabit: et ita  singulis uitiis expulsis, eorum loca, id est, affectus, uirtutes contrarie possidebunt. [c 1Kb] Que filii Isrel, id  est, anime uidentes Deum, non immerito nuncupantur; qui cum uniuersas cordis expulerint passiones, non tam alienas possessiones peruasisse quam proprias recuperasse credendi sunt.



CAPUT XXIu. Quod terre de quibus expulsi sunt populi Chananeorum, semini Sem fuerint deputate.

Etenim quantum docet uetus [d 3Kb] traditio, has easdem terras Chananeorum, in quas introducuntur filii Isrel, filii Sem fuerant quondam in orbis diuisione sortiti, quas deinceps per uim atque potentiam posteritas Cham peruasionis iniquitate possedit. In quo et Dei iudicium rectissimum comprobatur, qui et illos de locis alienis, que male occupauerant, expulit, et istis antiquam patrum possessionem, que prosapie  eorum in diuisione orbis fuerat deputata, restituit. Que figura in nobis quoque stare certissima ratione cognoscitur. Nam uoluntas Domini possessionem cordis nostri, non uitiis, sed uirtutibus, naturaliter deputauit. Que post preuaricationem Ade insolescentibus uitiis, id est, populis Chananeis, a propria regione depulse, cum ei rursus per Dei gratiam diligentia nostra ac labore fuerint restitute, non tam alienas occupasse terras quam proprias credende sunt recepisse.



CAPUT XXu. Testimonia diuersa super significatione octo uitiorum.

De his octo uitiis et in Euangelio ita significatur: Cum autem immundus spiritus exierit ab homine, ambulat per loca arida, querens requiem, et non inuenit.  Tunc dicit: Reuertar in domum meam unde exiui. Et inueniens inuenit uacantem, scopis mundatam et ornatam.  Tunc uadit et assumit alios septem nequiores se spiritus; et intrantes habitant ibi, et fiunt nouissima hominis illius peiora prioribus . Ecce ut ibi septem gentes legimus, excepta Aegyptiorum, de qua egressi fuerant filii Isrel, ita et hic septem reuerti spiritus dicuntur immundi, excepto eo qui ab homine prius narratur egressus. De hoc septenario fomite uitiorum Salomon quoque in Prouerbiis ita describit: [a 1Kb] Si te rogauerit inimicus tuus uoce magna, ne consenseris ei, septem enim nequitie sunt in anima eius ; id est, si superatus gastrimargie spiritus ceperit tibi sua humiliatione blandiri, rogans quodammodo ut aliquid relaxans a cepto feruore impertias ei, quod continentie modum et mensuram iuste districtionis excedat, ne resoluaris eius subiectione,  nec arridente impugnationis securitate, qua uideris paulisper a carnalibus incentiuis factus quietior, ad pristinam remissionem uel preteritas gule concupiscentias reuertaris. Per hoc enim dicit spiritus ille quem uiceras: Reuertar in domum meam unde exiui . Et procedentes ex eo confestim septem spiritus uitiorum, erunt tibi acriores quam illa passio que in primordiis fuerat superata, qui te mox ad deteriora pertrahent genera peccatorum.



CAPUT XXuI. Quod, deuicta passione gule, impendendus sit labor ad uirtutes ceteras obtinendas.

Quapropter ieiuniis et continentie incumbentibus nobis, festinandum est ut, gule passione superata protinus, animam nostram uacuam esse a necessariis  uirtutibus non sinamus, sed eis uniuersos recessus cordis nostri studiosius occupemus; ne reuersus concupiscentie spiritus inanes nos ab ipsis uacantesque reperiat, et non sibi iam soli aditum parare contentus, introducat secum in animam nostram [b 2Kb] septenarium hunc fomitem uitiorum, et faciat nostra nouissima peiora prioribus. Turpior enim erit post hec et immundior anima, ac supplicio grauiore plectetur, que se renuntiasse huic seculo  gloriatur, dominantibus sibi octo uitiis, quam fuerat quondam in seculo constituta, [c 1Kb] cum nec disciplinam monachi fuisset professa, nec nomen. Nam nequiores hi septem spiritus illo priore qui egressus fuerat idcirco dicuntur, quia desiderium gule, id est, gastrimargia per sese non esset noxia, nisi intromitteret grauiores alias passiones, id est, fornicationis, philargyrie, ire, tristitie, siue superbie, que per semet noxia anime ac peremptoria esse non dubium est. Et idcirco perfectionis puritatem numquam poterit obtinere, quisquis eam de hac sola continentia, id est, ieiunio corporali, sperauerit acquirendam, nisi nouerit ob id se hanc exercere [Lips. in marg. exhibere] debere, ut humiliata carne ieiuniis, facilius possit aduersus alia uitia  inire certamen, non insolescente carne saturitatis ingluuie.



CAPUT XXuII. Quod non idem ordo preliorum sit, qui uitiorum.

Sciendum tamen non eumdem esse in omnibus ordinem preliorum, quia, sicut diximus, [d 1Kb] non uno modo impugnamur omnes, et oportet unumquemque nostrum secundum qualitatem belli quo principaliter infestatur, concertationum luctamen arripere, ita ut alium necesse sit aduersus uitium quod tertium ponitur, primum exercere conflictum; alium contra quartum seu quintum, et ita prout ipsa uitia in nobis obtinent principatum: utque impugnationis exigit modus, nos quoque oportet ordinem instituere preliorum, secundum quem prouentus quoque uictorie  triumphique succedens faciet nos ad puritatem cordis et perfectionis plenitudinem peruenire. Huc usque abbas Serapion de natura octo principalium uitiorum nobis disserens, latentium in corde nostro passionum genera, quarum causas atque affinitates, cum ab ipsis quotidie uastaremur, nec cognoscere penitus antea nec discernere poteramus, ita lucide reserauit, ut eas quodammodo ante oculos positas intueri nobis, uelut in speculo, uideremur.



COLLATIO SEXTA, Que est Theodori abbatis. DE NECE SANCTORUM.



CAPUT PRIMUM.


In Palestine partibus iuxta Thecue [a 1Kb] uicum qui b 1Kb] Amos prophetam meruit procreare , [c 17Kb] solitudo  uastissima est usque ad [d 10Kb] Arabiam ac mare Mortuum, quo ingressa [e 1Kb] deficiunt fluenta [f 8Kb] Iordanis, et [g 2Kb] cineres Sodomorum amplissima extensione  porrecta [Al. porrecti]. [a 1Kb] In hac summe uite ac sanctitatis monachi diutissime commorantes, repente sunt a discurrentibus [b 3Kb] Saracenorum latrunculis interempti. Quorum corpora, licet sciremus tam a pontificibus regionis illius quam ab uniuersa plebe Arabum [c 1Kb] tanta ueneratione prerepta, et inter reliquias martyrum condita, ut innumeri populi e duobus oppidis concurrentes grauissimum sibi certamen indixerint, et usque ad gladiorum conflictum pro sancta rapina sit eorum progressa contentio, dum pia inter se deuotione decertant quinam iustius  eorum [d 1Kb] sepulturam ac reliquias possiderent, aliis scilicet de uicinia commorationis ipsorum, aliis de originis propinquitate gloriantibus; nos tamen, uel nostri uel quorumdam non mediocriter ex hac parte [e 1Kb] scandalizantium fratrum offensione parmoti, inquirentesque cur tanti meriti ac tantarum uirtutum uiri ita sint a latrunculis interfecti, tantumque Dominus passus fuerit erga suos famulos facinus perpetrari, ut uiros cunctis mirabiles in manus traderet impiorum, mesti ad sanctum [f 2Kb] Theodorum singularem in conuersatione actuali perreximus  uirum. Hic namque morabatur in [a 11Kb] Cellis, qui locus inter Nitriam ac Scythin situs, et a monasteriis quidem Nitrie quinque millibus distans, octoginta millium solitudine ab eremo Scythi, in qua commorabamur, interueniente, discernitur. Cui cum de predictorum uirorum nece querimoniam fudissemus, admirantes tantam Dei patientiam quod [b 1Kb] uiros scilicet illius meriti taliter perimi permisisset, ut qui alios quoque sue sanctitatis pondere de huiusmodi liberare tentatione debuerint, ne se ipsos quidem preripuerint de manibus impiorum,  aut cur Deus admitti in seruos suos tantum facinus concessisset.



CAPUT II. Responsio abbatis Theodori ad propositam questionem.

Beatus Theodorus respondit: [c 5Kb] Hec questio solet animos permouere eorum qui parum fidei uel scientie possidentes, merita sanctorum uel premia que non in presenti redduntur, sed reposita sunt in futurum, arbitrantur in huius temporalis uite breuitate restitui. Ceterum nos qui non sumus in hac uita tantum sperantes in Christo, [d 1Kb] ne, secundum Apostolum  miserabiliores simus omnibus hominibus , quia scilicet in hoc mundo nichil promissionum recipientes, etiam in futuro eas pro hac incredulitate perdimus, opinionibus eorum non debemus errare: ne ignorata uere definitionis sententia titubantes ac trepidi, tentationibus moueamur, cum eisdem nos quoque traditos uiderimus, uel iniustitiam scilicet, uel incuriam humanarum rerum Deo, quod dictu quoque nefas est, ascribentes, quia sanctos uiros recteque uiuentes in tentatione non protegat, nec bonis ea que bona sunt, nec mala malis retribuat in presenti, et cum illis damnari mereamur, quos Sophonias propheta castigans: Qui dicunt, inquit, in cordibus suis, Non faciet Dominus bene, sed neque faciet male ; uel certe cum illis inueniamur,  qui huiusmodi querimoniis Deum blasphemare dicuntur: Omnis qui facit malum, bonus est in conspectu Domini, et tales ei placent; aut certe, ubi est Deus iustitie ? illam quoque blasphemiam, que in subsequentibus describitur, similiter adiungentes: uanus est qui seruit Deo; aut quod emolumentum quia custodiuimus precepta eius, et quia ambulauimus tristes coram Domino? Ergo nunc beatos dicimus arrogantes, siquidem ditati sunt facientes impietatem, et tentauerunt Deum et salui facti sunt . Quamobrem ut hanc ignorationem, que prauissimi huius erroris radix et causa est, possimus euadere, primum nosse debemus quid uere sit bonum, quid malum, et ita demum super his non falsum uulgi, sed ueram Scripturarum definitionem  tenentes, minime infidelium hominum decipiemur errore.



CAPUT III. De tribus que in hoc mundo sunt, id est, bonis, et malis, et mediis.

Tria sunt omnia que in hoc mundo sunt, id est,  bonum, malum, medium. Debemus itaque nosse quid proprie bonum, quid malum, quidue sit medium, ut nostra fides, uera scientia communita in cunctis tentationibus, inconcussa perduret. Nihil igitur in rebus dumtaxat humanis [a 1Kb] principale bonum esse credendum est, nisi uirtus animi sola, que fide sincera nos ad diuina perducens, illi immutabili bono facit iugiter inherere. Et econtrario nichil malum esse dicendum est, nisi peccatum solum, quod a bono Deo nos separans, malo facit diabolo copulari. [b 3Kb] Media sunt que in utramque partem pro affectu et arbitrio utentis deriuari possunt, ut puta diuitie, potestas, honor, robur corporis, sanitas, pulchritudo, uita ipsa, uel mors, paupertas, infirmitas carnis, iniurie, et cetera his similia,  que, [c 1Kb] pro qualitate et affectu utentis, uel ad bonam possunt partem proficere, uel ad malam. Nam et diuitie proficiunt frequenter ad bonum, secundum Apostolum, qui diuitibus huius mundi precipit ut facile tribuant, communicent indigentibus, thesaurizent sibi fundamentum bonum in futurum, ut per has apprehendant ueram uitam . Et secundum Euangelium bone sunt illis qui faciunt sibi amicos de iniquo mammona . Que rursum retorquentur ad malum, cum ad recondendum tantummodo uel ad luxuriam congeruntur, et non ad usus indigentium dispensantur. Potestas quoque et honor, corporisque robur ac sanitas, quam sint media et utrobique conuenientia, etiam ex hoc facile comprobatur, quod multi sanctorum in ueteri Testamento  potiti his omnibus et in summis diuitiis et culmine dignitatum ac fortitudine corporis constituti, Deo quoque acceptissimi fuisse noscuntur. Et e diuerso qui his male usi sunt, et ea ad ministerium sue nequitie detorserunt, non immerito uel puniti sunt uel exstincti, quod frequenter Regnorum libri indicant factum. De ipsa etiam morte ac uita quia [d 10Kb] medie  sint, uel S. Ioannis, uel Iude natiuitas protestatur. Unius namque in tantum sibimet uita profuit, ut aliis quoque gaudium ortus eius contulisse dicatur, secundum illud: Et multi super eius natiuitate gaudebunt . De alterius uero dicitur uita: Bonum erat ei, si natus non fuisset homo ille . De morte etiam Ioannis omniumque sanctorum dicitur: Pretiosa est in conspectu Domini mors sanctorum eius . De Iude autem ac similium, Mors peccatorum pessima . Infirmitas etiam carnis interdum quam sit commoda, Lazari illius pauperis ulcerosi beatitudo demonstrat. Cuius cum nulla alia uirtutum merita Scriptura commemoret, pro hoc solo quod egestatem et infirmitatem corporis patientissime tolerauit, sinus Abrahe  possidere beatissima sorte promeruit . Egestas quoque ac persecutiones et iniurie, que mala esse totius uulgi opinione censentur, quam sint utiles ac necessarie, etiam ex hoc liquido comprobatur, quod sancti uiri non solum eas numquam uitare uoluerunt, uerum etiam uirtute summa, uel appetentes, uel fortiter tolerantes amici Dei effecti, eterne uite sunt stipendia consecuti, beato Apostolo concinente, Propter quod placeo mihi in infirmitatibus, in contumeliis, in necessitatibus, in persecutionibus, in angustiis pro Christo. Cum enim infirmor, tunc potens sum, quia uirtus in infirmitate perficitur . Et idcirco illi qui summis huius seculi diuitiis et honoribus ac potestatibus extolluntur, non ex his principale bonum obtinuisse credendi sunt, quod in  solis esse uirtutibus definitur, sed medium quiddam: quia sicut iustis recte ac necessarie utentibus utilia hec esse reperiuntur et commoda , ita illis qui male opibus abutuntur, inutiles sunt atque incommode, et occasionem peccati mortisque concinnant.



CAPUT Iu. Quod malum nulli inuito ab alio possit inferri.

Has itaque diuisiones fixas atque immobiles retinentes scientesque nichil esse bonum, nisi uirtutem solam, que ex timore Dei ac dilectione descendit,  nec malum quidquam esse nisi peccatum solum et separationem a Deo, diligenter nunc discutiamus utrum Deus umquam sanctis suis, aut per se, aut per alium quempiam inferri permiserit malum, quod sine dubio nusquam omnino reperies. [a 1Kb] Nec enim potuit aliquando cuiquam nolenti ac resistenti malum peccati alter inferre, nisi illi soli qui illud in sese cordis ignauia et corrupta uoluntate suscepit. Denique cum beato Iob diabolus, adhibitis uniuersis nequitie sue machinis, malum hoc peccati uoluisset inferre, ac non solum cunctis eum facultatibus spoliasset, uerum etiam, post illum de morte septem filiorum tam atrocem tamque insperatum orbitatis dolorem, uulnere eum pessimo a capitis uertice usque ad plantam pedum, et intolerandis cruciatibus onerasset,  nequaquam ei peccati maculam quiuit infligere; qui in cunctis immobilis perseuerans, [b 1Kb] nullum blasphemie accommodauit assensum.



CAPUT u. Obiectio quemadmodum ipse Deus dicatur creare mala.

Germanus: Frequenter legimus in Scripturis sanctis Deum creasse mala, uel hominibus intulisse, ut est illud: Quoniam absque me non est Deus, ego Dominus et non est alter, formans lucem et creans tenebras, faciens pacem et creans mala . Et iterum: [c 1Kb] Si est malitia in ciuitate quam Dominus non fecit .



CAPUT uI. Responsio super interrogatione proposita.

 Theodorus: Nonnumquam solet Scriptura diuina abusiue mala pro afflictionibus ponere, non quia per naturam proprie mala sint, sed secundum hoc quod ab his sentiantur mala quibus utiliter inferuntur. Hominibus etenim disputans diuina censura, necesse est ut humanis uerbis et affectibus eloquatur. Etenim sectio uel ustio salutaris que illis qui ulcerum contagione putrefacti sunt pie infertur a medico, mala a tolerantibus creditur; nec equo calcar, nec emendatio suauis est delinquenti. Omnes etiam discipline his qui erudiuntur amare sentiuntur ad presens, sicut Apostolus dicit: Omnis autem [d 9Kb] disciplina  in presenti non uidetur esse gaudii, sed meroris; postea autem fructum pacatissimum his qui per se exercitati sunt reddet iustitie . Et [a 16Kb] quem diligit Dominus, corripit; flagellat autem omnem filium quem recipit. Quis enim est filius quem non corripit Pater ? Itaque mala nonnumquam poni pro afflictionibus solent, secundum illud: Et penituit Deum super malitiam quam locutus est ut faceret eis, et non fecit . Et iterum: Quia tu, Domine, misericors et miserator, patiens et multum misericors, et penitens in malitiis , id est, super tribulationibus et erumnis que nobis pro peccatorum nostrorum meritis inferre compelleris. Quas sciens utiles esse nonnullis, ita alius propheta, utique non inuidens saluti eorum, sed consulens  imprecatur: [b 1Kb] Adde illis mala, Domine, adde mala gloriosis terre. Et ipse Dominus, Ecce, inquit, inducam super eos mala , id est, dolores ac uastitates, quibus in presenti salubriter castigati ad me, quem in rebus prosperis contempserunt, reuerti tandem ac festinare cogantur. Ideoque hec principalia esse mala non possumus definire, multis enim ad bonum proficiunt, et causas eternorum pariunt gaudiorum. Et idcirco ut ad questionem propositam recurramus, uniuersa que putantur mala nobis ab inimicis uel a quibuscumque aliis irrogari, non sunt credenda mala esse, sed media. Non enim talia inuenientur qualia putat esse ille qui intulit  animo furibundo, sed qualia senserit ille qui sustinet. [c 2Kb] Ideoque cum illata fuerit mors uiro sancto, non ei malum illatum esse credendum est, sed medium quiddam. Quod cum peccatori malum sit, iusto requies et absolutio fit malorum. [d 15Kb] Mors enim uiro iusto requies, cuius uita abscondita est . Et ideo nec uir iustus ex hac aliquid perpetitur detrimenti qui nichil pertulit noui; sed id quod ei accessurum fuerat necessitate nature, inimici nequitia non sine premio uite perennis excepit, ac debitum mortis humane, quod inexcusabili lege reddendum est, cum fructu uberrimo passionis ac magne remunerationis mercede persoluit



CAPUT uII. Interrogatio an reus sit, qui iusto intulit mortem, cum iustus habeat de morte mercedem?


Germanus: Ergo si interemptus iustus non solum nichil mali perpessus est, sed etiam mercedem passionis assequitur, quomodo in reatum uocabitur, qui non nocuit mortem inferendo, sed profuit?



CAPUT uIII. Responsio ad precedentem interrogationem.

Theodorus: Nos de proprietate boni malique, uel eius quod diximus esse medium disputamus, non de affectu eorum qui ista committunt. Nec enim quis impius uel iniquus idcirco impunitus erit, quia malitia sua iusto nocere non potuit. Tolerantia enim et uirtus iusti non illi qui mortem uel supplicia intulit,  sed illi proficit ad mercedem qui illata sibi patienter excepit. Ideoque et hic merito punietur pro crudelitatis seuitia, qua malum uoluit inferre, et ille nichilominus nichil mali perpessus est, quia, uirtute animi sui patienter tentationes doloresque sustentans, ea que malo proposito illata sunt, ad profectum melioris status et eterne uite fecit beatitudinem pertinere.



CAPUT IX. Exemplum beati Iob a diabolo tentati, et Domini a Iuda traditi; et quod iusto tam prospera quam aduersa proficiant ad salutem.

Neque enim [a 1Kb] patientia Iob mercedem diabolo, qui eum illustriorem suis tentationibus reddidit, sed illi ipsi qui eas uiriliter pertulit, acquisiuit; [b 3Kb] nec  Iudas eterni supplicii immunitate donabitur, quia proditio eius ad salutem generis profecit humani. Non enim prouentus considerandus est operis, sed operantis affectus. Quapropter hec debet in nobis definitio immobiliter custodiri, quod nulli [c 2Kb] malum ab alio possit inferri, nisi qui illud ignauia sui cordis ac pusillanimitate contraxerit, hanc eamdem sententiam beato Apostolo uno uersiculo confirmante: Scimus autem quoniam diligentibus Deum omnia cooperantur ad bonum . Dicens enim, omnia cooperantur ad bonum, uniuersa non solum que prospera, uerum etiam que putantur aduersa pariter comprehendit. Per que et in alio loco idem Apostolus se transisse describit, cum dicit: Per arma iustitie que a dextris sunt et a sinistris, id est,  per gloriam et ignobilitatem, per infamiam et bonam  famam, ut seductores et ueraces; ut tristes, semper autem gaudentes; ut egentes, multos autem locupletantes , etc. Omnia ergo que prospera reputantur, et dextre dicuntur partis, que sanctus Apostolus glorie et bone fame uocabulo designauit, illa etiam que existimantur aduersa, que per ignobilitatem et infamiam euidenter expressit, queque a sinistris esse describit, efficiuntur uiro perfecto arma iustitie, si illata sibi magnanimiter sustentauerit, quod uidelicet per hec dimicans, et istis ipsis quibus impugnari putatur, tamquam armis utendo, eisque uelut arcu et gladio scutoque ualidissimo contra illos qui hec ingerunt communitus, profectum sue patientie ac uirtutis acquirat, gloriosissimum constantie triumphum ex ipsis que lethaliter  inferuntur capiens hostium telis; nec prosperis dumtaxat elatus, nec deiectus aduersis, sed itinere plano ac uia regia semper incedens, ab illo tranquillitatis statu nequaquam letitia superueniente, quasi in dextram motus, nec ingruentibus aduersis, tristitiaque dominante, uelut ad leuam rursus impulsus. Pax enim multa diligentibus nomen tuum, et non est illis scandalum . De illis uero qui per singulos incurrentes casus pro eorum qualitate ac uarietate mutantur, ita dicitur: Stultus autem sicut luna mutatur . Ut enim de perfectis sapientibus dicitur: Diligentibus Deum omnia cooperantur ad bonum, ita de infirmis pronuntiatur ac stultis, [d 22Kb] Omnia aduersa uiro insipienti; nec enim prosperis rebus proficit, nec emendatur aduersis.  Eiusdem namque uirtutis est tristia fortiter tolerare,  cuius etiam secunda moderari, et eum qui in uno eorum superatur, neutrum sufferre certissimum est. Facilius tamen quis elidi potest prosperis quam aduersis. Hec enim interdum etiam inuitos retinent atque humiliant, et compunctione saluberrima uel minus peccare faciunt, uel emendant; illa uero mollibus mentem ac perniciosis extollentia blandimentis, securos felicitatis sue prouentu ruina maiore prosternunt.



CAPUT X. De uirtute uiri perfecti, qui ambidexter figuraliter nuncupatur.

Isti sunt ergo qui figuraliter in Scripturis sanctis [a 61Kb] , id est, ambidextri nuncupantur, ut ille [b 23Kb] Aoth in libro Iudicum fuisse describitur,  qui utraque manu utebatur pro dextera . Quam uirtutem ita poterimus nos quoque intellectualiter possidere, si ea que prospera sunt dexteraque censentur, et ea que aduersa sunt ac sinistra dicuntur, bono rectoque usu ad partem fecerimus dexteram pertinere, ut quecumque fuerint illata, fiant nobis, secundum Apostolum, arma iustitie . Duabus namque partibus et  manibus [c 1Kb] interiorem hominem nostrum subsistere peruidemus: nec quisquam sanctorum carere hac sinistra quam dicimus potest, sed in hoc uirtus perfecta discernitur, [d 2Kb] si utramque in dexteram bene utendo conuertat. Et ut manifestius hoc quod dicimus possit intelligi, habet uir sanctus dexteram, successus uidelicet spiritales, in qua tunc consistit  quando feruens spiritu desideriis et concupiscentiis omnibus dominatur, quando ab omni diabolica impugnatione securus absque ullo labore ac difficultate uitia carnis uel respuit uel abscindit, cum sublimatus a terra, uniuersa presentia atque terrena uelut inanem fumum umbramque uacuam contemplatur, et ut mox transitura contemnit, cum futura per excessum mentis, non solum ardentissime concupiscit, uerum  etiam clarius intuetur, cum efficacius spiritalibus pascitur theoriis, cum lucidius sibi reserata conspicit celestia sacramenta, cum orationes purius atque alacrius emittit ad Dominum, cum ita spiritus ardore succensus ad ea que inuisibilia sunt et eterna tota animi alacritate transmigrat, ut nequaquam se iam credat in carne consistere. Habet similiter et sinistram, cum tentationum turbinibus implicatur, cum ad desideria carnis incentiuorum estibus inflammatur, cum ad iracundie furorem perturbationum igne succenditur, cum superbie seu cenodoxie elatione pulsatur, cum tristitia mortem operante deprimitur, cum machinis acedie et impugnatione concutitur, cumque, omni spiritali feruore subtracto, quodam tepore atque irrationabili merore torpescit,  ut non solum cogitationibus rectis ac feruentibus deseratur, sed etiam psalmus, oratio, lectio, remotio celle simul horreant, et intolerabili quodam tetroque fastidio uniuersa sordeant instrumenta uirtutum, quibus cum pulsatur monachus, sinistris partibus se cognoscat urgeri. Quisquis igitur in illis que dextre partis esse prediximus, minime fuerit subintrante gloria uanitatis elatus, et in istis que sinistre partis sunt, uiriliter dimicans, nulla desperatione conciderit, ac potius de contrariis arma quedam patientie ad exercitium uirtutis assumpserit, utraque manu utetur pro dextra, et in utroque actu triumphator effectus, tam de sinistro statu quam de dextro palmam uictorie consequetur. Qualem beatum Iob legimus meruisse, qui utique per dexteram coronabatur,  quando septem filiorum pater opulentus ac diues incedens quotidiana pro eorum purificatione sacrificia Domino offerebat, non tam sibi eos quam [e 1Kb] Deo susceptos ac familiares cupiens exhibere, quando ianua eius omni aduenienti patebat, quando erat pes claudorum, et oculus cecorum, quando de uelleribus ouium eius, humeri calefiebant infirmorum, quando erat orphanorum pater et uir uiduarum, quando nec  in corde quidem suo super inimici sui ruina gauisus est . Idemque rursus per sinistram partem sublimiore uirtute de aduersitatibus triumphabat, cum septem filiis uno orbatus momento, non ut pater acerbo luctu conficiebatur, sed ut uerus Dei famulus super Creatoris sui uoluntate gaudebat : cum ex locuplete pauperrimus, nudus ex diuite, ex ualido tabidus, ex inclyto et glorioso ignobilis atque despectus, incorruptam animi fortitudinem retentabat; cum denique omni substantia atque opibus destitutus sterquilinii erat factus habitator, et uelut quidam corporis sui seuerissimus carnifex, testa radebat saniem profluentem, atque ex omni parte membrorum glebas uermium, digitis mersis in profunda uulnerum, detrahebat. In quibus cunctis in  nullam desperando prolapsus est blasphemiam, nec aduersus Creatorem suum in aliquo murmurauit; quinimmo, nequaquam tentationum mole atque acerbitate conterritus, ipsum quoque quod ex omni pristina facultate suo corpori superfuerat indumentum, quodque solum, quia ipso uestiebatur, a diaboli potuerat uastatione saluari, rescindens atque abiiciens, adiecit super illam quam durissimus [Lips. in marg. dirissimus] predo intulerat spontaneam nuditatem. Comam quoque capitis, que sola de prioris glorie reliquiis intacta remanserat, uexatori suo proiecit abscissam, et amputans etiam id quod seuiens reliquerat inimicus, illa celesti aduersus eum uoce tripudiat et insultat; Si bona suscepimus de manu Domini, mala cur non sustinebimus? Nudus egressus  sum de utero matris mee, nudus reuertar illuc. Dominus dedit, Dominus abstulit, quomodo Domino placuit sic factum est: sit nomen Domini benedictum . Ambidextrum merito dixerim et Ioseph, qui in prosperis gratior patri, religiosior fratribus, acceptior Deo; in aduersis castus, domino fidelis, carceris mitissimus uinctus, iniuriarum immemor, beneficus inimicis, inuidis, et quantum in ipsis fuit interfectoribus, fratribus non solum pius, sed etiam munificus inuenitur. Hi ergo eorumque consimiles recte ambidextri nuncupantur; utraque enim manu utuntur pro dextra, et inter hec que Apostolus dinumerat transeuntes, pariter dicunt: Per arma iustitie que a dextris sunt et a sinistris, per gloriam et ignobilitatem, per infamiam et bonam famam ,  etc. De qua dextra uel sinistra ita Salomon ex persona sponse loquitur in Cantico Canticorum: Leua eius sub capite meo, et dextera eius amplexabitur me . Quas licet utrasque utiles esse significet, tamen illam sub capite suo ponit, quia subiacere debent aduerse partes principali cordis. Ad hoc siquidem tantum utiles sunt, ut pro tempore nos exerceant et erudiant ad salutem, ac perfectos ad patientiam reddant; dexteram uero ad confouendam se ac perpetuo conseruandam salutari amplexu sponsi  sibimet coherere atque insolubiliter ei optat innecti. Erimus igitur ambidextri, quando nos quoque rerum presentium copia uel inopia non mutarit et nec illa nos ad uoluptates noxie remissionis impulerit, nec ista ad desperationem attraxerit et querelam, sed similiter Deo gratias in utroque referentes parem fructum de secundis aduersisque capiamus; qualem se ille uerus ambidexter Doctor gentium fuisse testatur, dicens: Ego enim didici in quibus sum sufficiens esse; scio et humiliari, scio et abundare; ubique et in omnibus institutus sum, et saturari et esurire, et abundare et penuriam pati; omnia possum in eo qui me confortat .



CAPUT XI. De duplici genere tentationum, que triplici modo inferuntur.


Ergo licet dixerimus bipartitam esse tentationem, id est, in rebus uel prosperis uel aduersis, sciendum est tamen omnes homines triplici ratione tentari [a 1Kb] . Plerumque ob probationem, nonnumquam ob emendationem, interdum ob merita delictorum. Et ob probationem quidem beatum Abraham, ut Iob, multosque sanctorum tribulationes innumeras legimus pertulisse; uel illud quod in Deuteronomio dicitur ad populum per Moysen, Et recordaberis cuncti itineris illius, per quod adduxit te Dominus Deus tuus quadraginta annis per desertum, ut affligeret te atque tentaret, et nota fierent que in tuo animo uersabantur, utrum custodires mandata illius, an non . Et illud quod in psalmo dicitur: Probaui te apud aquam contradictionis  . Ad Iob quoque: An putas me tibi aliter locutum, quam ut appareres iustus? Ob emendationem uero, cum iustos suos pro paruis quibusdam leuibusque peccatis, seu pro elatione sue puritatis humilians diuersis tentationibus tradit, ut omnem sordem cogitationum, et, ut uerbis prophete dicam, scoriam quam in occultis eorum peruidet esse concretam, excoquens in presenti, uelut aurum purum futuro transmittat examini, nichil in eis residere permittens quod scrutans post hec iudicii ignis penali cruciatu expurgaturus inueniat , secundum illud: Multe tribulationes iustorum : et, Fili, noli negligere disciplinam Domini, neque fatigeris dum ab eo increparis: quem enim diligit Dominus, corripit: flagellat autem omnem filium quem recipit,  quis enim est filius quem non corripit pater? Quod si extra disciplinam estis, cuius participes facti sunt omnes, ergo adulterini, et non filii estis . Et in Apocalypsi: Ego quos amo, arguo et castigo . Ad quos etiam sub figura Ierusalem ex persona Dei ita per Ieremiam sermo dirigitur: Faciam enim consummationem in omnibus gentibus in quibus dispersi te; te autem non faciam in consummationem, sed castigabo te in iudicio, ut non tibi uidearis innoxius . Pro qua salutari emendatione  orat Dauid, dicens: Proba me, Domine, et tenta me, ure renes meos et cor meum . [a 1Kb] Ieremias quoque, utilitatem huius tentationis intelligens, Corripe, inquit, me, Domine, uerumtamen in iudicio, et non in furore tuo . Et iterum: Confitebor tibi, Domine, quoniam iratus es mihi, conuersus est furor tuus et consolatus es me . Pro merito autem peccatorum plaga tentationis infertur, ut ibi plagas populo Isreli immissurum se Dominus comminatur, dicens: Dentes bestiarum immittam in eos cum furore trahentium super terram, et frustra percussi filios uestros, disciplinam non recepistis . In psalmis quoque: Multa flagella peccatorum . Et in Euangelio, Ecce sanus factus es, iam noli peccare, ne deterius tibi aliquid contingat .  Inuenimus sane et quartam rationem, qua ob manifestandam solummodo gloriam et opera Dei inferri quibusdam aliquas passiones Scripturarum auctoritate cognoscimus, secundum illud Euangelii: Neque hic peccauit, neque parentes eius, sed ut manifestentur opera Dei in ipso . Et iterum: Infirmitas hec non est ad mortem, sed pro gloria Dei, ut glorificetur Filius Dei per ipsam . Sunt et alia ultionum genera quibus nonnulli qui malitie supergressi sunt cumulum, percutiuntur ad presens, ut Dathan et Abiron, et sicut Chore legimus fuisse damnatos , et uel maxime illos de quibus Apostolus dicit: Propter quod tradidit illos Deus in passiones ignominie et in reprobum sensum , quod etiam ceteris penis grauius iudicandum est.  De ipsis namque Psalmista: In laboribus, inquit, hominum non sunt, et cum hominibus non flagellabuntur . Non enim merentur saluari uisitatione Domini, nec temporalibus plagis consequi medicinam, qui desperantes semetipsos tradiderunt impudicitie, in operationem omnis erroris, in immunditiam, quique obduratione cordis, et usu ac frequentia delinquendi purgationem breuissimi huius eui et ultionem uite presentis excedunt. Quibus etiam per prophetam sermo diuinus exprobrat: Subuerti uos, sicut subuertit Deus Sodomam et Gomorrham, et facti estis sicut torris raptus de incendio, et nec sic redistis ad me, dicit Dominus . Et Ieremias: Interfeci et perdidi populum meum, et tamen a uiis suis non sunt reuersi . Et iterum:  Percussisti eos et non doluerunt, attriuisti eos et renuerunt accipere disciplinam, indurauerunt facies suas super petram, noluerunt reuerti . Erga quorum curationem omnem temporis istius medicinam uidens propheta incassum fuisse consumptam, desperans  quodammodo iam de eorum salute proclamat: Defecit sufflatorium in igne, frustra conflauit conflator; malitie enim uestre non sunt consumpte, argentum reprobum uocate eos, quia Dominus proiecit illos . Hanc salutarem ignis purgationem circa eos qui predurati sunt sceleribus suis, inaniter se Dominus adhibuisse sub persona Ierusalem concrete profunda rubigine peccatorum ita conqueritur: Pone, inquiens, ollam eneam super prunas uacuam ut incalescat, et liquefiat es eius, et compleatur in medio eius inquinamentum eius, multo labore sudatum est et non exiuit de ea nimia rubigo eius, neque per ignem immunditia tua exsecrabilis, quia mundare te uolui, et non es mundata a sordibus tuis . Quamobrem peritissimus medicus, expensis omnibus  salutaribus curis, nec ullum iam remedii genus quod infirmitati eorum possit aptari Dominus superesse conspiciens, quodammodo iniquitatum magnitudine superatur, ac discedere ab illa clementi sua castigatione compellitur, itaque ei denuntiat, dicens: Iam non irascar tibi, et zelus meus recessit a te . De aliis uero quorum non predurauit cor frequentia peccatorum, nec illa seuerissima et  [b 1Kb] caustica [Lips. in marg. castigatione] ignis indigent medicina, sed eruditio salutaris uerbi sufficit ad salutem, dicitur: [c 1Kb] Emendabo eos in auditu tribulationis sue . Non ignoramus alias quoque animaduersionum siue ultionum causas que inferuntur his qui grauissime deliquerunt, non ad expianda eorum crimina, nec ad abolenda merita  peccatorum, sed ad emendationem metumque uiuentium, que euidenter in Ieroboam filium Nabath, Baasa quoque filium Achia, et Achab atque Iezabel, illata cognoscimus, ita pronuntiante diuina censura: Ecce, ego inducam super te malum, et demetam posteriora tua, et interficiam de Achab mingentem ad parietem, et clausum et nouissimum in Isrel: et dabo domum tuam sicut domum Ieroboam filii Nabath, et sicut domum Baasa filii Achia, quia egisti ut me ad iracundiam prouocares, et peccare fecisti Isrel; canes etiam comedent Iezabel in agro Iezrahel: si mortuus fuerit Achab in ciuitate, comedent eum canes; si autem mortuus fuerit in agro, comedent eum uolucres celi . Et illud quod pro ingenti comminatione denuntiatur: [d 1Kb] Non inferetur cadauer tuum in sepulcrum  patrum tuorum : non quod uel illius tam profana commenta qui uitulos aureos ad perpetuam preuaricationem plebis impiamque a Domino separationem primus instituit, uel illorum tam innumera tamque nefaria sacrilegiorum crimina hec  excoquere breuis ac momentanea pena sufficeret, sed ut ceteris quoque qui futura uel negligentes, uel penitus non credentes, consideratione tantummodo presentium frangebantur, terror istarum quas metuebant ultionum incuteretur exemplo, nec apud illam summi numinis maiestatem esse humanarum rerum et quotidiane dispensationis incuriam documento huius seueritatis agnoscerent, ac retributorem Deum cunctorum actuum per hec que grauissime formidabant manifestius peruiderent. [a 1Kb] Inuenimus sane etiam pro leuioribus culpis nonnullos eamdem mortis ad presens excepisse sententiam, qua sunt et illi puniti quos prediximus exstitisse sacrilege preuaricationis auctores, ut factum est in illo qui sabbato ligna collegerat , uel in Anania et  Sapphira, qui parum quiddam de substantia sua infidelitatis errore seruauerant : non quod equalia fuerint pondera peccatorum, sed quia reperti noue transgressionis presumptores, debuerunt prebere ceteris, quemadmodum peccati, ita etiam pene ac terroris exemplum, ut quisquis eadem deinceps affectare tentasset, nosset sibi secundum eamdem formam qua illi damnati sunt, etiam si in presenti supplicium differatur, in futuri iudicii examinatione reddendum. Et quia uidemur excessum quemdam, dum genera tentationum uel ultionum percurrere uolumus, a proposita narratione fecisse, qua dicebamus uirum perfectum in utraque tentatione manere semper immobilem, ad eamdem nunc iterum reuertamur.



CAPUT XII. Quomodo uir iustus non cere, sed adamantino signatorio debeat esse consimilis.


Itaque mens uiri iusti non debet esse similis cere, uel alterius cuiusquam materie mollioris, que semper characteri signantium cedens pro eius forma  atque imagine figuratur, quamque in se tamdiu retinet, donec alio rursus impresso signaculo reformetur, atque ita fiet ut, numquam in sua qualitate persistens, ad formam eorum que imprimuntur semper conuertatur ac transeat: quin potius debet uelut quoddam esse [b 1Kb] adamantinum signatorium, ut inuiolabilem mens nostra figuram sui semper custodiens characteris, uniuersa que incurrerint sibi ad qualitatem sui status signet atque transformet; ipsa uero insigniri nullis incursibus possit.



CAPUT XIII. Interrogatio, si possit mens in una atque eadem qualitate iugiter durare.

Germanus: Potestne mens nostra unum statum iugiter retinere, et in eadem semper qualitate persistere?



CAPUT XIu. Responsio ad interrogantis propositionem.


Theodorus: Necesse est ut, secundum Apostolum, aut renouatus quis spiritu mentis sue  per singulos dies proficiat, ad ea que in ante sunt se semper extendens ; aut si neglexerit, [c 2Kb] consequens est ut retro redeat atque in deterius relabatur. Et idcirco nullo modo mens poterit in una atque eadem qualitate durare, uelut si quis contra aquas fluminis uiolenti nauem subigere remorum impulsione conetur, necesse est eum aut uirtute brachiorum torrentis aluei impetum desecantem ad superiora conscendere, aut remissis manibus ad preceps prono amne reuocari. Quapropter istud erit  euidens nostri indicium detrimenti, si intellexerimus nos nichil amplius acquisisse; nec dubitemus retrorsum nos omnimodis reuocatos, qua die non senserimus ad superiora progressos, quia, ut dixi, nec in eodem statu mens hominis potest iugiter permanere, nec in hac carne consistens, ita uirtutum apicem  possidebit quisquis ille sanctorum, ut immobilis perseueret. Necesse est enim aut aliquid adiici illis semper aut minui, nullaque in omni creatura talis poterit esse perfectio, que mutabilitatis non subiaceat passioni, secundum illud quod in libro beati Iob legitur: Quid est homo, ut immaculatus sit, et iustus appareat natus de muliere? Ecce inter sanctos eius nemo immutabilis, et celi non sunt mundi in conspectu eius . Solum namque Deum immutabilem confitemur, quem tantummodo sancti illius prophete ita compellat oratio: Tu autem idem ipse es . Et ipse de se: Ego sum, inquit, Deus, et non mutor , quia scilicet ipse sit solus naturaliter semper bonus, semper plenus, semperque perfectus, cui nichil nec adiici possit aliquando, nec  minui. Ideoque debemus ad uirtutum studia irremissa cura ac sollicitudine nosmetipsos semper extendere, ipsisque nos iugiter exercitiis occupare; ne cessante profectu, confestim diminutio subsequatur. Ut enim diximus, in uno mens eodemque statu manere non preualet, id est, ut nec augmenta uirtutum capiat, nec detrimenta sustineat. Non acquisisse enim eius minuisse est, quia desinens proficiendi appetitus non aberit a periculo recedendi.



CAPUT Xu. Quod detrimentum sit discedere e cella.

Ideoque iugis celle commoratio retentanda est. Toties enim etiam reuersus quis uelut nouus in ea et incipiens habitator, titubabit atque turbabitur,  quoties ab eadem fuerit euagatus. [a 2Kb] Illam namque quam in cella residens acquisierat animi intentionem, si fuerit relaxata, recuperare rursus non sine labore poterit ac dolore, et per hoc reductus retro non de amisso cogitabit profectu quem superadiicere potuit, si e cella non fuisset excussus, sed gaudebit potius si illum statum de quo recidit semetipsum senserit recepisse. Nam sicut amissum ac preteritum tempus ulterius reuocari non potest, ita ne illa quidem que perierunt possunt emolumenta restitui. Quantumlibet enim post hec animi intentio fuerit operata, instantis diei profectus et presentis temporis questus est, non lucri semel perditi recuperatio.



CAPUT XuI. De mutabilitate supernarum celestiumque uirtutum.


Mutabilitati autem etiam supernas potestates, ut diximus, subiacere, declarant illi qui de eorum numero corrupte uoluntatis uitio corruerunt. Unde [b 2Kb] neque illi immutabilis nature esse putandi sunt, qui in illa qua creati sunt beatitudine perseuerant, eo quod in contrariam partem non fuerint similiter deprauati. Aliud namque est immutabilis nature esse, aliud uirtutis industria bonique custodia per immutabilis Dei gratiam non mutari. Quidquid enim per diligentiam uel acquiritur, uel tenetur, potest etiam per negligentiam deperire. Ideoque dicitur: [c 1Kb] Ne beatifices hominem ante exitum suum , quod uidelicet adhuc in [d 16Kb] colluctatione quisque  et  scammate constitutus, quamuis uincere soleat, ac frequens palmas uictorie consequatur, non potest tamen a metu ac suspicione incerti prouentus esse securus. Et idcirco [a 2Kb] Deus solus immutabilis [b 1Kb] uel bonus dicitur, qui bonitatem non industrie studio, sed naturaliter possidens non potest aliud quid esse quam bonus. Nulla igitur uirtus potest immobiliter ab homine possideri; sed ut parata iugiter teneatur, necesse est eam semper illa qua acquisita est sedulitate atque industria custodiri, [c 1Kb] et, quod magis uerum est, iuuantis gratie beneficio custodiri.



CAPUT XuII. Quod nemo ruina subitanea collabatur.

 Lapsus uero quispiam nequaquam subitanea ruina corruisse credendus est, sed aut praue institutionis deceptus exordio, aut per longam mentis incuriam paulatim uirtute animi decidente, et per hoc sensim uitiis increscentibus casu miserabili concidisse. [d 1Kb] Ante contritionem enim precedit ruina, et ante ruinam mala cogitatio ; quemadmodum domus numquam subitaneo ad ruinam procumbit impulsu, nisi aut antiquo uitio fundamenti, aut longa inhabitantium desidia, stillicidiis primum paruissimis penetrantibus corrupta sensim fuerint munimenta  tectorum, quibus per uetustam negligentiam in maiorem modum patefactis atque collapsis, ubertim post hec influit pluuiarum imbriumque tempestas. In pigritiis enim humiliabitur contignatio, et in segnitie manuum stillabit domus . Quod anime spiritaliter euenire idem Salomon aliis uerbis ita designat: [e 1Kb] Stillicidia, inquiens, eiiciunt hominem in die hiemali de domo sua . Eleganter ergo mentis incuriam domati comparauit tectoque neglecto, per quam primo quidem uelut minutissima quedam penetrant ad animam stillicidia passionum, que si uelut parua ac leuia negligantur, corrumpunt tigna uirtutum, et post hec influunt imbre largissimo uitiorum; per quem in die hiemali, id est, in tempore tentationis ingruente  impugnatione diaboli, expelletur mens de habitatione uirtutum, in qua scilicet aliquando circumspecta diligentia se retinens, uelut in domo proprie possessionis requieuerat. His itaque compertis infinitam spiritalis cibi percepimus uoluptatem, ita ut ex hac collatione maiore animi gaudio repleremur, quam ante tristitia super nece sanctorum fueramus affecti. Non solum enim de quibus hesitabamus edocti sumus, uerum etiam illa que pro tenuitate sensus nostri inquirere non noueramus, sub illius questionis interrogatione cognouimus.



COLLATIO SEPTIMA, Que est prima Sereni abbatis. DE ANIMAE MOBILITATE ET SPIRITALIBUS NEQUITIIS.



CAPUT PRIMUM.


Summe sanctitatis et continentie uirum nominisque  sui speculum [a 1Kb] abbatem Serenum, quem singulari sumus ueneratione pre ceteris admirati,  studiosorum mentibus insinuare cupientes, alias arbitramur desiderium nostrum nos explere non posse, quam si collationes eius nostris libellis tentauerimus inserere. Cui supra omnes uirtutes que non solum in eius actu uel motibus, sed etiam in ipso uultu per Dei gratiam refulgebant, ita est peculiari beneficio donum castitatis infusum, ut etiam se ne ipsis quidem naturalibus incentiuis inquietari uel in sopore sentiret. Ad quam tamen carnis precipuam puritatem quemadmodum gratia Dei adminiculante peruenerit, quoniam supra conditionem nature uidetur esse humane, necessarium reor primitus explicare.



CAPUT II. Preclarum miraculum de puritate corporis adepta, et interrogatio predicti senis super statu cogitationum nostrarum.


Hic igitur pro interna cordis atque anime castitate nocturnis diurnisque precibus, ieiuniis quoque ac uigiliis infatigabiliter insistens, cum uidisset orationum suarum obtinuisse se uota, cunctosque estus in corde suo concupiscentie carnalis exstinctos, uelut suauissimo gustu puritatis accensus, in maiorem sitim zelo castitatis exarsit, et intentioribus cepit ieiuniis atque obsecrationibus incubare, ut mortificatio passionis huius que interiori homini suo dono Dei fuerat attributa, ad exterioris hominis etiam puritatem eatenus perueniret, ut ne ipse quidem uel illo simplici ac naturali motu qui etiam in paruulis atque lactantibus excitatur, ulterius pulsaretur,  [a 1Kb] indepti scilicet muneris experimento, quod se nouerat non laborum merito, sed Dei gratia consecutum, ardentius animatus ad hoc quoque similiter obtinendum; credens multo facilius hos stimulos carnis radicitus Deum posse conuellere, quos etiam humane artis industria nonnumquam solet quibusdam poculis uel medicamentis, seu ferri  sectione detrahere, quandoquidem illam spiritus puritatem que sublimior est, quamque impossibile est humano labore uel studio comprehendi, suo munere contulisset. Cumque petitioni cepte supplicatione iugi ac lacrymis indefessus insisteret, adueniens ad eum angelus in uisione nocturna eiusque uelut aperiens uterum, quamdam ignitam carnis [b 1Kb] strumam de eius uisceribus auellens ac proiiciens, suisque omnia, ut fuerant, locis intestina restituens: Ecce, inquit, incentiua carnis tue abscissa sunt, et obtinuisse te noueris hodierna die, [c 2Kb] perpetuam corporis puritatem, quam fideliter poposcisti. Hec de gratia Dei, que memorato uiro peculiariter attributa est, breuiter dixisse sufficiat. Ceterum de illis uirtutibus, quas cum reliquis summis uiris communiter  possidebat, aliquid commemorari superfluum puto, ne specialis super nomine huius ista narratio aliis demere uideatur id quod de isto singulariter predicatum fuerit. Hunc igitur summo desiderio collationis eius atque institutionis accensi, diebus [d 1Kb] Quadragesime uidere curauimus. Qui cum a nobis de qualitate cogitationum nostrarum et interioris hominis statu tranquillissima compellatione quesisset, uel quid nobis ad eius puritatem tanti temporis eremi habitatio contulisset, his eum querimoniis adorsi sumus.



CAPUT III. Responsio nostra super anime mobilitate.

Supputatio temporum ac solitudinis habitatio, cuius contemplatione coniicis interioris hominis  perfectionem nos consequi debuisse, hoc solummodo contulit nobis, ut disceremus quid esse nequeamus, non tamen fecit esse quod esse contendimus; nec enim aut desiderate puritatis fixam stabilitatem aut robur aliquod firmitatis nos ac scientie nouimus assecutos, sed tantummodo confusionis ac pudoris augmenta. Etenim cum omnium disciplinarum meditatio  ad hoc quotidianis studiis exerceatur atque perficiatur, ut a tepidis rudimentis ad peritiam certam stabilemque perueniens, incipiat nosse que primitus uel ambigue nouerat, uel penitus ignorabat, et firmo  gradu in illius discipline qualitate procedens, perfecte in ea ac sine ulla iam difficultate uersetur; [a 1Kb] econtrario me in huius puritatis studio laborantem id solummodo profecisse reperio, ut sciam quid esse non possim: ex quo nichil mihi aliud sentio quam luctum tanta cordis contritione conferri, ut numquam scilicet desit materia lacrymarum, nec tamen esse desinam quod esse non debeo. Et idcirco quid profuit didicisse quod summum est, si cognitum nequeat apprehendi? Nam cum directionem cordis ad destinatam contemplationem  pertendere senserimus, insensibiliter mens inde reuoluta ad priores euagationes impetu uehementiori prolabitur, et ita quotidianis distentionibus occupata innumeris captiuitatibus incessanter abducitur, ut propemodum iam desperetur a nobis desiderata correctio, et superflua hec obseruantia uideatur. Siquidem [b 1Kb] per momenta singula lubricis discursibus animus euagatur. Cumque ad timorem Dei, uel contemplationem reducitur spiritalem, priusquam firmetur in ea, rursus fugacius euanescit. Cumque eum uelut expergefacti deprehenderimus ab intentione proposita deuiasse, atque ad illam theoriam, unde discesserat, reducentes, uoluerimus tenacissima cordis intentione, uelut quibusdam uinculis obligare, in ipso conatu nostro  ocius quam anguilla de recessibus mentis elabitur. Ob quam rem quotidianis huiusmodi obseruationibus estuantes, nec tamen ex ipsis aliquod nostro cordi stabilitatis robur accessisse cernentes, ad hanc opinionem fracti desperatione transducimur, ut non nostro iam, sed nature uitio has anime peruagationes humano generi inesse credamus.



CAPUT Iu. Disputatio senis de statu anime ac uirtute eius.

Serenus: Periculose presumptionis est, necdum rebus recte discussis, nec certa ratione collecta, de natura cuiuslibet rei proponere, definire, ac de fragilitatis sue consideratione capere coniecturam, nec de statu et qualitate ipsius discipline uel de aliorum  experientia proferre sententiam. Nec enim si quis ignarus natandi, sciens pondus corporis sui ferre aquarum liquorem non posse, experimento sue uoluerit imperitie definire neminem penitus posse liquidis elementis solida carne circumdatum sustineri, idcirco uera eius opinio iudicanda est, quam secundum experientiam suam uisus est protulisse, cum hoc non solum non esse impossibile, sed etiam perfacile ab aliis fieri, ratione certissima et oculorum fide non dubia comprobetur. itaque, id est, mens, , , id est, semper mobilis, et multum mobilis definitur. Quod etiam in sapientia, que dicitur Salomonis, scriptum est, , id est, [c 125Kb] Terrenum habitaculum aggrauat mentem multa cogitantem  .  Hec igitur pro conditione nature numquam potest otiosa consistere, sed necesse est eam, nisi prouisum habuerit ubi suos exerceat motus, et in quibus iugiter occupetur, propria mobilitate discurrere, et per omnia uolitare, donec longo exercitio, usuque assuefacta diuturno, quod uos incassum dicitis laborare, experiatur et discat quas memorie sue materias debeat preparare, erga quas circumagat indefessos uolatus, et immorando robur acquirat, et ita preualeat aduersas inimici suggestiones, quibus distrahebatur, extrudere, atque in illo quem desiderat statu et qualitate durare. Non ergo hanc euagationem cordis nostri uel nature humane, uel Deo creatori eius, debemus ascribere. uera est enim Scripture sententia,  quia Dominus hominem fecit rectum, et ipsi quesierunt cogitationes [d 16Kb] malas . [e 1Kb] A nobis ergo earum qualitas pendet. Quia cogitatio bona, inquit, scientibus eam appropinquat, uir autem prudens inueniet eam. Quidquid autem ut inueniri possit nostre prudentie industrieque subiectum est, si non fuerit inuentum, sine dubio nostre desidie uel imprudentie, non nature uitio reputandum est. Cui sensui Psalmista quoque congruit, dicens: Beatus uir cuius est auxilium abs te, Domine, ascensiones in corde suo disposuit . uidetis ergo in nostra ditione consistere, ut siue ascensus, id est, pertingentes ad Deum cogitationes, siue descensus, ad terrena scilicet et carnalia corruentes, in nostris cordibus  disponamus. Que si non in nostra potestate consisterent, nec Phariseos Dominus increpasset: Quid cogitatis mala in cordibus uestris ? Nec per prophetam precepisset, dicens: Auferte malum cogitationum uestrarum ab oculis meis . Et: Usquequo morabuntur in te cogitationes noxie ? Nec in die iudicii earum qualitas, quemadmodum operum exigetur a nobis, ita per Isaiam Domino comminante, Ecce ego, inquit, uenio ut congregem opera et cogitationes eorum cum omnibus gentibus et linguis . Sed nec condemnari quidem earum testimonio uel defendi in illo terribili atque metuendo examine, secundum beati Apostoli sententiam, meremur, ita dicentis, Inter se inuicem cogitationibus accusantibus, aut etiam defendentibus, in die  qua iudicabit Deus occulta hominum, secundum Euangelium meum .



CAPUT u. De perfectione anime ad similitudinem euangelici centurionis assumpte.

Huius [a 1Kb] ergo perfecte mentis figura per illum euangelicum centurionem pulcherrime designatur, cuius uirtus atque constantia, qua non quibuslibet ingruentibus cogitationibus abducebatur, sed pro suo iudicio uel admittebat bonas, uel contrarias absque ulla difficultate pellebat, hac tropica significatione descripta est: Nam et ego homo sum sub potestate constitutus, habens sub me milites, et dico huic, uade, et uadit; et alii, ueni, et uenit; et seruo meo, Fac hoc, et facit . Si igitur nos quoque uiriliter aduersus  perturbationes et uitia dimicantes potuerimus ea ditioni nostre discretionique subiicere, ac militantes in carne nostra exstinguere passiones, uel instabilem cogitationum nostrarum cohortem rationis imperio subiugare, ac Dominice crucis salutari uexillo dirissimas aduersariarum potestatum turbas a terminis nostri pectoris propulsare, pro tantorum meritis triumphorum, ad spiritalis huius centurionis ordinem prouehemur, quem in Exodo quoque per Moysen mystice legimus designatum: [b 17Kb] Constitue tibi chiliarchas et centuriones, et quinquagenarios et decanos . Et ita nos quoque dignitatis huius apice sublimati, habebimus hanc imperandi potestatem  atque uirtutem, qua non quibus nolumus cogitationibus abducamur, sed his quibus spiritaliter delectamur immorari uel inherere possimus, malis quidem suggestionibus imperantes, Abite, et abibunt; bonis uero dicemus: uenite, et uenient. Seruo quoque nostro, id est, corpori, ea que castitatis uel continentie sunt similiter iniungemus, et sine ulla contradictione deseruiet, non iam suscitans nobis aduersos concupiscentie stimulos, sed omnem exhibens spiritui famulatum. Huius centurionis qualia arma sint, uel ad que preliorum exercitia preparentur, audi beatum Apostolum predicantem: Arma, inquit, militie nostre non carnalia sunt, sed potentia [c 1Kb] Deo. Dixit qualia sint, id est, non carnalia nec infirma, sed spiritalia et potentia Deo. Deinde  ad quos sint exercenda [Lips. in marg. exerenda] conflictus consequenter insinuat: Ad destructionem munitionum [d 1Kb] cogitationes purgantes, et omnem altitudinem extollentem se aduersus scientiam Dei, et captiuantes omnem intellectum in obedientiam Christi, et preparati ulcisci omnem inobedientiam, cum impleta fuerit primum uestra obedientia . Que quidem quia sigillatim percurrere sicut necessarium, ita etiam alterius temporis est. Armorum tantummodo uolo uobis genera proprietatesque patefacere, quibus nos quoque si uolumus bella Domini preliari, et inter centuriones euangelicos militare, accincti iugiter debemus incedere: Sumite, inquit, [e 9Kb] scutum fidei in quo possitis omnia tela nequissimi ignea exstinguere. Ergo fides est scutum que excipiens ardentissima  libidinum tela, metu futuri iudicii et celestis regni credulitate mortificat. Et loricam, inquit, caritatis . Ipsa nempe est que uitalia pectoris nostri circumdans atque communiens, lethalibus perturbationum obiecta uulneribus, contrarios retundit ictus, nec ad interiorem hominem nostrum iacula diaboli penetrare permittit. Omnia enim suffert, omnia patitur, omnia sustinet . Et galeam spem salutis. Galea capitis est munimen. Quia ergo caput nostrum est Christus, debemus istud semper spe futurorum bonorum uelut inexpugnabili galea in cunctis tentationibus ac persecutionibus communire, et principaliter fidem eius illesam atque integram custodire.  Aliis enim membris truncatum quempiam licet debilem, possibile tamen est utcumque superesse. Sine capite uero nemini uel breuis uite spatium prorogatur. Et gladium spiritus quod est uerbum Dei . Penetrabilius namque est omni gladio ancipiti, et pertingens usque ad diuisionem anime ac spiritus, compagum quoque et medullarum, et discretor cogitationum et intentionum cordis , diuidens scilicet et abscindens quidquid in nobis carnale terrenumue repererit. Quibus armis quisquis fuerit communitus, ab hostium semper telis ac depopulatione defensus, non ut captiuus ac subditus ad hostilem cogitationum terram constrictus depredantium uinculis abducitur, nec audiet per prophetam, Quare inueteratus es in terra aliena ? sed quasi  triumphator ac uictor in illa qua uoluerit cogitationum regione consistet. uis etiam ipsum robur ac fortitudinem centurionis huius, quibus hec arma, que prediximus, non carnalia, sed potentia Deo gestat, agnoscere? Audi ipsum regem uiros fortes ad spiritalem militiam congregantem, [a 1Kb] quo eos delectos signet ac probet. Infirmus, inquit, dicat: Quia fortis sum ego; et qui patiens est, sit pugnator . uidetis ergo bella Domini preliari, nisi patientes infirmosque non posse: illa proculdubio infirmitate qua fundatus ille noster euangelicus centurio cum fiducia loquebatur: Cum enim infirmor, tunc potens sum. Et iterum, uirtus autem in infirmitate perficitur . De qua infirmitate unus prophetarum, Et erit, inquit, qui infirmatur in uobis sicut domus Dauid.  Patiens etiam hec bella preliabitur . Nempe illa patientia de qua dicitur, Patientia uobis necessaria est, ut, uoluntatem Dei facientes, recipiatis remunerationem .



CAPUT uI. De perseuerantia erga cogitationum custodiam.


Debere tamen ac posse nos Deo coherere, et experientia propria deprehendimus, si mortificatas uoluptates ac desideria mundi huius habeamus abscissa; et illorum auctoritate docebimur, qui Domino colloquentes fiducialiter dicunt, Adhesit anima mea post te ; et, Adhesi testimoniis tuis, Domine ; et, Mihi autem adherere Deo bonum est ; et, Qui adheret Domino, unus spiritus est . Non ergo debemus his euagationibus anime fatigati ab hoc studio relaxari: [b 1Kb] Qui enim colit terram suam, satiabitur panibus; qui autem sectatur otium, replebitur egestate . Nec ab intentione huius obseruantie perniciosa desperatione  frangamur, quia [c 1Kb] In omni sollicito inest amplius. Nam qui suauis et sine dolore est, in egestate erit . Et iterum: [d 1Kb] uir in doloribus laborat sibi, et uim facit perditioni sue . Nec non etiam Regnum celorum uim patitur, et uiolenti rapiunt illud . Nulla namque uirtus sine labore perficitur, nec ulli possibile est ad istam quam cupitis stabilitatem mentis sine ingenti contritione cordis conscendere: Homo enim ad laborem nascitur . Qui ut in uirum perfectum possit occurrere in mensuram etatis plenitudinis Christi , maiori intentione necesse est semper esse peruigilem, iugique sollicitudine desudare. [e 1Kb] Ad cuius tamen mensure plenitudinem nemo perueniet alias in futurum, nisi qui premeditatus et imbutus ea  fuerit in presenti, eamque adhuc in hoc seculo positus prelibauerit, Christique membrum pretiosissimum designatus, [f 2Kb] arrham compaginis illius per quam corpori eius ualeat copulari in hac carne possederit,  unum dumtaxat desiderans, unum sitiens, ad unum omnes non solum actus suos, uerum etiam cogitationes semper intendens, ut illud quod in futurum dicitur de beata conuersatione sanctorum, [a 1Kb] iam subarrhatum teneat in presenti, id est, [b 1Kb] sit ei Deus omnia in omnibus.



CAPUT uII. Interrogatio de mobilitate anime, et impugnatione nequitiarum celestium.

Germanus: Posset forsitan hec uolubilitas mentis aliquantenus cerceri, si eam non tantus aduersariorum numerus circumuallans ad ea que non uult, immo quo illam quoque sue nature mobilitas rapit, indesinenter impelleret. Quam cum tam innumerabiles, tam potentes, tamque terribiles circumagant  inimici, resisti illis ab hac presertim fragili carne impossibile crederemus, nisi ad hanc opinionem uestris sententiis uelut celestibus animaremur oraculis.



CAPUT uIII. Responsio super adiutorio Dei et liberi arbitrii potestate.

Serenus: Aduersarios nobis quidem iugiter insidiari, quicumque interioris hominis experti sunt pugnas, dubitare non possunt. Sed ita dicimus hos nostris profectibus aduersari, ut eos tantummodo [c 1Kb] incentores malorum, non etiam impulsores esse credamus. Ceterum nullus hominum posset omnino uitare peccatum quodcumque illi in cordibus nostris inurere [Lips. in marg. ingerere] uoluissent, si eis  quemadmodum ad suggerendum, ita et ad compellendum  facultas uiolenta suppeteret. Quamobrem [d 1Kb] sicut in illis est instigationis copia, ita et in nobis uirtus respuendi siue acquiescendi libertas est attributa. Quorum tamen potentiam et impugnationes si pertimescimus, etiam protectiones atque adiutoria Dei econtrario conferamus, de quo dicitur, [e 1Kb] Maior est enim qui in nobis est, quam qui in hoc mundo . Cuius auxilia multo uehementiore militant uirtute pro nobis, quam aduersum nos eorum multitudo confligit. Nam bonarum rerum non tantum suggestor, sed etiam fautor atque impulsor est Deus; ita [f 2Kb] ut nonnumquam nos etiam inuitos et ignorantes attrahat ad salutem. Constat ergo neminem posse a diabolo decipi, nisi illum qui prebere illi maluerit sue uoluntatis assensum. Quod Ecclesiastes his uerbis  euidenter expressit: Quia enim non fit contradictio ab his qui faciunt malum cito, ideo repletum est cor filiorum hominum in ipsis, ut faciant malum . Ergo manifestum est hinc unumquemque delinquere, quod ingruentibus cogitationibus prauis non confestim repulsam contradictionis obiiciat. Nam [g 1Kb] resistite ei, inquit, et fugiet a uobis .



CAPUT IX. Interrogatio super anime ac demonum coniunctione.

Germanus: [h 1Kb] Quod istud, queso, est anime cum istis spiritibus nequam tam indiscretum permixtumque consortium, quo sic eidem non dicam iungi, sed uniri possint, et alloqui eam insensibiliter, et inseri, atque inspirare illi quecumque uoluerint, et ad ea que placuerint eam ualeant instigare, eiusque cogitationes  ac motus uideant atque perlustrent: tantaque  inter ipsos ac mentem unitas fiat, ut sine Dei gratia, quid ex illorum incitamento, quid ex nostra uoluntate procedat, discerni pene non possit?



CAPUT X. Responsio in quem modum spiritus immundi humanis mentibus copulentur.

Serenus: [a 1Kb] Non mirum est posse spiritum spiritui  insensibiliter coniugari, et occultam [b 1Kb] suadendi uim ad ea que libita fuerint exercere. Est enim inter eos sicut inter homines quedam substantie similitudo atque cognatio. Siquidem [c 1Kb] definitio que de natura anime assumitur, non incongrue etiam illorum substantie similitudini coaptatur. [d 1Kb] Altrinsecus uero eos sibi inseri uel uniri, ita ut capax alter alterius esse possit, omnimodis impossibile est. [e 36Kb] Hoc  namque solummodo deitati, que sola incorporea simplexque natura est, rectissime tribuitur.



CAPUT XI. Obiectio, utrum possint spiritus immundi eorum quos suppleuerint animabus inseri uel uniri.

Germanus: Huic rationi satis arbitramur esse contrarium illud [a 13Kb] quod uidemus in arreptitiis fieri, cum afflati spiritibus immundis loquuntur et agunt ea que nesciunt. Quomodo ergo animas illorum spiritibus illis non credamus uniri, quorum uidemus illas uelut organum factas, et, derelicto naturali statu, ad illorum motus affectusque transire, ita ut iam non suas, sed illorum uoces et gestus uoluntatesque depromant?



CAPUT XII. Responsio quemadmodum energumenis immundi spiritus dominentur.


Serenus: Predicte definitioni nostre non est contrarium, id quod dicitis in [b 1Kb] energumenis fieri, cum spiritibus immundis arrepti loquuntur, uel agunt ea que nolunt, uel ea que ignorant proferre coguntur. Non enim uno modo istam eos infusionem spirituum sustinere certissimum est. Quidam enim sic afflantur, ut nequaquam ea que gerunt uel loquuntur  intelligant, quidam uero norunt et postea recordantur. Quod fieri per infusionem spiritus immundi non ita putandum est, ut in anime ipsius penetrans substantiam, et uelut unitus ei, et quodammodo indutus ea, sermones ac uerba per os patientis emittat. Nullo namque modo istud ab eis fieri posse credendum est. Nec enim per aliquam anime diminutionem, sed per corporis debilitatem hoc euenire manifesta ratione deprehenditur, cum scilicet in illis membris in quibus uigor anime continetur, immundus spiritus insidens, eisque importabile atque immensum pondus imponens, obscuritate teterrima intellectuales eius obruit et intercipit sensus. Quod nonnumquam etiam uini febrisque uitio, seu nimii frigoris, aliisque ualetudinibus extrinsecus superuenientibus  uidemus accidere. Quod ne beato Iob diabolus, qui carnis eius acceperat potestatem, moliretur inferre, precepto Domini prohibetur, dicentis: Ecce trado eum in manus tuas, [c 1Kb] tantum animam eius custodi , id est, tantummodo eum amentem ne facias, debilitato anime domicilio, et intellectu inuaso, aut rationis organo, per quam eum tibi resistere necesse est, sauciato: neque obruas intellectum ac sapientiam resistentis, [d 15Kb] principale scilicet cordis eius tuo pondere prefocans.



CAPUT XIII. Quod spiritus spiritui penetrabilis esse non possit, sed incorporeo soli Deo.


[a 1Kb] Nec enim si crasse huic solideque materie, id est, carni spiritus admiscetur, quod fieri facillime potest, idcirco et anime, que itidem spiritus est, ita uniri posse creditur, ut eam quoque similiter sue nature reddat capacem. Quod soli est possibile Trinitati, que sic uniuerse intellectualis nature efficitur penetratrix, ut non solum circumplecti  eam atque ambire, sed etiam illabi ei, et uelut incorporea corpori possit infundi . Licet enim pronuntiemus nonnullas esse spiritales naturas, ut sunt angeli, archangeli cetereque uirtutes, ipsa quoque anima nostra, uel certe er iste subtilis, [b 6Kb] tamen incorporee nullatenus estimanda sunt. Habent enim secundum se corpus quo subsistunt, licet multo tenuius quam nos. Nam sunt corpora secundum Apostoli sententiam ita dicentis: Et corpora celestia et terrestria ,  et iterum: [a 1Kb] Seminatur corpus animale, exsurgit corpus spiritale . Quibus manifeste colligitur nichil esse incorporeum, nisi solum Deum, et idcirco ipsi tantummodo posse penetrabiles omnes spiritales atque intellectuales esse substantias, eo quod solus totus et ubique et in omnibus sit, [b 2Kb] ita ut et cogitationes hominum et internos motus atque abdita mentis uniuersa inspiciat atque perlustret. De ipso siquidem solo pronuntiauit beatus Apostolus dicens: [c 8Kb] uiuus est enim sermo Dei et efficax, et acutior super omnem gladium ancipitem, et pertingens usque ad diuisionem anime et spiritus, compagum quoque ac medullarum, ac discretor cogitationum et intentionum cordis, et non est creatura inuisibilis in conspectu eius, omnia autem nuda et aperta sunt  oculis eius . Et B. Dauid inquit: Qui fingit sigillatim corda eorum . Et iterum: Ipse enim nouit occulta cordis . Iob quoque: Qui solus nosti corda filiorum hominum.



CAPUT XIu. Obiectio qua demones credi debent cogitationes hominum peruidere.

Germanus: Hac ratione qua dicis ne cogitationes quidem nostras intueri isti spiritus possunt. Quod existimare ualde putamus absurdum, dicente Scriptura, [d 1Kb] Si spiritus potestatem habentis ascenderit super te . Et iterum, [e 1Kb] Cum diabolus misisset in cor Simonis Iscariotis ut traderet Dominum . Quomodo ergo credi potest non patere eis cogitationes nostras, quarum [f 1Kb] seminarium [g 3Kb] pro  parte maxima ipsis immittentibus atque instigantibus sentimus oboriri?



CAPUT Xu. Responsio quid possint demones in cogitationibus hominum, quidue non possint.

Serenus: Nulli dubium est [a 12Kb] quod possint spiritus  immundi cogitationum nostrarum attingere qualitates, sed indiciis eas sensibilibus forinsecus colligentes, id est, ex nostris dispositionibus aut uerbis et studiis in que propensius conspexerint nos inclinari. Ceterum illas que necdum de internis anime prodierunt, adire omnino non possunt. Ipsas quoque cogitationes  quas ingerunt, utrum suscepte uel quemadmodum suscepte sint, non per ipsius anime naturam, id est, per illum interiorem motum in medullis, ut ita dixerim, latitantem, sed ex motibus atque indiciis exterioris hominis deprehendunt, utputa cum suggesserint gastrimargiam, si uiderint monachum ad fenestram aut ad solem oculum curiosius erexisse, uel de hora sollicitius inquisisse, cognoscunt desiderium gule fuisse susceptum. Si fornicationem ingerentes senserint eum patienter telum libidinis suscepisse, seu uiderint carne commotum, aut certe non ut oportuit aduersus suggestionis immunde suspirasse lasciuiam, intelligunt in penetralibus anime libidinis iaculum fuisse defixum. Si in incitamenta tristitie, si ire, si furoris admouerint, utrumnam  cordi insederint gestu corporis et sensibili commotione  dignoscunt, cum scilicet eum uel infremuisse tacitum, uel cum quadam indignatione suspirasse, si uultum considerauerint quodam pallore aut rubore mutasse, et ita subtiliter cuinam quis sit uitio deditus deprehendunt. Illo namque unumquemque nostrum delectari certa ratione cognoscunt, ad cuius instigationem mox quodam nutu uel motu corporis consensum conuenientiamque ab eo prestitam fuisse peruiderint. Que ab illis ereis uirtutibus ita deprehendi non mirum est, cum hoc a prudentibus quoque uiris sepissime fieri uideamus, ut scilicet interioris hominis statum de figura et uultu seu qualitate exterioris agnoscant. Quanto ergo certius hec ab his poterunt deprehendi, quos utique, ut spiritalis nature, multo subtiliores ac sagaciores hominibus  esse non dubium est!



CAPUT XuI. Similitudo, qua spiritus immundi cogitationes hominum doceantur agnoscere.


[a 1Kb] Quemadmodum enim nonnulli latrones in his domibus quas furtim aggredi cupiunt, occultas hominum solent explorare substantias, qui per tetras noctis tenebras caute [cauta] spargentes manu minutias arenarum, reconditas opes quas uisu peruidere non possunt, tinnitu quodam uel strepitu ad arenarum lapsum respondente deprehendunt, ac sic ad certissimam rei uel metalli cuiusque notitiam quadam elicite uocis proditione perueniunt: ita hi quoque ut thesaurum nostri cordis explorent, uelut arenas quasdam, suggestiones nobis noxias inspargentes, cum secundum earum qualitatem affectum  corporeum uiderint emersisse, uelut quodam de intimis conclauibus prodeunte tinnitu, quid sit reconditum in abditis interioris hominis recognoscunt.



CAPUT XuII. Quod non singuli quique demones uniuersas hominibus ingerant passiones.

Hoc tamen nosse debemus, [b 4Kb] non omnes demones uniuersas hominibus inurere passiones, sed unicuique  uitio certos spiritus incubare, et alios quidem immunditiis ac libidinum sordibus oblectari, alios blasphemiis, alios ire furorique peculiaribus imminere, alios pasci tristitia, alios cenodoxia superbiaque mulceri, et unumquemque illud uitium humanis cordibus, quo ipse gaudet, inserere; sed nec cunctos pariter suas ingerere prauitates, sed uicissim, prout temporis, uel loci, uel suscipientis opportunitas prouocauerit.



CAPUT XuIII. Interrogatio, an inter demones impugnationis ordo ac uicissitudinis disciplina seruetur.

Germanus: Ergo credendum est inter eos ordinatam et  disciplinatam esse nequitiam, ut quidam uicissitudinis ab eis ordo seruetur, ac  rationabilis geratur impugnationis incursio; cum constet nec modum nec rationem nisi inter bonos atque honestos posse subsistere, secundum illam Scripture sententiam: [c 23Kb] Queres sapientiam apud malos, et non inuenies , et: [d 1Kb] Inimici nostri insensati . Illud etiam: [e 1Kb] Non est sapientia, non est fortitudo, nec est consilium apud impios .



CAPUT XIX. Responsio, in quem modum concio demonum super uicissitudinis impugnatione subsistat.


Serenus: Non esse inter malos perpetuam in omnibus consensionem, nec posse perfectam stare concordiam etiam in illis ipsis uitiis quibus communiter oblectantur, certa definitio est; numquam enim poterit, quemadmodum dixistis, in rebus indisciplinatis disciplina modusque seruari. In nonnullis tamen, ubi scilicet uel operationis communio, uel necessitas exigit, seu cuiusdam lucri inuitat consortium, necesse est eos [a 2Kb] temporalem commodare consensum. Quod esse in hac militia nequitie spiritalis manifestissime peruidemus, ut non solum tempora inter se uicissitudinesque custodiant, sed  etiam [b 4Kb] locis quibusdam specialiter inherere, eaque iugiter obsidere noscantur. Nam quia necesse sit eos immutatis tentationibus certisque uitiis atque  temporibus exercere impugnationes suas, hinc liquido comprobamus quia nullus potest simul cenodoxie uanitate deludi, et concupiscentia fornicationis exuri; nec potest tumida inflari elatione superbie spiritalis, et carnalis gastrimargie pariter humilitate submitti. Nec potest quis cachinnis fatuis risuque dissolui, et iracundie sub eodem tempore stimulis incitari, seu certe edacis tristitie merore suppleri, sed necesse est unumquemque spiritum ita sigillatim impugnationem mentis arripere, ut cum aut uictus abscesserit, alii eam spiritui cedat acrius impugnandam, aut certe si uictor exstiterit, alteri nichilominus tradat similiter illudendam.



CAPUT XX. Quod non sint unius fortitudinis contrarie potestates, nec tentandi facultas in eorum sit arbitrio collocata.


Illud etiam nequaquam ignorare debemus, [c 2Kb] non  esse omnes eiusdem ferocitatis et desiderii, sed ne unius quidem fortitudinis atque nequitie; et incipientibus quidem atque infirmis non nisi infirmiores spiritus in certamine comparari, et his nequitiis spiritalibus superatis, gradatim semper aduersus athletam Christi robustior pugna succedet. Pro comparatione siquidem uirium ac profectus humani, etiam difficultas colluctationis augetur. Nullo enim modo quilibet sanctorum sufficeret talium tantorumque hostium sufferre nequitiam, uel insidiis eorum posset occurrere, sed nec crudelitatem quidem ac seuitiam sustinere, si non certamini nostro clementissimus arbiter atque [a 2Kb] agonotheta presidens Christus, et exequaret colluctantium uires, et immoderatos eorum repelleret ac refrenaret incursus, faceretque  cum tentatione [b 8Kb] exitum, ut sustinere possimus.



CAPUT XXI. Quod demones cum hominibus non sine suo labore confligant.

Hanc autem [c 1Kb] colluctationem illos non sine suo credimus labore conficere. Habent namque etiam ipsi in suo conflictu quamdam anxietatem et tristitiam, et maxime cum fuerint ualidioribus emulis, id est, uiris sanctis perfectisque congressi. Alioquin iam non conflictus nec colluctatio, sed simplex tantum, et, ut ita dixerim, secura illis esset hominum attributa deceptio. Et quomodo staret illud Apostoli quod dicit, Non est nobis colluctatio aduersus carnem et sanguinem, sed aduersus principatus, aduersus potestates, aduersus mundi rectores tenebrarum harum,  contra spiritalia nequitie in celestibus . Et illud: Sic pugno non quasi erem uerberans . Et iterum, Bonum agonem certaui . Ubi enim [d 1Kb] agon dicitur, et certamen, et pugna, seu colluctatio, necesse est et utrimque sudor, et labor, et sollicitudo subeatur, et equaliter illos uel super deiectione maneat dolor atque confusio, uel de uictoria gaudium consequatur. Ubi uero alio cum sudore luctante, alius cum otio ac securitate confligit, et ad deiiciendum emulum sola pro uiribus utitur  uoluntate, non pugna dicenda est, nec colluctatio, neque certamen, sed iniqua quedam et irrationabilis oppugnationis oppressio. Sed plane laborant et ipsi non minus impugnantes humanum genus, et desudant ut preualeant de unoquoque illam quam cupiunt obtinere uictoriam, et retorquetur in eos illa confusio que nos manebat si ab ipsis fuissemus elisi, secundum illud: Caput circuitus eorum, labor labiorum ipsorum operiet eos . Et, Conuertetur dolor eius in caput eius . Et iterum: ueniat illi laqueus quem ignorat, et captio quam abscondit, apprehendat eum et in laqueum cadat , in ipsum scilicet quem super hominum deceptione molitur. Dolent igitur etiam ipsi non minus; et quemadmodum nos elidunt, ipsi quoque  similiter eliduntur, nec uicti sine confusione discedunt. Quas eorum ruinas atque conflictus ille qui sanos interioris hominis oculos possidebat quotidie cernens, uidensque eos supergaudere ruinis et casibus singulorum, ac timens ne de se quoque eueniret eis ista letitia, Dominum deprecatur: Illumina, inquiens, oculos meos, ne umquam obdormiam in morte; ne quando dicat inimicus meus, Preualui aduersus eum. Qui tribulant me, exsultabunt, si motus fuero . Et: Deus meus, ne supergaudeant mihi, ne dicant in cordibus suis, Euge, euge anime nostre; nec dicant, Deuorabimus eum ; et: Frenduerunt super me dentibus suis. Domine, quando respicies ? insidiatur enim in abscondito, ut leo in cubili suo, insidiatur ut rapiat  pauperem. Et, Querit a Deo escam sibi . Qui rursum cunctis conatibus expensis, cum deceptionem nostram non potuerint obtinere, super cassato labore suo, necesse est ut confundantur et erubescant qui querunt animas nostras, ut auferant eas, induantur confusione et pudore qui cogitant nobis mala . Ieremias quoque, Confundantur, inquit, illi, et non confundar ego; paueant illi, et non paueam ego; induc super eos iram furoris tui, et duplici contritione contere eos . Nulli etenim dubium  est, cum a nobis fuerint superati, contritione eos duplici conterendos; primum quod hominibus expetentibus sanctitatem, illi eam possidentes amiserint, causaque exstiterint perditionis humane; deinde quod spiritales substantie fuerint a carnalibus terrenisque deuicte. Has igitur ruinas hostium suasque uictorias intuens unusquisque sanctorum cum exsultatione proclamat: Persequar inimicos meos, et comprehendam eos, et non conuertar donec deficiant: confringam eos nec poterunt stare, cadent subtus pedes meos . Contra quos etiam orans idem Propheta, Iudica, inquit, Domine, nocentes me; expugna impugnantes me; apprehende arma et scutum, et exsurge in adiutorium mihi, effunde frameam, et conclude aduersus eos qui persequuntur me,  dic anime mee: Salus tua ego sum . Quos cum, subditis et exstinctis uniuersis passionibus, uicerimus, merebimur illam benedictionis uocem consequenter audire, Exaltetur manus tua super hostes tuos, et omnes inimici tui peribunt . Hec igitur omnia et his similia sacris inserta uoluminibus  legentes siue canentes, nisi [a 2Kb] contra istas nequitias spirituales que nobis insidiantur diebus ac noctibus acceperimus fuisse conscripta, non modo ex eis edificationem ullam lenitatis et patientie consequemur, sed etiam dirum quemdam atque contrarium euangelice perfectioni concipiemus affectum. Non solum enim docebimur non orare pro inimicis nostris, nec diligere eos, sed etiam detestari illos implacabili odio prouocabimur, [b 4Kb] maledicere eis atque orationem aduersus eos indesinenter effundere. [c 1Kb] Que tali spiritu prolocutos fuisse uiros sanctos et amicos Dei intelligere perquam scelestum est ac profanum, quibus ante aduentum Christi idcirco non est lex posita, eo quod transcendentes mandata eius, euangelicis parere preceptis et apostolice  perfectioni studere, preuenientes dispensationem temporis, maluerunt.



CAPUT XXII. Quod non sit potestas nocendi in arbitrio demonum collocata.

[d 4Kb] Non habere autem eos potestatem quemquam  hominum ledendi, exemplum beati Iob manifesta ratione demonstrat , ubi non amplius eum tentare audet inimicus quam diuina ei dispensatione conceditur, et confessio eorumdem spirituum euangelicis monumentis inserta testatur dicentium, Si eiicis nos, mitte nos in gregem porcorum . Qui multo magis credendi sunt in nullum hominum qui ad imaginem Dei creati sunt introire pro arbitrio suo posse, cum in animalia immunda ac muta ingrediendi absque Dei permissu non habuerint potestatem. Ceterum nemo posset, non dicam iuuenum quos uidemus in hac eremo constantissime commorari, sed nec perfectorum quidem tantis taliumque hostium agminibus circumseptus in eremo  singularis habitare, si in ipsis esset pro uoluntate sua nocendi uel attentandi facultas atque libertas. Quod euidentius etiam Domini ac Saluatoris nostri confirmat sententia, quam pro humilitate hominis assumpti protulit ad Pilatum, ita dicens: Non haberes in me ullam potestatem, nisi datum tibi fuisset desuper 



CAPUT XXIII. De imminuta demonum potestate.


Satis tamen nobis et experientia nostra et seniorum relatione compertum est, non eamdem uim habere nunc demones quam anteriore tempore inter anachoretarum dumtaxat principia, in quibus adhuc raritas monachorum in eremo commanebat. Tanta namque erat eorum feritas, ut uix pauci et admodum stabiles atque etate prouecti tolerare habitationem solitudinis possent. Siquidem [a 1Kb] in ipsis cenobiis in quibus commorabantur octo uel decem, ita eorum atrocitas grassabatur, et frequentes ac uisibiles sentiebantur aggressus, ut non auderent omnes pariter noctibus obdormire, sed uicissim aliis degustantibus somnum, alii uigilias celebrantes, psalmis et orationibus,  seu lectionibus, inherebant. Cumque illos ad soporem nature necessitas inuitaret, expergefactis aliis ad eorum qui dormituri erant custodiam similiter excubie tradebantur. Unde dubitari non potest unum e duobus, hanc nunc securitatem uel confidentiam non solum nobis, qui uidemur pro experientia senectutis aliquatenus roborari, sed etiam iunioribus etate conferri; aut [b 4Kb] uirtute crucis etiam  deserta penetrante, et ubique eius gratia coruscante, retusa est nequitia demonum, aut negligentia nostra illos ab impugnatione pristina reddit lentiores, dum dedignantur aduersum nos illa intentione confligere, qua tunc contra illos probatissimos Christi milites seuiebant, hac scilicet nos fraudulentia inuisibilium tentationum dirius elidentes. In tantum enim teporem uidemus corruisse nonnullos, ut necesse sit eos etiam remissioribus monitis ad palpari, modo ne desertis cellulis suis ad perniciosiores inquietudines reuoluantur, et circumeuntes ac uagi crassioribus  uitiis implicentur; magnusque fructus ab eis obtineri credatur, si solummodo se etiam cum qualibet ignauia ualeant in solitudine continere, ac pro ingenti remedio soleat  eis a senioribus dici, Sedete in cellulis uestris, et quantum libitum fuerit manducate atque bibite et dormite, dummodo in eis iugiter perduretis.



CAPUT XXIu. Qua ratione demones sibi in eorum corpora quos arrepturi sunt aditum parent.

[a 2Kb] Constat ergo immundos spiritus non aliter posse  in illos quorum obtenturi sunt corpora penetrare, nisi prius eorum mentes cogitationesque possederint. Quos cum timore ac memoria Dei uel spiritali meditatione nudauerint, uelut exarmatos omni presidio ac munitione diuina, post facile uincendos audenter inuadunt, domicilium deinceps in eis uelut in possessione sibi tradita presumentes.



CAPUT XXu. Quod miserabiliores sunt hi qui uitiis quam qui ab ipsis demonibus possidentur.

Licet multo illis grauius constet uehementiusque uexari hos qui cum corporaliter ab ipsis [b 1Kb] suppleri minime uideantur, animo tamen perniciosius possidentur, eorum scilicet uitiis uel uoluptatibus inuoluti; secundum apostoli namque [c 1Kb] sententiam, a quo  quisque superatur, eius seruus efficitur . Nisi quod in hoc isti desperatius egrotant, quod cum sint eorum mancipia, nec impugnari se ab illis, nec dominatum eorum ferre cognoscunt. Ceterum [d 3Kb] corporaliter traditos Satane, uel infirmitatibus magnis etiam uiros sanctos nouimus pro leuissimis  quibusque delictis, cum in illis ne tenuissimum quidem neuum aut maculam in illo iudicii die patitur inuenire diuina clementia, omnem cordis eorum scoriam, secundum prophete, immo Dei sententiam, excoquens in presenti, ut eos tamquam aurum uel argentum ignitum ad illam perpetuitatem, nulla indigentes penali purgatione, transmittat: Et excoquam, inquit, ad purum scoriam tuam, et auferam omne stannum tuum, et post hoc uocaberis ciuitas iusti, urbs fidelis . Et iterum: Sicut probatur argentum et aurum in camino, ita eligit corda Dominus . Et iterum: Aurum et argentum probat ignis, uir autem probatur in fornace humiliationis . Et illud quoque: Quem enim diligit Dominus, corripit; flagellat autem omnem filium quem  recipit .



CAPUT XXuI. De nece prophete seducti, et infirmitate abbatis Pauli, quam pro sua emendatione promeruit.

Quod in illo propheta atque homine Dei in tertio Regum libro manifeste uidemus impletum, qui pro culpa unius inobedientie quam tamen non de industria nec uitio proprie uoluntatis, sed alterius circumuentione contraxit, confestim a leone conteritur, ita de eo Scriptura narrante: uir Dei est, qui inobediens  fuit ori Domini, et [a 2Kb] tradidit eum Dominus leoni, et confregit eum iuxta uerbum Domini, quod locutus est . In quo facto et solutionem delicti presentis atque erroris incauti, et iustitie merita pro quibus prophetam suum Dominus temporaliter tradidit uexatori, parcitas ipsa et continentia predatoris ostendit, quia nichil penitus audet uoracissima bestia de tradito sibi cadauere degustare. Cuius rei nostris quoque temporibus satis euidens contigit et aperta probatio in [b 1Kb] abbate Paulo et Moyse qui habitauit [c 1Kb] locum huius solitudinis, qui Calamus nuncupatur. Nam prior commoratus est in eremo que adiacet [d 1Kb] Panephysi ciuitati: quam solitudinem olim factam aque salsissime inundatione cognouimus, que quotiens flauerit spiritus aquilonis, de  stagnis impulsa ac superfusa adiacentibus terris, ita omnem illius superficiem regionis contegit, ut antiquos ibidem uicos, qui olim hac ipsa de causa omni sunt habitatore deserti, faciat uelut insulas apparere. Hic igitur abbas Paulus in tantam cordis puritatem quiete solitudinis silentioque profecerat, ut non dicam uultum femineum, sed ne uestimenta quidem sexus illius conspectui suo pateretur offerri. Nam cum eidem pergenti ad cuiusdam senioris cellam una [e 1Kb] cum abbate Archebio eiusdem solitudinis accola,  casu mulier obuiasset, offensus occursu eius, tanta fuga ad suum rursus monasterium  recurrit, quanta nullus a facie leonis uel immanissimi draconis aufugeret, ita ut ne memorati quidem abbatis Archebii reuocantis eum clamore ac precibus flecteretur, ut ad requirendum senem, quemadmodum proposuerant, cepto itinere pertenderent. Quod licet zelo castitatis et puritatis ardore sit factum, tamen quia non secundum scientiam presumptum est, sed obseruantia discipline iusteque discretionis excessus est modus , tali confestim correptione percussus est, ut eius  uniuersum corpus paralyseos ualetudine solueretur, nullumque in eo membrum penitus explere suum preualeret officium. Siquidem non solum pedes ac manus, sed etiam lingue motus, quo elocutio uocis exprimitur, ipseque aures ita auditus proprii amiserunt sensum, ut in eo nichil amplius ex homine quam immobilis tantum atque insensibilis figura remaneret. Eo autem redactus est, ut infirmitati eius nullo modo uirorum diligentia deseruire sufficeret, nisi sola ei muliebris sedulitas ministrasset. Nam  delato ad cenobium sanctarum uirginum, cibus ac potus, quem ne nutu quidem petere poterat, femineo ingerebatur obsequio, explendisque omnibus nature necessitatibus, eadem illi diligentia per annos ferme quatuor, id est, usque ad uite sue terminum seruiebat. Qui cum tanta esset omnium membrorum debilitate constrictus, ut nulli in eo artus uiuacem motum ac sensibilem retentarent, nichilominus tanta ex eo uirtutum gratia procedebat, ut cum de [a 4Kb] oleo quod [b 1Kb] cadauere suo potius quam corpore contigisset ungerentur infirmi, confestim cunctis [c 1Kb] ualetudinibus curarentur; ita ut super hac eius ualetudine etiam ipsis infidelibus euidenter aperteque claresceret et debilitatem membrorum omnium dispensatione atque amore Domini contributam, et sanitatum gratiam  pro testimonio puritatis ac manifestatione meritorum ei Spiritus sancti uirtute prestari.



CAPUT XXuII. De tentatione abbatis Moysis.

Secundus uero, quem diximus in hac eremo commoratum, cum ipse quoque singularis et incomparabilis uir esset, ob reprehensionem unius sermonis, quem contra abbatem [d 1Kb] Macarium disputans paulo durius protulit, quadam scilicet opinione preuentus, [e 5Kb] tam diro confestim est traditus demoni, ut humanas  egestiones ori suo ab eo suppletus ingereret. Quod flagellum purgationis gratia se Dominus intulisse, ne scilicet in eo uel momentanei delicti macula resideret, uelocitate curationis eius atque auctore remedii demonstrauit. Nam continuo abbate Macario in oratione submisso, dicto citius nequam spiritus ab eo fugatus abscessit.



CAPUT XXuIII. Quod sperni non debeant hi qui spiritibus traduntur immundis.

Ex quo manifeste perpenditur [a 1Kb] non debere eos abominari uel despici, quos uidemus diuersis tentationibus, siue istis nequitie spiritibus tradi: quia duo hec credere immobiliter nos oportet, primo quod sine Dei permissu nullus ab eis omnino tentetur:  secundo quod omnia que a Deo nobis inferuntur, siue tristia ad presens, seu leta uideantur, uelut  a piissimo patre clementissimoque medico pro nostris utilitatibus irrogentur: et idcirco eos uelut pedagogis traditos humiliari, ut discedentes ex hoc mundo, uel purgatiores ad uitam aliam transferantur, uel pena leuiore plectantur, qui, secundum Apostolum, [b 2Kb] traditi sunt in presenti Satane in interitum carnis, ut spiritus saluus fiat in die Domini nostri Iesu Christi .



CAPUT XXIX. Obiectio cur hi qui spiritibus uexantur immundis a communione dominica separantur.

Germanus: Et quomodo non solum eos despici ab hominibus uel horreri, sed etiam a communione dominica in nostris prouinciis perpetuo uidemus abstinere, secundum illam Euangelii sententiam, Nolite  sanctum dare canibus, neque mittatis margaritas uestras ante porcos , cum de illis, quemadmodum  dicis, ita credendum sit, quod eis purgationis uel utilitatis obtentu huius tentationis humiliatio tribuatur?



CAPUT XXX. Responsio super proposita questione.

Serenus: Si habuerimus hanc sententiam, immo fidem, quam superius comprehendi, ut et omnia per Dominum fieri, et pro utilitate animarum dispensari uniuersa credamus, non solum nequaquam despiciemus eos, sed etiam pro eis tamquam pro membris nostris incessanter orabimus, eisque totis uisceribus ac pleno compatiemur affectu; cum enim patitur unum membrum, compatiuntur omnia membra ; scientes nos absque illis utpote membris nostris omnimodis consummari non posse, quemadmodum  legimus ne anteriores quidem nostros sine nobis repromissionis summam consequi potuisse, ita de illis Apostolo pronuntiante: Et hi omnes testimonio fidei comprobati non acceperunt repromissiones; Deo pro nobis melius aliquid prouidente, ne sine nobis consummarentur , [a 5Kb] Communionem uero eis  sacrosanctam a senioribus nostris numquam meminimus interdictam, quin immo si possibile esset, etiam quotidie eis impartiri eam debere censebant. Nec enim secundum Euangelii sententiam, quam incongrue huic sensui coaptatis, Nolite sanctum dare canibus, ad demonis escam sacrosancta communio, et non potius ad purgationem ac tutelam corporis animeque, peruenire credenda est; que ab homine percepta, eum qui in membris eius insidet spiritum, seu in ipsis latitare cognoscitur, uelut quoddam exurens fugat incendium. Hoc namque modo curatum et abbatem [b 1Kb] Andronicum nuper aspeximus, aliosque quamplures. Magis namque ac magis inimicus insultabit obsesso, cum eum a celesti medicina uiderit segregatum; tantoque dirius ac frequentius attentabit,  quanto eum a spiritali remedio longius senserit abdicatum.



CAPUT XXXI. Quod miseri sint hi qui subdi temporalibus istis tentationibus non merentur.

Ceterum [c 3Kb] illi sunt uere miseri ac miserabiles iudicandi,  qui cum se uniuersis criminibus flagitiisque contaminent, non solum nullum uisibiliter in eis signum [a 1Kb] diabolice suppletionis ostenditur, sed nec aliqua quidem operibus eorum condigna tentatio, nec ullum flagellum correptionis infertur. Non enim merentur celerem temporis istius expeditamque medicinam, quorum duritia et impenitens cor penam uite presentis excedens, thesaurizat sibi ipsi iram et indignationem in die ire et reuelationis iusti iudicii Dei , in quo uermis eorum non morietur, et ignis eorum non exstinguetur . Contra quos propheta, uelut anxius pro afflictione sanctorum, uidens eos erumnis uariis ac tentationibus subiacere, et econtra peccatores non solum absque ullo humiliationis flagello cursum mundi istius pertransire, sed  etiam affluentia diuitiarum ac summa rerum omnium prosperitate gaudere, intolerabili zelo ac spiritus sui feruore succensus, exclamat: Mei autem pene moti sunt pedes, paulo minus effusi sunt gressus mei, quia zelaui super iniquos, pacem peccatorum uidens, quia non est respectus morti eorum, et firmamentum in plaga eorum, in labore hominum non sunt, et cum hominibus non flagellabuntur : scilicet in futuro cum demonibus puniendi, qui in presenti non meruerunt in sorte ac disciplina filiorum cum hominibus flagellari. Ieremias quoque cum Deo super hac impiorum prosperitate disceptans, licet nequaquam dubitare se de iustitia Domini profiteatur, dicens: Iustus quidem tu es, Domine, si  disputem tecum ; causas tamen huius tante inequalitatis inquirens, subiungit et dicit: uerumtamen iusta loquar ad te. Quare uia impiorum prosperatur? bene est omnibus qui preuaricantur et inique agunt. Plantasti eos, et radicem miserunt, proficiunt et faciunt fructum: prope es tu ori eorum et longe a renibus eorum . Quorum ruinam deflente Domino per prophetam, et ad eorum curationem medicos atque doctores sollicite dirigente, et quodammodo eos ad planctum similem prouocante ac dicente: Subito cecidit Babylon, contrita est, ululate super eam, tollite resinam ad dolorem eius, si forte sanetur . Respondent desperantes angeli, quibus salutis humane cura commissa est, uel certe propheta ex persona apostolorum seu spiritualium  uirorum atque doctorum uidentium duritiam mentis eorum et impenitens cor: Curauimus Babylonem, et non est sanata; relinquamus eam, et eamus unusquisque in terram suam, quoniam peruenit usque ad celos iudicium eius, et eleuatum est usque ad nubes . De istorum igitur desperato languore ex persona Dei loquitur Isaias ad Ierusalem: A planta pedis usque ad uerticem non est in ea sanitas; uulnus et liuor, et plaga tumens non est circumligata, nec curata medicamine, neque fota oleo .



CAPUT XXXII. De diuersitate studiorum ac uoluntatum que in ereis potestatibus exercentur.

[b 3Kb] Tot autem esse in immundis spiritibus quot in  hominibus studia, non dubie comprobatur. Nam nonnullos eorum, quos etiam [a 4Kb] Faunos uulgus appellat, ita seductores et ioculatores esse manifestum est, ut certa queque loca seu uias iugiter obsidentes, nequaquam [b 1Kb] tormentis eorum quos pretereuntes potuerint decipere delectentur, sed de risu tantummodo et illusione contenti, fatigari eos potius studeant quam nocere; quosdam solummodo [c 9Kb] innocuis incubationibus hominum pernoctare; [d 9Kb] alios ita esse furori ac truculentie deditos, ut non sint  contenti illorum tantummodo corpora quos suppleuerint atroci dilaceratione uexare, sed etiam irruere super eminus transeuntes, atque afficere illos seuissima cede festinent, [e 1Kb] quales illi in Euangelio describuntur , ob quorum metum per uiam illam transire iam nullus audebat, quos eorumque consimiles bellis quoque et sanguinis effusione pro insatiabili ferocitate gaudere non dubium est. Alios ita eorum corda quos ceperant et inani quodam tumore uidemus infecisse, quos etiam [f 1Kb] Bacuceos uulgus  appellat, [a 1Kb] ut semetipsos ultra proceritatem corporis erigentes, nunc quidem se in quosdam fastus gestusque sustollerent, nunc uelut acclines ad quemdam se tranquillitatis et affabilitatis statum communes blandosque submitterent, seseque uelut illustres et circumspectabiles omnibus estimantes, nunc quidem adorare se potestates sublimiores corporis inflexione monstrarent, nunc uero ab aliis se crederent adorari, et omnes motus quibus uera officia aut superbe aut humiliter peraguntur, explerent. Alios reperimus non solum studere mendaciis, sed etiam [b 4Kb] blasphemias hominibus inspirare. Cuius rei etiam nos testes sumus, qui audiuimus apertissime  demonem confitentem, per [c 9Kb] Arium et Eunomium se impietatem sacrilegi dogmatis edidisse. Quod etiam in tertio Regum libro unum ex iisdem ipsis manifeste legimus predicantem: Egrediar, inquit, et ero spiritus mendax in ore omnium prophetarum eius . De quibus Apostolus arguens illos qui ab ipsis decipiuntur, ita infert: Attendentes spiritibus seductoribus, et doctrinis demoniorum in hypocrisi loquentium mendacium . Esse autem et [d 1Kb] alia demonum genera, id est, mutorum atque surdorum, Euangelia testantur . [e 3Kb] Incentores etiam libidinum  atque luxurie quosdam spiritus esse propheta commemorat: Spiritus, inquiens, fornicationis decepit eos, et fornicati sunt a Deo suo . [a 2Kb] Nocturnos quoque siue diurnos ac meridianos demones similiter Scripturarum auctoritas docet . De quorum diuersitate perlongum est, si uolumus omnia Scripturarum uolumina perscrutantes sigillatim percurrere, [b 4Kb] qui per prophetam onocentauri, qui pilosi, qui sirene, qui lamie qui ulule, qui struthiones, qui ericii designantur , qui aspis, qui basiliscus in psalmo , qui leo, qui draco, quiue scorpius in Euangelio nuncupentur , qui princeps mundi huius, qui rectores tenebrarum harum, quiue spiritalia nequitie ab Apostolo nominentur . Que uocabula non casu nec fortuito indita illis debemus accipere, sed significatione istarum ferarum que apud nos uel minus noxie uel magis perniciose sunt, illorum ferocitates rabiesque distingui, et ex similitudine nequitie uirulente seu principatus quem istis inter ceteras feras siue serpentes quedam excellentia malitie sue confert, illos quoque eorum uocabulis nuncupari: ut scilicet alius quidem, ob uehementiam furoris et rabiem ferocitatis sue, leonis appellationem;  alius basilisci, ob illud mortiferum uirus quod priusquam sentiatur interimit; alius uero, ob teporem malitie sue, onocentauri, aut ericii nomen struthionisue sortitus sit.



CAPUT XXXIII. Interrogatio, unde differentia nequitiarum celestium tanta processerit.

Germanus: Non quidem ambigimus illos quoque ordines quos Apostolus enumerat, ad istos referri, quia non est nobis colluctatio aduersus carnem et sanguinem, sed aduersus principatus, aduersus potestates, aduersus mundi rectores tenebrarum harum, contra spiritalia nequitie in celestibus : uolumus tamen nosse unde sit hec tanta inter eos differentia, uel quemadmodum tanti nequitie exstiterint gradus, an ad hoc creati sint, ut hos ordines malitie sortirentur,  et quodam modo huic nequitie militarent?



CAPUT XXXIu. Dilatio super absolutione proposite questionis.

Serenus: Quamquam propositiones uestre totum  tempus nocturne quietis ita nostris furentur obtutibus, ut appropinquantis aurore nequaquam uiciniam sentiamus, et usque ad ortum solis insatiabiliter collationis huius uerba contexere prouocemur: tamen quoniam absolutio proposite questionis cum ceperit indagari, in quoddam amplissimum ac profundissimum nos educet pelagus questionum, quod presentis hore breuitas non sinit transmeari: commodius reor ut eam future noctis indagini reseruemus, quo et mihi sub huius questionis occasione de uestro propensiori colloquio, letitia spiritalis ac fructus uberior conferatur, et propositarum questionum sinus, prebente nobis Spiritu sancto prosperos flatus, liberius penetrare possimus. Quamobrem soporis modicum degustantes discutiamus obrepentem oculis  nostris, uicina iam luce, torporem, ac deinceps pariter ad ecclesiam procedentes, [a 1Kb] quoniam nos hoc facere Dominice diei solemnitas commonet, reuersi [b 10Kb] post synaxin, ea que Dominus ad instructionem communem pro desiderio uestro largitus fuerit, duplicato gaudio conferamus.



COLLATIO OCTAuA, Que est secunda abbatis Sereni. DE PRINCIPATIBUS SEU POTESTATIBUS.



CAPUT PRIMUM.


Consummatis que diei solemnitas exigebat, et ecclesie congregatione dimissa, reuersi ad cellam senis, refecti primum lautissime sumus. Nam [a 1Kb] pro muria que superiecta olei gutta quotidiane refectioni  solebat apponi, modicum liquaminis miscuit, et olei quiddam solito propensius superfudit. Nam illam olei guttam ob hoc unusquisque quotidie refecturus instillat, non ut eius ex hoc gutturis quamdam percipiat  suauitatem, quippe cuius tantus est modus, ut uix ipsius gutturis fauciumque meatus non dicam linire, sed pertransire sufficiat; sed ut hoc usu iactantiam cordis, que pro abstinentia districtiore blande solet ac latenter irrepere, et stimulos elationis  obtundat: quia quanto abstinentia ipsa occultius exercetur, nulloque hominum teste perficitur, tanto subtilius occultatorem suum tentare non desinit. [b 1Kb] Deinde apposuit salem frictum, oliuas ternas, quibus  post hec superintulit canistrum habens [a 9Kb] cicer frictum quod illi [b 9Kb] trogalia uocant, ex quibus quina tantum sumpsimus grana, [c 8Kb] myxaria bina, [d 12Kb] caricas singulas, hunc enim numerum in illa eremo quemquam excessisse culpabile est. Qua refectione transacta, promissam questionis absolutionem cum reposcere cepissemus, Proferte, inquit senex, interrogationem uestram, cuius in hanc horam distuleramus indaginem.



CAPUT II. Secunda propositio de diuersitate nequitiarum celestium.

Tum Germanus: Unde, quesumus, tanta uarietas aduersariarum potestatum contra hominem ac diuersitas ista processit? quas B. Apostolus ita dinumerat:  Non est nobis colluctatio aduersus carnem et sanguinem, sed aduersus principatus et potestates, aduersus mundi rectores, tenebrarum harum, contra spiritalia nequitie in celestibus . Et iterum: Neque angeli, neque principatus, neque uirtutes, neque creatura  alia poterit nos separare a caritate Dei que est in Christo Iesu Domino nostro . Unde ergo tante malitie emula nobis emersit aduersitas? An ad hoc potestates istas a Domino conditas esse credendum est ut his contra hominem gradibus atque ordinibus militarent?



CAPUT III. Responsio de multiplici esca Scripturarum sanctarum.

Serenus: Diuinarum Scripturarum auctoritas, de his in quibus nos uoluit erudire, quedam etiam his qui acumine ingenii carent tam lucide euidenterque effata est, ut non solum nulla occultioris sensus obscurentur seu uelentur umbra, sed ne ullo quidem patrocinio interpretationis indigeant, et in superficie  uocis ac littere suos intellectus ac sententias preferant. Quedam uero ita contecta et quibusdam obscurata mysteriis sunt, ut in eorum discussione et intellectu immensum nobis exercitii campum ac sollicitudinis reseruarent. Quam rem multas [e 2Kb] ob  causas Deum dispensasse manifestum est. Primum ne sacramenta diuina nullum habentia spiritalis intellectus uelamen obductum, cunctis hominibus, id est, tam fidelibus quam profanis, equali scientia et notitia panderentur, et per hoc inter inertes ac studiosos nulla esset uirtutis prudentieque distantia; tum ut etiam [a 1Kb] inter ipsos domesticos fidei, dum intellectuum spatia coram eis immensa tenduntur, in eis et desidiosorum argueretur ignauia, et studiosorum alacritas atque industria probaretur. Ideoque satis proprie [b 1Kb] Scriptura diuina agro opimo ac fertili comparatur, qui cum multa gignat ac proferat que ad hominum uictum sine aliqua ignis coctione proficiant, quedam nisi prius flamme calore mitigata  atque mollita omnem asperitatem sue deposuerint cruditatis, uel incongrua usibus humanis uel noxia sentientur. Nonnulla uero ita in utrumque modum usui apta noscuntur, ut nec incocta sua cruditate displiceant, uel offendant, et tamen ignis calore decocta salubriora reddantur. Plura quoque ad escam tantummodo irrationabilium iumentorum et animalium, uel ferarum ac uolucrum proferuntur, cibis hominum minime profutura, que etiam in sua asperitate manentia absque ulla ignis confectione uitalem iumentis conferunt saturitatem. Quam rationem satis euidenter aspicimus in hoc uberrimo spiritalium Scripturarum paradiso contineri, in quo ita [c 9Kb] quedam significatione littere plana ac luculenta  resplendent, ut cum sublimiore interpretatione non egeant, simplici tantum littere sono abunde pascant ac nutriant audientes, ut est illud: Audi, Isrel, Dominus Deus tuus Deus unus est . Et, Diliges Dominum Deum tuum ex toto corde tuo, et ex tota anima tua, et ex tota uirtute tua . Quedam autem si allegorica explanatione extenuata non fuerint, et spiritalis ignis examinatione mollita, nullo modo ad salutarem interioris hominis cibum sine corruptionis clade peruenient, magisque ex eorum  perceptione lesio quam utilitas aliqua subsequetur, ut est illud: Sint lumbi uestri precincti, et lucerne ardentes . Et, Qui non habet gladium, uendat tunicam suam et emat sibi gladium . Et, Qui non accipit crucem suam et sequitur me, non est me dignus . Quod quidam districtissimi monachorum, habentes quidem zelum Dei, sed non secundum scientiam, simpliciter intelligentes, [a 6Kb] fecerunt sibi cruces ligneas, easque iugiter humeris circumferentes, non edificationem, sed risum cunctis  uidentibus intulerunt. Nonnulla uero ad utramque perceptionem, id est, tam historicam quam allegoricam, ita commode ac necessarie capiuntur, ut utraque explanatio uitales anime succos subministret, ut est istud, Si quis te percusserit in dextram maxillam tuam, prebe illi et alteram . Et, Cum persequuntur uos in ciuitate ista, fugite in aliam . Et, Si uis perfectus esse, uade, uende omnia que habes et da pauperibus, et habebis thesaurum in celo, et ueni, sequere me . Producit sane et fenum iumentis, quibus pabulis omnes Scripturarum repleti sunt campi, simplicem scilicet puramque narrationem historice lectionis, qua simpliciores quique ac minus capaces perfecte et integre rationis, et quibus dicitur, Homines et iumenta saluabis,  Domine , secundum status ac mensure sue conditionem, ad opus tantum et laborem actualis uite uegetiores robustioresque reddantur.



CAPUT Iu. De gemina sententia super intellectu Scripturarum sanctarum.


Quamobrem de his que aperta explanatione prolata sunt, nos quoque constanter possumus definire, audenterque nostram proferre sententiam. Ea uero que meditationi et exercitio nostro reseruans obtecta sanctis Scripturis Spiritus diuinus inseruit, quibusdam ea uolens indiciis et opinionibus colligi, ita pedetentim debent cauteque conferri, ut sit eorum assertio seu confirmatio in disputantis uel suscipientis arbitrio collocata. Nonnumquam enim cum super una re diuersa promatur sententia, potest utraque rationabilis iudicari, et sine detrimento fidei uel fixe uel medie suscipi, id est, ut eis nec plena credulitas, nec absoluta refutatio deputetur, priorique sequens  opinio derogare non debeat, cum neutra earum fidei inueniatur obsistere; quale est illud, a 4Kb] quod Elias uenerit in Ioanne, et iterum sit ante aduentum Christi uenturus ; et [b 1Kb] de abominatione  desolationis, quod steterit in loco sancto per illud simulacrum Iouis quod Ierosolymis in templo positum legimus, et iterum stare habeat in Ecclesia per aduentum Antichristi ; illaque omnia que in Euangelio sequuntur , que et impleta ante captiuitatem Ierosolymorum et in fine mundi istius intelliguntur implenda. E quibus neutra opinio impugnat aliam, nec sequentem prior intellectus euacuat.



CAPUT u. Quod proposita questio inter illa que medie tenenda sunt debeat accipi.

Et idcirco proposita a uobis questio, licet non satis uideatur nec frequenter inter homines uentilata,  nec apud plurimos pateat, et ex hoc ipso apud aliquos ea que proferemus forsitan uideantur ambigua; ita debemus nostram temperare sententiam, quoniam fidei Trinitatis nichil preiudicant ut inter illa habeantur que medie sunt tenenda, quamquam non tali opinione qualis suspicionibus tantum et coniecturis  colligi solet, sed manifestis Scripturarum testimoniis omnia comprobentur.



CAPUT uI. Quod nichil a Deo malum creatum sit.

[a 1Kb] Absit ergo, ut Deum quidquam creasse confiteamur quod substantialiter malum sit, dicente Scriptura: Omnia que fecit Deus, bona sunt ualde . [b 3Kb] Si enim a Deo tales isti creati sunt, uel ad hoc facti, ut hos malitie gradus teneant, ac semper deceptionibus et ruinis hominum uacent, contra predicte Scripture sententiam, infamabimus Deum, uelut creatorem atque inuentorem malorum, quod scilicet pessimas uoluntates ac naturas ipse condiderit, ad hoc eas creans, ut semper in nequitia perseuerantes numquam transire possint in bone uoluntatis  affectum. Hanc igitur rationem diuersitatis huius, traditione Patrum de sanctarum Scripturarum fonte, percepimus.



CAPUT uII. De initio principatuum, seu potestatum.

[c 4Kb] Ante conditionem huius uisibiles creature spiritales  celestesque uirtutes Deum fecisse, que pro hoc ipso quod scirent se ad tantam beatitudinis gloriam beneficio Creatoris ex nichilo fuisse productas, perpetuas ei gratias referentes indesinenter eius laudibus inhererent, nemo fidelium dubitat. [a 1Kb] Nec enim existimare debemus creationis et opificii sui principia ab huius mundi constitutione Deum primitus inchoasse, quasi in illis anterioribus atque innumeris seculis ab omni prouidentia et dispensatione diuina fuerit otiosus, ac tamquam non habens in quos bonitatis sue exerceret beneficia, solitarius, atque ab omni munificentia alienus fuisse credatur, quod de illa immensa ac sine principio et incomprehensibili maiestate satis humile est incongruumque sentire, ipso Domino de  illis potestatibus hec dicente: [b 1Kb] Quando facta sunt simul sidera, laudauerunt me uoce magna omnes angeli mei . [c 1Kb] Qui ergo intersunt  creationi siderum, ante istud principium in quo factum dicitur celum et terra, creati fuisse manifestissime comprobantur, quippe qui pro istis omnibus uisibilibus creaturis, quas uidebant ex nichilo processisse, Creatorem magna uoce referuntur et admiratione laudasse. [d 2Kb] Ante istud ergo temporale principium quod a Moyse ponitur, quodque mundi huius secundum historicum, immo Iudaicum sensum signat etatem (saluo scilicet nostro sensu, quo nos interpretamur omnium rerum Christum esse principium, in quo omnia creauerit Pater, secundum illud ; ante istud, inquam, Geneseos temporale principium, omnes illas potestates celestesque  uirtutes Deum creasse non dubium est. Quas Apostolus per ordinem dinumerans ita describit: [e 5Kb] Quia in Christo creata sunt omnia, siue que in  celis, siue que in terra sunt, uisibilia et inuisibilia, siue angeli, siue archangeli, siue throni, siue dominationes: siue principatus, siue potestates: omnia per ipsum, et in ipso creata sunt .



CAPUT uIII. De lapsu diaboli et angelorum.

[a 4Kb] De istorum itaque numero nonnullos principes  fuisse collapsos lamentatio Ezechielis siue Isaie manifestissime docet, in quibus principem Tyri, aut illum Luciferum qui mane oriebatur, flebili planctu ab eis cognoscimus lamentari. Et de illo quidem ita Dominus ad Ezechiel: Fili hominis, leua planctum super principem Tyri, et dices ei: Hec dicit Dominus Deus: [b 3Kb] Tu signaculum similitudinis, plenus sapientia,  perfectus decore, in deliciis paradisi Dei fuisti. Omnis lapis pretiosus operimentum tuum, sardius, topazius, et iaspis, chrysolithus, et onyx, et beryllus, sapphirus, et carbunculus, et smaragdus. Aurum opus decoris tui, et foramina tua in die qua conditus es preparata sunt. Tu cherub extentus et protegens, et posui te in monte sancto Dei, in medio lapidum ignitorum ambulasti, perfectus in uiis tuis, a die conditionis tue, donec inuenta est iniquitas in te. In multitudine negotiationis tue repleta sunt interiora tua iniquitate, et peccasti, et eieci te de monte Dei, et perdidi te, o cherub protegens, in medio lapidum ignitorum. Eleuatum est cor tuum in decore tuo, perdidisti sapientiam tuam a decore tuo, in terram proieci te, ante faciem regum dedi te, ut cernerent te. In multitudine iniquitatum  tuarum, et iniquitate negotiationis tue, polluisti sanctificationem tuam . Isaias quoque de alio: Quomodo cecidisti de celo, Lucifer, qui mane oriebaris? Corruisti in terram, qui uulnerabas gentes, qui dicebas in corde tuo: In celum conscendam, super astra Dei exaltabo solium meum, sedebo in monte testamenti in lateribus Aquilonis, ascendam super altitudinem nubium, et ero similis Altissimo . Quos tamen non solos ex illo beatissime stationis apice ruisse Scriptura commemorat, dicens [a 3Kb] tertiam partem stellarum draconem illum secum pariter pertraxisse . Unus quoque apostolorum euidentius dicit: Angelos, qui non seruauerunt suum principatum, sed dereliquerunt domicilium suum, in  iudicium magni diei uinculis eternis sub caligine seruauit . Illud etiam, quod ad nos dicitur, uos autem sicut homines moriemini, et sicut unus de principibus cadetis , quid aliud quam multos principes cecidisse significat? Quibus indiciis [b 1Kb] ratio diuersitatis huius ita colligitur, has differentias ordinum, quas instar sanctarum celestiumque uirtutum aduerse potestates habere dicuntur; uel ex illius anterioris ordinis gradu, in quo unaqueque creata fuerat, nunc etiam retentare, uel de celestibus deuolutas ad similitudinem illarum uirtutum que ibidem perseuerant, pro nequitie sue merito, in qua unaqueque in malum creuit, hos inter se gradus et ordinum uocabula in parte contraria uindicasse.



CAPUT IX. Obiectio, quod ruina diaboli a deceptione Eue principium sumpserit.


Germanus: Nos hactenus credebamus causam initiumque ruine seu preuaricationis diabolice, qua de angelica statione deiectus est, inuidiam specialiter exstitisse, quando Adam et Euam liuida calliditate decepit.



CAPUT X. Responsio de initio lapsus diaboli.

Serenus: [c 1Kb] Non esse istud initium preuaricationis illius seu deiectionis, Geneseos lectio manifestat, que, ante illorum deceptionem, serpentini nominis eum nota credidit inurendum, ita dicens: [d 2Kb] Serpens  autem erat sapientior, siue, ut Hebraici exprimunt libri, callidior cunctis bestiis terre quas fecit Dominus Deus . Intelligitis ergo quod ante illam circumuentionem primi hominis, de angelica discesserat sanctitate; ita ut non solum nominis huius insigniri mereretur infamia, sed etiam in nequitie tergiuersatione ceteris preferretur bestiis terre. Non enim tali uocabulo Scriptura bonum angelum designasset, nec de his qui in illa beatitudine perseuerant diceret, Serpens autem erat sapientior omnibus bestiis terre. Nam hoc cognomen non solum Gabrieli, siue Micheli, nullo modo posset aptari, sed ne bono quidem cuiquam homini conueniret. Apertissime itaque et serpentis uocabulum, et comparatio bestiarum, non sonat angeli dignitatem, sed preuaricatoris  infamiam. Denique liuoris ac seductionis materia, qua ut hominem deciperet instigatus est, de anterioris ruine exstitit causa, quod scilicet de limo terre nuperrime figuratum ad illam eum gloriam cerneret euocandum, unde, cum esset unus de principibus, se meminerat corruisse. Et idcirco [a 1Kb] priorem eius lapsum, quo superbiendo corruerat, quo etiam serpens meruerat nuncupari, secunda  ruina per inuidiam subsecuta est: que inueniens eum adhuc aliquid in sese rectum habentem, ita ut etiam cuiusdam colloquii atque consilii cum homine posset habere consortium, [b 1Kb] sententia Domini utiliter in ima deiectus est; ut non iam, sicut ante, sublime aliquid intuens excelsus incederet, sed ut solo coherens reperet, et humiliatus super uentrem terrenis uitiorum escis et operibus pasceretur, occultum deinceps publicans inimicum, ac ponens inter ipsum et hominem utiles inimicitias salutaremque discordiam; ut dum cauetur tamquam hostis noxius, amicitiis fraudulentis ulterius homini nocere non posset.



CAPUT XI. De eius qui decipit, siue decipitur, pena.

 In quo tamen et illud nos precipue debet instruere, ut a malis consiliis declinemus; quod licet deceptionis auctor congrua pena et condemnatione plectatur, ne ille quidem qui seducitur, supplicio careat, licet aliquantulo leuiore quam ille qui auctor deceptionis exstiterit. [c 3Kb] Quod hic expressum plenissime cernimus: Adam namque [d 2Kb] qui seductus est,  immo, ut Apostoli uerbis eloquar , qui seductus non est, sed seducte acquiescens, in exitialem uidetur accessisse consensum, sudore uultus ac labore tantummodo condemnatur, qui tamen illi, non per suam, sed per terre maledictionem sterilitatemque decernitur. Mulier uero, que huius rei persuasor exstitit, multiplicationem gemituum ac dolorum atque tristitie promeretur, perpetuo pariter iugo subiectionis addicta. Serpens autem, qui primus incentor huius offense est, perenni maledictione mulctatur. Quamobrem summa sollicitudine et circumspectione cauendum est a consiliis prauis, quia sicut auctorem puniunt, ita deceptum nec peccato faciunt carere, nec pena.



CAPUT XII. De constipatione demonum et inquietudine quam in hoc ere semper exercent.


[a 6Kb] Tanta uero spirituum densitate constipatus est er iste, qui inter celum terramque diffunditur, in quo non quieti nec otiosi peruolitant, ut satis utiliter humanis aspectibus eos Prouidentia diuina absconderit atque subtraxerit. Aut enim terrore concursus eorum, uel horrore uultuum, in quos se pro uoluntate sua, cum libitum fuerit, transformant atque conuertunt, intolerabili formidine homines consternarentur atque deficerent, nequaquam ualentes hec carnalibus oculis intueri, aut certe nequiores quotidie redderentur exemplis eorum iugibus et imitatione  uitiati; et per hoc inter homines et immundas atque ereas potestates fieret noxia quedam familiaritas atque perniciosa coniunctio, quia hec flagitia que nunc inter homines admittuntur, uel parietum septis, uel locorum interuallo, et quedam uerecundie confusione celantur; que si aperta uisione iugiter conspicerent, ad maiorem furoris incitarentur insaniam, nullo scilicet interueniente temporis puncto quo ab istis sceleribus eas cernerent desinentes, quippe quas nulla lassitudo carnalis seu occupatio familiaris rei, sollicitudo quotidiani uictus, quemadmodum nos a ceptis intentionibus etiam inuitissimos nonnumquam cessare compellunt.



CAPUT XIII. Quod impugnationem quam erga homines impendunt angeli, etiam aduersum se commoueant.


Has namque impugnationes, quibus homines impetunt,  etiam contra se inuicem ipsos affectare certissimum est. Nam discordias atque conflictus super nonnullis gentibus pro quadam sibi nequitie uernacula familiaritate susceptis, indefesso certamine similiter exercere non desinunt. Quod etiam in uisione Danielis prophete manifestissime legimus figuratum, angelo Gabriele ita narrante: Noli timere, Daniel, quia ex die primo quo posuisti cor tuum ad intelligendum, ut te affligeres in conspectu Dei tui, exaudita sunt uerba tua, et ego ueni propter sermones tuos. Princeps autem regni Persarum restitit mihi uiginti et uno diebus, et ecce Michel unus de principibus primis uenit in adiutorium meum, et ego remansi ibi iuxta regem Persarum. ueni autem ut docerem te que uentura sunt  populo tuo in nouissimis diebus . [a 12Kb] Quem principem regni Persarum aduersariam potestatem  esse, que fauebat genti Persarum, inimicam populo Dei, minime dubitandum est; quique ad impediendam utilitatem quam uidebat [a 1Kb] per absolutionem questionis pro qua propheta Dominum exorauerat ab archangelo ministrandam, lubens semetipsum, ne ocius ad Danielem salutaris angeli consolatio perueniret, Deique populum  confortaret, obiecit. Qui tamen ait, ne tunc quidem ob impugnationis illius uehementiam se ad eum peruenire potuisse, et nisi in adiutorium sibi Michel archangelus aduenisset, et occurrens principi regni Persarum, seseque conflictui eius interserens et opponens, eumque ab ipsius impugnatione defendens, ad instructionem prophete post uigesimum et unum  diem peruenire fecisset. Et post pauca: Et ait, inquit angelus: Numquid scis quare uenerim ad te? Et nunc reuertar, ut prelier aduersus principem Persarum. Cum enim ego egrederer, apparuit princeps Grecorum ueniens: uerumtamen annuntiabo tibi quod expressum est in Scriptura ueritatis. Et nemo est adiutor meus in his omnibus nisi Michel princeps uester . Et iterum: In tempore illo consurget Michel princeps magnus, qui stat pro filiis populi tui . Legimus ergo Grecorum quoque principem similiter alium nuncupari, qui utique fauens genti sibi subdite, tam populo Isreli quam nationi Persarum uidebatur aduersari. Ex quo liquido peruidetur quod discordias gentium et conflictus atque simultates quas inter se,  istis instigantibus, gerunt, etiam contra se aduerse exerceant potestates, et illarum uel gaudeant uictoria, uel diminutione crucientur, et ob hoc non possint ille inter se esse concordes, dum unusquisque pro his quibus preest contra alterius gentis presulem inquieta semper emulatione contendit.



CAPUT XIu. Unde factum sit ut potestatum seu principatuum nomina spiritales nequitie sortirentur.

Nos ergo, preter illas quas superius exposuimus opiniones, etiam idcirco dici principatus uel potestates euidenti possumus ratione colligere, [a 2Kb] quod scilicet uel diuersis gentibus dominentur ac presint, uel certe quod in inferiores spiritus atque demonia  (de quibus etiam Euangelia, legiones esse propria ipsorum confessione  suos exerceant principatus. Non enim dominationes dici possunt, nisi habeant in quos dominationis sue ditionem exerceant; nec potestates aut principatus uocari queunt, nisi fuerint super quos sibi uindicent  principatus. Quod etiam in Euangelio designari blasphemantibus Phariseis manifestissime reperimus: In Beelzebub principe demoniorum hic eiicit demones . Nam et rectores tenebrarum legimus appellari , et alium mundi huius principem nuncupari . Quos tamen gradus beatus Apostolus in futurum, cum omnia Christo fuerint subiecta, asserit euacuandos: Cum tradiderit, inquiens, regnum Deo et Patri, [b 1Kb] cum euacuauerit omnem principatum, potestatem et dominationem ; quod utique non aliter fiet, nisi fuerint de ipsorum ditione sublati, supra quos in hoc seculo potestates seu dominationes uel principatus administrare noscuntur.



CAPUT Xu. Quod non sine causa sanctis celestibusque uirtutibus angelorum siue archangelorum nomina sint indita.


[c 1Kb] Nam quia bone parti eadem ordinum [d 2Kb] uocabula non sine ratione causaue sint indita, et officiorum, uel meritorum, seu dignitatum sint nomina, nulli dubium est. Etenim de officio nuntiandi, [e 9Kb] angelos,  id est, nuntios appellari manifestum est, et [a 1Kb] archangelos eo quod ipsis angelis presint, nominis ipsius proprietas docet. [b 2Kb] Dominationes etiam ab eo quod quibusdam dominentur; [c 1Kb] principatus quoque, quod habeant quorum sint principes. [d 2Kb] Et sedes, quod ita scilicet Deo cohereant, et domestice sint ei ac familiares, ut in ipsis uelut in quadam sede diuina maiestas peculiarius requiescat, et quodammodo in eis firmius reclinetur.



CAPUT XuI. De subiectione demonum, quam suis principatibus prebent.

[e 2Kb] Regi autem immundos spiritus a nequioribus potestatibus, eisque subditos esse, preter illa Scripturarum testimonia que in Euangeliis quoque calumniantibus Phariseis, Domini legimus responsione  descripta: Si ego in Beelzebub principe demoniorum eiicio demones ; etiam perspicue uisiones et experimenta sanctorum multa nos edocent. [f 1Kb] Nam cum unus ex fratribus nostris in  hac solitudine iter ageret, aduesperascente iam die, antrum quoddam reperiens, ibidem substitit, [g 1Kb] uespertinam uolens in eo synaxim celebrare. Ubi dum psalmos ex more decantat, tempus medie noctis excessit. Cumque finita solemnitate refecturus lassum corpus paululum resedisset, repente cepit cateruas demonum undique confluentium innumerabiles intueri, que infinita constipatione atque ordine longissimo procedentes, alie preibant principem suum, alie sequebantur. Qui tandem aliquando et magnitudine procerior cunctis, et aspectu terribilior, aduenit, ac posito solio cum in tribunali quodam sublimissimo consedisset, uniuscuiusque actus diligenti cepit examinatione discutere, illosque qui necdum se circumuenire emulos suos potuisse dicebant, uelut inertes ignauosque a conspectu suo  cum nota et iniuria iubebat expelli, spatia tanti temporis et opus inaniter expensum cum fremitu furoris exprobrans. Illos uero, qui se nuntiabant consignatos sibimet decepisse, summis laudibus cum  exsultatione ac fauore cunctorum, ut fortissimos bellatores ad exemplum cunctorum gloriosissimos coram omnibus emittebat. In quorum numero cum quidam nequissimus spiritus, utpote quemdam triumphum sublimissimum delaturus, letior aduenisset, nomen monachi optime cogniti designauit, asserens se post quindecim annos, quibus eum iugiter obsedisset, tandem aliquando preualuisse, ut eum eadem ipsa nocte ruina fornicationis elideret: nam cum quadam sacra puella non solum impulisse ut stupri crimen incurreret, sed etiam persuasisse ut eam sibi iure coniugii retentaret. Super cuius relatione cum immane cunctorum gaudium fuisset exortum, summis a principe tenebrarum laudibus eleuatus, magnisque preconiis coronatus abscessit. Aurora itaque superueniente,  cum omnis hec ab oculis euanuisset demonum multitudo, dubitans frater de assertione spiritus immundi, magisque iratus quod inolita consuetudinis sue fallacia sibi uoluisset illudere, et innocenti fratri inurere crimen incesti, memor Euangelice sententie, quod in ueritate non stetit, quia non est ueritas in eo; cum loquitur mendacium, de propriis  loquitur quia mendax est, et pater eius ; [a 2Kb] Pelusium petiit, ubi illum quem spiritus immundus asseruit esse deiectum, nouerat commorari. Erat siquidem illi etiam notissimus frater. Quem cum requisisset, reperit quod eadem nocte qua teterrimus ille demon ruinam eius sue cohorti uel principi nuntiauerat, monasterio pristino derelicto, uicum petiisset, et cum designata puella fuisset lapsu miserabili deuolutus.



CAPUT XuII. Quod singulis hominibus duo semper angeli adhereant.

Nam [b 3Kb] quod unicuique nostrum duo cohereant angeli, id est, bonus et malus, Scriptura testatur. De bonis quidem Saluator: Ne contemnatis, inquiens,  unum ex pusillis istis; dico enim uobis, quod angeli eorum in celis semper uident faciem Patris mei qui in celis est . Illud quoque: Immittet angelus Domini in circuitu timentium eum, et eripiet eos . Nec non etiam quod in Actibus Apostolorum de Petro dicitur quia Angelus eius est . De utrisque uero [c 3Kb] liber Pastoris plenissime  docet. Si autem consideremus et illum qui beatum Iob expetiit, apertissime instruemur illum fuisse qui semper insidiatus ei, numquam eum ad peccatum potuerit incitare, et idcirco potestatem a Domino poposcisse, uelut qui non uirtute illius, sed Domini defensione, qui illum semper protexerat, uinceretur. De Iuda quoque dicitur, Et diabolus stet a dextris eius .



CAPUT XuIII. Differentiam nequitie que malis spiritibus inest duorum philosophorum testimonio confirmat.

De differentiis sane demonum etiam [a 1Kb] per illos duos philosophos qui quondam magicis artibus uel inertiam eorum uel fortitudinem seuamque nequitiam  fuerant frequenter experti, multum cognitionis accepimus. Hi namque despicientes beatum Antonium uelut imperitum ac sine litteris uirum, uolentesque eum  saltem de cella sua magicis prestigiis et circumuentione demonum perturbare, spiritus ei nequissimos immiserunt, ad impugnationem hanc morsu liuoris adducti, eo quod maxime hominum turbe ad eum famulum Dei quotidie conuenirent. Cumque illo nunc quidem imprimente pectori suo frontique signaculum crucis, nunc uero orationi suppliciter incumbente, ne approximare quidem dirissimi demones eidem prorsus auderent, atque ad eos qui illos direxerant, absque ullo reuerterentur effectu; et alios illi in nequitiam uehementiores rursus immitterent, itidemque  ipsis incassum suarum nequitiarum expendentibus uires atque inaniter redeuntibus, potentiores nichilominus aduersus militem Christi uictorem iterum destinati, nichil penitus preualerent; eo profecerunt tales tanteque eorum insidie, tanta magica arte quesite, ut per hec euidentissime comprobarent, magnam professioni Christianorum inesse uirtutem, quibus ille [b 1Kb] tam seue tamque potentes umbre, [c 1Kb] quas estimabant solem lunamque, si ad eas directe fuissent, obducere potuisse, hunc non solum nichil ledere, sed ne ad punctum quidem de monasterio suo ualuerint perturbare.



CAPUT XIX. Quod demones nichil aduersus homines preualeant, nisi obsederint eorum prius mentes.

 Cumque pro hac admiratione confestim uenientes ad abbatem Antonium impugnationum suarum magnitudinem, et causas atque insidias patefecissent liuoris occulti, Christianos se fieri protinus poposcerunt. Requisito autem ab illis prodite impugnationis die, asseruit se amarissimis cogitationum stimulis tunc fuisse pulsatum. Quo experimento sententiam nostram, quam hesterno die in collatione protulimus, probauit ac definiuit beatus Antonius, [d 1Kb] nullatenus demones posse mentem cuiusquam uel corpus inuadere, nec habere facultatem in cuiuslibet animam penitus irruendi, nisi eam primo destituerint omnibus cogitationibus sanctis, ac spiritali contemplatione uacuam nudamque reddiderint. Sciendum tamen [e 5Kb] duobus modis spiritus immundos hominibus  obedire: aut enim sanctitati fidelium diuina gratia ac uirtute subduntur, [a 3Kb] aut sacrificiis impiorum seu quibusdam carminibus deliniti, uelut familiaribus adulantur. Qua opinione Pharisei quoque decepti, arbitrati sunt etiam Dominum Saluatorem hac arte demoniis imperasse, dicentes, In Beelzebub principe demoniorum hic eiicit demones ; secundum illam scilicet consuetudinem, qua norant suos magos uel maleficos per inuocationem nominis illius ac ritum sacrificiorum quo eum delectari  et gaudere cognoscunt, uelut domesticos eius, habere etiam in demones ei subditos potestatem.



CAPUT XX. Interrogatio de apostatis angelis, qui in Genesi cum filiabus hominum concubuisse dicuntur.

Germanus: Quia Geneseos lectio paulo ante in medium de dispensatione prolata est, que nos opportune commonuit ut id quod semper discere cupiebamus, nunc possimus congrue sciscitari, [b 34Kb] quid  etiam de illis apostatis angelis sentiendum sit, optamus agnoscere, qui se cum filiabus hominum miscuisse dicuntur , utrum hoc possit spiritali nature secundum litteram conuenire. Illud quoque Euangelii testimonium, quod de diabolo paulo ante dixisti: Quia mendax est, et pater eius , similiter desideramus audire quinam eius pater intelligendus sit.



CAPUT XXI. Solutio proposite questionis.

[a 1Kb] Serenus: Duas questiones non mediocres pariter proposuistis, de quibus, quantum possum, eodem quo proposuistis ordine respondebo. [b 2Kb] Nullo modo credendum est spiritales naturas coire cum feminis  carnaliter posse. Quod si aliquando hoc secundum litteram fieri potuisset, [c 1Kb] quomodo nunc quoque idipsum uel non raro contingeret, et absque semine uel coitu uiri aliquos nasci similiter de mulieribus conceptu demonum cerneremus? [d 1Kb] cum presertim constet eos libidinum sordibus admodum delectari, quas proculdubio per semetipsos exercere plus quam per homines mallent, si illud ullo modo potuisset impleri; Ecclesiaste quoque idipsum pronuntiante  : Quid est quod fuit? idipsum quod est; et quid est quod factum est? idipsum quod fiet; et: Non est omne recens sub sole quod loquatur et dicat: Ecce hoc nouum est, non fuit in seculis que fuerunt ante nos. Sed ita questio propositionis huius absoluitur. Post necem Abel iusti, ne a fratricida et impio omne hominum genus exordium sumeret, in locum fratris exstincti nascitur Seth, qui non solum posteritati, sed etiam fraterne iustitie pietatique succederet. Cuius progenies secuta patris iustitiam, a societate et coniunctione cognationis illius, que ex Cain sacrilego descendebat, semper diuisa permansit, sicut etiam genealogie descriptio manifeste declarat, ita dicens : Adam genuit Seth, Seth genuit Enos, Enos genuit Cainan, Cainan autem genuit Malaleel,  Malaleel autem genuit Iareth, Iareth autem genuit Enoch, Enoch autem genuit Mathusalem, Mathusalem genuit Lamech, Lamech genuit Ne. Item genealogia Cain ita diuisa describitur : Cain genuit Enoch, Enoch genuit Irath, Irath genuit Mauiel, Mauiel genuit [e 1Kb] Mathusel, Mathusel genuit Lamech, Lamech genuit Iubal. Itaque illa generatio que de Seth iusti propagine descendebat, [f 1Kb] sue linee iugiter et agnationi permixta, [g 1Kb] in patris atque  ataui sanctitate longa etate durauit, nequaquam scilicet sacrilegiis ac malitia nequissime prolis infecta, que in semet impietatis germen uelut [a 1Kb] ataui [auita, uel antiqua] traditione retinebat insertum. Donec ergo perseuerauit inter illos generationes eorum ista discretio, semen illud Seth, utpote de optima radice procedens, [b 3Kb] pro merito sanctitatis, angeli Dei, siue, ut diuersa exemplaria continent, filii Dei uocati sunt; et econtrario illi propter impietatem uel suam uel patrum suorum et opera terrena, filii hominum nuncupantur. Cum esset ergo inter ipsos usque ad illud tempus hec utilis bonaque diuisio, uidentes post hec filii Seth, qui filii Dei erant, filias eorum qui de Cain progenie nascebantur, desiderio pulchritudinis earum accensi, acceperunt sibimet de ipsis uxores, que uiris  suis infundentes nequitias patrum suorum, ab illa eos ingenita sanctitate ac simplicitate paterna protinus corruperunt. Ad quos satis congrue directum est illud eloquium : Ego dixi, dii estis, et filii Excelsi omnes. uos autem sicut homines moriemini, et sicut unus de principibus cadetis. Quique [c 1Kb] ab illa uera physice philosophie disciplina tradita sibi a maioribus exciderunt, quam primus homo ille, qui uniuersarum naturarum institutionem euestigio subsecutus est, potuit euidenter attingere, suisque posteris certa ratione transmittere. Quippe qui mundi ipsius infantiam adhuc teneram, et quodammodo palpitantem rudemque conspexerat, et in quem tanta fuit non solum sapientie plenitudo, sed etiam gratia prophetie, diuina illa insufflatione transfusa, ut uniuersis  animantibus nomina rudis adhuc mundi huius habitator imponeret , ac non solum omnigenum  bestiarum atque serpentium furores uirusque discerneret, sed etiam uirtutes herbarum, arborum quoque, lapidumque naturas, ac temporum necdum expertorum uicissitudines partiretur, ita ut potuerit efficaciter dicere : [d 1Kb] Dominus dedit mihi eorum que sunt, scientiam ueram, ut sciam dispositiones orbis terrarum, et uirtutes elementorum, initium et consummationem, et medietatem temporum, annorum cursus et stellarum dispositiones, naturas animalium, et iras bestiarum, et uim spirituum, et cogitationes hominum, differentias arborum, et uirtutes radicum, et que sunt abscondita et in promptu cognoui. Hanc ergo scientiam omnium naturarum per successiones generationum semen Seth paterna traditione suscipiens, donec diuisum a sacrilega propagine perdurauit,  quemadmodum sancte perceperat, ita etiam uel ad Dei cultum, uel ad utilitatem uite communis exercuit. Cum uero fuisset impie generationi permixtum, ad res profanas ac noxias que pie didicerat, instinctu quoque demonum deriuauit, [e 15Kb] curiosasque ex ea maleficiorum artes atque prestigias ac magicas superstitiones audacter instituit, docens posteros suos, ut sacro illo cultu diuini nominis derelicto, uel elementa hec, uel ignem, uel ereos demones uenerarentur et colerent. Hec igitur quam diximus curiosarum rerum notitia quomodo in diluuio non perierit, ac superuenientibus seculis innotuerit, licet hoc minime absolutio proposite questionis exposcat, tamen quia nos occasio huius expositionis admonuit,  perstringendum breuiter puto. Quantum itaque antique traditiones ferunt, [f 2Kb] Cham filius Ne, qui superstitionibus  istis et sacrilegis fuit artibus ac profanis infectus, sciens nullum se posse super his memorialem librum in arcam prorsus inferre, in qua erat una cum patre iusto ac sanctis fratribus ingressurus, [a 3Kb] scelestas artes ac profana commenta diuersorum metallorum laminis, que scilicet aquarum inundatione corrumpi non possent, et durissimis lapidibus insculpsit. Que, diluuio peracto, eadem qua celauerat curiositate perquirens, sacrilegiorum ac perpetue nequitie seminarium transmisit in posteros. Hac itaque ratione illa opinio uulgi, qua credunt angelos uel maleficia uel diuersas artes hominibus tradidisse, in ueritate completa est. [b 1Kb] De illis ergo, quemadmodum diximus, filiis Seth et filiabus Cain, nequiores filii procreati sunt, qui fuerunt robustissimi  uenatores, uiolentissimi ac truculentissimi uiri, qui pro enormitate corporum uel crudelitatis ac malitie, gigantes nuncupati sunt . Hi namque finitimos populari ac rapinas inter homines exercere primi ceperunt, preda potius exigentes uitam suam, quam sudore operis sui ac labore contenti; et quorum usque adeo scelera supercreuerant, ut nisi  mundatione diluuii alias mundus expiari non posset. Ita ergo filiis Seth libidinis instigatione transgressis illud mandatum quod ab exordio mundi huius naturali instinctu diutissime fuerat custoditum, necesse fuit per litteram legis postea reparari: Filiam tuam non dabis filio eius uxorem, nec de filiabus eorum accipies filio tuo, qui seducent corda uestra, ut discedatis a Deo uestro, et sequamini deos earum, ac seruiatis eis .



CAPUT XXII Obiectio quemadmodum generi Seth cum filiabus Cain profana commixtio ante interdictum legis potuerit imputari.

Germanus: Merito potuisset illis ex hac presumptione  coniugii crimen transgressionis ascribi, si data fuisset illis ista preceptio; at cum seiunctionis istius obseruantia necdum aliqua fuisset constitutione prefixa, quemadmodum illis permixtio generis ad noxam debuit imputari, que nullo fuerat interdicta mandato? [c 2Kb] Lex enim non preterita solet crimina, sed futura damnare.



CAPUT XXIII. Responsio quod naturali lege ab initio homines iudicio seu pene fuerunt obnoxii.


Serenus: [a 1Kb] Deus hominem creans, omnem naturaliter ei scientiam legis inseruit, que si fuisset ab homine secundum propositum Domini, ut ceperat, custodita, non utique necessarium fuisset aliam dari, que per litteram postea promulgata est. Erat enim superfluum extrinsecus offerri remedium, quod adhuc intrinsecus uigebat insertum. Sed [b 2Kb] quia hec, ut diximus, penitus corrupta iam fuerat libertate usuque peccandi, uelut huius exactor et executor  ac uindex, et, ut ipsis Scripture uerbis eloquar, adiutrix apposita est Mosaice legis seuera districtio, ut uel metu pene presentis non penitus bonum scientie naturalis exstingueretur, secundum prophete sententiam dicentis, [c 23Kb] Legem dedit in adiutorium , [d 2Kb] que etiam secundum Apostolum pedagogus uelut paruulis data fuisse describitur, erudiens scilicet eos atque custodiens, ne ab illa disciplina, in qua naturaliter fuerant instituti, quadam obliuione discederent . Nam quia sit hominis omnis scientia legis ab initio creationis infusa, hinc manifeste probatur quod [e 4Kb] mandata legis absque  littere lectione ante legem, immo ante diluuium, omnes sanctos obseruasse cognoscimus. Quemadmodum enim scire potuit Abel , nec dum lege mandante, quod offerre Deo de primitiuis ouium suarum et de adipe ipsarum sacrificium debuisset, nisi per insitam sibi legem naturaliter fuisset edoctus? Quemadmodum Ne , quod mundum uel quod immundum esset animal discreuisset, nondum hec legali distinguente mandato, [a 3Kb] nisi scientia naturali fuisset instructus? Unde Enoch  didicit ambulare cum Deo, nullam [b 1Kb] legis illuminationem ab aliquo consecutus? Ubi Sem et Iaphet legerant, Turpitudinem patris tui non reuelabis , ut incedentes retrorsum, patris uerenda uelarent ? Unde monitus Abraham  spoliis hostium que sibi offerebantur, ne retributionem laboris sui consequeretur, abstinuit ; uel decimas sacerdoti Melchisedec, que Mosaica lege precipiuntur, exsoluit ? Unde idem ipse Abraham, unde Lot , transeuntibus ac peregrinis humanitatis iura et ablutionem pedum, necdum euangelico coruscante mandato, suppliciter obtulerunt? [c 1Kb] Unde Iob tantam deuotionem  fidei, tantam castimonie puritatem, tantam humilitatis, mansuetudinis, misericordie, humanitatis scientiam consecutus est, quantam nunc ne ab illis quidem qui Euangelia memoriter tenent uidemus impleri? [d 2Kb] Quem sanctorum legimus ante legem ullum legis uiolasse mandatum? Quis illorum non custodiuit: Audi, Isrel, Dominus Deus tuus Dominus [Lips. in marg. Deus] unus est ? Quis non impleuit illorum: Non facies tibi sculptile, neque ullam similitudinem eorum que in celo sunt, siue que in terra, uel eorum que sunt in aquis sub terra? Quis eorum non obseruauit: Honora patrem tuum et matrem tuam; uel illa que in Decalogo subsequuntur: Non occides, non adulterabis, non facies furtum: non falsum testimonium dices, non concupisces uxorem proximi tui , aliaque his multo maiora, quibus non solum legis, sed etiam Euangelii preuenere mandata?



CAPUT XXIu. Quod iuste puniti sunt hi qui ante diluuium peccauerunt.

Ita ergo intelligimus ab initio Deum omnia creasse perfecta, nec fuisse quod ordinationi eius principali uelut improuide et imperfecte necesse esset adiungi,  uel quod ei addi post hec oporteret, si in illo statu ac dispositione, qua ab ipso creata sunt uniuersa, mansissent. Et idcirco in eos qui ante legem, immo ante diluuium, peccauerunt, iusto iudicio Deum animaduertisse probabimus, quia [a 1Kb] transgressi naturalem legem, sine ulla meruerunt excusatione puniri. [b 1Kb] Nec in illorum incidemus blasphemias calumniamque, qui ignorantes hanc rationem derogant Deo ueteris Testamenti, ac detrahentes nostre fidei subsannantesque respondent: [c 2Kb] Quid ergo placuit Deo nostro, ut post tot annorum millia legem uoluerit promulgare, tanta secula passus sine lege transire? Quod si postea melius aliquid adinuenit, apparet eum in primordio mundi inferiora uel deteriora sapuisse, et post hec uelut experimentis edoctum, cepisse  rectiora prospicere, ac principales ordinationes suas in melius emendare. Quod immense prescientie [Lips. in marg. sapientie] Dei penitus conuenire non poterit, nec sine ingenti blasphemia hec de ipso ab  heretica insania proferuntur, dicente Ecclesiaste: [d 1Kb] Cognoui quoniam omnia que fecit Deus ab initio, ipsa erunt in eternum. Super illa non est quod addatur, et ab illis non est quod auferatur . Et idcirco, [e 1Kb] Iustis non est lex posita, iniustis autem et non subditis, impiis et peccatoribus, sceleratis et contaminatis . Illi namque habentes naturalis atque insite legis sanam atque integram disciplinam, nequaquam lege hac extrinsecus adhibita litterisque descripta, queque in adiutorium illi naturali data est, indigebant. Ex quibus apertissima ratione colligitur, nec legem istam prescriptam litteris ab initio dari debuisse, erat enim hoc superfluum fieri stante adhuc naturali lege nec ad integrum uiolata; nec euangelicam perfectionem tradi  ante legis potuisse custodiam. Non enim poterant audire: Qui te percusserit in dexteram maxillam tuam, prebe illi et alteram , [f 3Kb] qui contenti non  erant talionis equalitate iniurias proprias ulcisci, sed lethales calces ac telorum uulnera pro alapa leuissima rependebant, et pro uno dente percutientium animas expetebant. Sed nec dici poterat illis: Diligite inimicos uestros , in quibus magnus fructus et utilitas ducebatur, ut amicos suos diligerent, declinarent uero ab inimicis, et solo ab eis odio desinerent, nec opprimere illos et interficere festinarent.



CAPUT XXu. Quomodo intelligendum sit quod in Euangelio dicitur de diabolo, quia mendax est, et pater eius

Illud uero quod uos de diabolo mouerat, [a 1Kb] quia mendax est, et pater eius, quod uidelicet tam ipse quam pater suus mendax pronuntiari uideatur a Domino , satis absurdum est hoc uel leuiter  opinari. Ut enim paulo ante diximus, spiritus spiritum non generat, sicut nec animam quidem potest anima procreare, licet concretionem carnis non dubitemus humano semine coalescere, ita de utraque substantia, id est, carnis et anime, que cui ascribatur auctori, Apostolo manifestius distinguente. Deinde patres, inquit, carnis nostre habuimus eruditores, et reuerebamur, non multo magis subiiciemur patri spirituum et uiuemus ? Quid hac diuisione clarius potuit definire, ut carnis quidem nostre patres homines pronuntiaret, [b 1Kb] animarum uero Deum solum esse patrem constanter exprimeret? Quamquam et in ipsa corporis huius concretione [c 1Kb] ministerium tantummodo homini sit ascribendum, summa uero conditionis Deo omnium  creatori, dicente Dauid: Manus tue fecerunt me et plasmauerunt me . Et beatus Iob, Nonne  sicut lac, inquit, mulsisti me, et coagulasti me ut caseum, ossibus et neruis inseruisti me ? Et Dominus ad Ieremiam: Priusquam te formarem in utero, noui te . Ecclesiastes uero utriusque substantie naturam atque originem, examinatione ortus atque initii, ex quo uidelicet unaqueque processit, et consideratione finis ad quem unaqueque contendit, satis euidenter ac proprie colligens, pariterque de corporis huius atque anime separatione disputans, ita disserit: Priusquam conuertatur puluis in terram sicut fuit, et spiritus reuertatur ad Deum qui dedit eum . Quid apertius potuit dicere, quam ut materiam carnis, quam puluerem nominauit, quia de hominis semine sumit exordium, eiusque uidetur ministerio seminari, uelut e  terra sumptam, iterum reuerti pronuntiaret ad terram; spiritum uero, qui non per commixtionem sexus utriusque procreatur, sed specialiter a Deo solo tribuitur, ad auctorem suum redire signat? Quod etiam [d 2Kb] per illam Dei insufflationem, qua Adam primitus animauit , euidenter exprimitur. Itaque his testimoniis manifeste colligimus, patrem spirituum neminem dici posse nisi Deum solum, qui eos ex nichilo, cum uoluerit, facit; homines uero carnis nostre patres tantummodo nominari. Itaque et diabolus secundum hoc quod uel spiritus uel angelus bonus creatus est, patrem neminem habuit nisi Deum conditorem suum. Qui cum superbia fuisset elatus, et dixisset in corde suo, Ascendam super altitudinem nubium, ero similis  Altissimo , factus est mendax, et in ueritate non stetit, sed de proprio nequitie thesauro  mendacium proferens, non solum mendax, sed etiam pater ipsius mendacii factus est , quo deitatem homini repromittens ac dicens, Eritis sicut dii , in ueritate non stetit, sed ab initio factus est homicida, uel Adam in conditionem mortalitatis inducens, uel Abel instigatione sua per manum fratris interimens. Sed iam disputationem nostram duarum ferme noctium lucubratione confectam subsequens aurora concludit, ac de profundissimo questionum pelago cymbam collationis huius ad tutissimum silentii portum compendium nostre rusticitatis attraxit. In quo quidem profundo quanto nos interius flatus diuini Spiritus introduxit, tanto diffusior precedens oculorum aciem semper aperietur immensitas, ac, secundum sententiam Salomonis,  longius fiet a nobis magis quam erat; et alta profunditas, quis inueniet eam ? Quamobrem  Dominum deprecemur, ut in nobis, uel timor eius, uel caritas, que cadere nescit, immobilis perseueret, que nos et sapientes in hominibus faciat, et a diaboli telis protegat semper illesos. His etenim custodibus impossibile est quempiam laqueos mortis incurrere; inter perfectos autem et imperfectos ista distantia est, quod in illis quidem fixa et  maturior caritas tenacius perseuerans firmius [Lips. in marg. stabilius] eos custodit, ac facilius facit in sanctitate durare; in his uero uelut infirmius collata, ac facilius refrigescens, citius compellit eos peccatorum laqueis ac sepius implicari. Quibus auditis, ita nos collationis huius sermo inflammauit, ut cum maiore mentis ardore, abeuntes a cella senis quam ante uenientes,  doctrine eius plenitudinem sitiremus.



COLLATIO NONA, Que est prima abbatis Isaac. DE ORATIONE.



CAPUT PRIMUM.


De perpetua orationis atque incessabili iugitate, quod [a 2Kb] in secundo Institutionum libro promissum est, collationes senis huius quem nunc in medium  proferimus, id est, [b 1Kb] abbatis Isaac, Domino fauente, complebunt. Quibus explicatis, et preceptis beatissime memorie pape Castoris, et desiderio uestro, [c 6Kb] o beatissime papa Leonti, et sancte frater  [a 3Kb] Helladi, satisfecisse me credo, uoluminis amplitudine primitus excusata, que studentibus nobis non solum sermone succincto narranda perstringere, sed etiam plurima silentio preterire, in maiorem modum quam disposueramus, extensa est. Premissa namque super diuersis institutis disputatione copiosa, quam nos studio breuitatis resecare maluimus, hec ad extremum B. Isaac intulit uerba.



CAPUT II. uerba abbatis Isaac super orationis qualitate.

Omnis monachi finis cordisque perfectio ad iugem atque indisruptam orationis perseuerantiam tendit, et quantum humane fragilitati conceditur, ad immobilem tranquillitatem mentis ac perpetuam nititur puritatem. Ob quam possidendam omnem tam laborem  corporis quam contritionem spiritus indefesse querimus et iugiter exercemus, et est inter alterutrum reciproca quedam inseparabilisque coniunctio. Nam sicut ad orationis perfectionem omnium  tendit structura uirtutum, ita nisi huius culmine hec omnia fuerint colligata atque compacta, nullo modo firma poterunt uel stabilia perdurare. Quemadmodum enim sine illis acquiri uel consummari non potest hec de qua loquimur perpetua orationis iugisque tranquillitas, ita ne ille quidem uirtutes que hanc prestruunt, absque huius possunt assiduitate compleri, ideo nec recte tractare de orationis affectu [Lips. in marg. effectu], nec ad eius principalem finem, qui uniuersarum uirtutum molitione perficitur, subitanea disputatione poterimus intrare, nisi prius uniuersa que illius obtentu uel abscindenda sunt uel paranda, per ordinem dinumerata fuerint atque discussa, et secundum euangelice parabole disciplinam  ea que ad spiritalis ac sublimissime  illius exstructionem pertinent turris supputata fuerint ac diligenter ante congesta. Que tamen nec proderunt preparata, nec recte superponi sibimet excelsa culmina perfectionis admittent, nisi  [a 2Kb] egesta prius omni repurgatione uitiorum, et effusis succidiis mortuisque ruderibus passionum, uiue  ac solide terre pectoris nostri, immo illi euangelice petre superiecta fuerint simplicitatis et humilitatis firmissima fundamenta, quibus hec turris spiritalium uirtutum molitionibus exstruenda et immobiliter ualeat stabiliri, et ad summa celorum fastigia confidentia proprie firmitatis attolli. Fundamentis etenim talibus innitentem, quamuis passionum imbres largissimi profundantur, quamuis ei persecutionum uiolenti torrentes instar arietis illidantur, quamuis irruat et incumbat aduersariorum spirituum seua tempestas, non solum ruina non diruet, sed nec ipsa aliquatenus uexabit impulsio.



CAPUT III. Quemadmodum paretur pura et sincera oratio.

 Et idcirco ut eo feruore ac puritate, qua debet, emitti possit oratio, hec sunt omnimodis obseruanda. Primum sollicitudo rerum carnalium generaliter abscindenda est; deinde nullius negotii causeue non solum cura, sed ne memoria quidem penitus admittenda, detractationes, uaniloquia seu multiloquia, scurrilitates quoque similiter amputanda, ire pre omnibus siue tristitie perturbatio funditus eruenda, concupiscentie carnalis ac philargyrie noxius fomes radicitus euellendus, et ita his ac similibus uitiis extrusis penitus et abscissis, que hominum quoque possunt patere conspectibus, talique, ut diximus, repurgii emundatione premissa, que simplicitatis et innocentie puritate perficitur, iacienda sunt primum profunde humilitatis  inconcussa fundamenta, que scilicet turrim intraturam celos ualeant sustinere: deinde superponenda uirtutum spiritalium exstructio, et ab omni discursu atque euagatione lubrica animus inhibendus, ut ita paulatim ad contemplationem Dei ac spiritalis intuitus incipiat sublimari. [b 1Kb] Quidquid enim ante orationis horam anima nostra conceperit, necesse est ut orantibus nobis per ingestionem recordationis occurrat. Quamobrem quales orantes uolumus inueniri, tales nos ante orationis tempus preparare debemus. Ex precedenti enim statu mens in supplicatione  formatur, eorumdemque actuum procumbentibus nobis ad pacem, uerborum quoque uel sensuum ante oculos imago preludens, aut irasci nos secundum precedentem qualitatem faciet, aut tristari, aut concupiscentias causasue preteritas retractare; aut risu fatuo, quod etiam pudet dicere, cuiusquam surrilis dicti uel facti titillatione pulsari, aut ad priores faciet uolitare discursus. Et idcirco quidquid orantibus nobis nolumus ut irrepat, ante orationem de abditis nostri pectoris extrudere festinemus, ut illud Apostoli possimus implere: [c 1Kb] Sine intermissione orate : Et, In omni loco leuantes puras manus sine ira et disceptatione . Alias namque mandatum istud perficere non ualebimus, nisi mens nostra ab omni uitiorum purificata  contagio, uirtutibus tantum uelut naturalibus bonis dedita, iugi omnipotentis Dei contemplatione pascatur.



CAPUT Iu. De mobilitate anime, plume uel pennule comparata [Al. comparate].

Etenim [d 1Kb] quantas anime non inepte subtilissime plume seu penne leuissime comparatur, que si humoris cuiuspiam extrinsecus accidentis corruptione uitiata non fuerit uel infusa, mobilitate substantie sue, tenuissimi spiritus adiumento, uelut naturaliter ad sublimia celestiaque sustollitur. Sin uero humoris cuiusquam aspergine uel infusione fuerit pregrauata, non modo in nullos ereos uolatus naturali mobilitate raptabitur, sed etiam ad ima terre concepti humoris pondere deprimetur. Ita mens quoque  nostra, si accedentibus uitiis curisque mundanis aggrauata non fuerit, noxieue libidinis humore corrupta, uelut naturali puritatis sue beneficio subleuata, leuissimo spiritalis meditationis afflatu sublimabitur ad superna, et humilia deserens atque terrena, ad celestia et inuisibilia transferetur. Unde proprie satis preceptis Dominicis admonemur: uidete nequando grauentur corda uestra in crapula et ebrietate et curis secularibus . Et idcirco si uolumus orationes nostras non solum celos sed etiam que super celos sunt penetrare, curemus mentem ab omnibus  terrenis uitiis expurgatam cunctisque mundatam fecibus passionum ad sublimitatem perducere naturalem, ut ita ad Deum oratio eius nullo uitiorum pondere pregrauata conscendat.



CAPUT u. De causis quibus mens nostra aggrauatur.

Notandum tamen quibus ex causis grauari mentem Dominus designauerit. Non enim adulteria, non fornicationes, non homicidia, non blasphemias, non rapinas, que mortalia esse et damnabilia nullus ignorat, sed crapulam posuit et ebrietatem, et curas siue sollicitudines seculares . Que in tantum nemo hominum mundi huius cauet aut damnabilia iudicat, ut etiam nonnulli, quod pudet dicere, semetipsos monachos nuncupantes iisdem ipsis distentionibus  uelut innoxiis et utilibus implicentur. [a 1Kb] Que tria licet secundum litteram perpetrata aggrauent animam, atque a Deo separent ac deprimant ad terrena, est tamen eorum facilis declinatio, et maxime nobis qui tam longa remotione ab omni seculi huius conuersatione disiungimur, et istis uisibilibus curis atque ebrietatibus et crapulis penitus nulla occasione miscemur. uerum est alia quoque crapula et ebrietas spiritalis difficilius euitanda, cura quoque ac sollicitudo secularis, que nos etiam post omnium facultatum nostrarum perfectam renuntiationem et uini epularumque continentiam cunctarum, et quidem in solitudine constitutos frequenter inuoluit, de quibus  propheta: [b 30Kb] Expergiscimini, inquit, qui estis ebrii, et non a uino . Alius quoque: Obstupescite et admiramini, fluctuate et uacillate, inebriamini, et non a uino; mouemini, et non ab ebrietate . Cuius ebrietatis et crapule uinum consequenter necesse est ut secundum prophetam furor draconum sit. Ipsumque uinum de qua radice procedat aduerte. Ex uinea enim Sodomorum uitis eorum, et sarmentum eorum ex Gomorrha. uis etiam fructum uitis istius atque sarmenti germen agnoscere? Uua eorum uua fellis, botrus amaritudinis in ipsis . Que omnia, nisi fuerimus cunctis uitiis expurgati, et ab omnium passionum crapula sobrii, absque ebrietate uini epularumque omnium affluentia, erit cor nostrum ebrietate et crapula magis noxia pregrauatum. Nam  quia seculares cure etiam in nos, qui nullis actibus mundi istius admiscemur, cadere nonnumquam possint, manifesta ratione monstratur secundum regulam seniorum, qui quidquid necessitatem uictus quotidiani et ineuitabilem usum carnis excedit, ad secularem definierunt curam et sollicitudinem pertinere; ut, uerbi gratia, si cum possit operatio unius solidi necessitatem nostri corporis expedire, ad duorum uel trium solidorum acquisitionem nosmetipsos propensiore uelimus opere ac labore distendere; et [c 3Kb] cum duarum uelamen sufficiat tunicarum, ad usum scilicet noctis ac diei, [d 1Kb] domini trium uel quatuor fieri procuremus; cumque unius siue duarum habitatio  sufficiat cellarum, ambitione seculari atque amplitudine delectati, quatuor seu quinque cellas, et has easdem exquisiti ornatus et capaciores quam usus desiderat, exstruamus, [a 1Kb] passionem libidinis mundialis in quibus possumus preferentes.



CAPUT uI. De uisione cuiusdam senis, quam super fratris inquieta operatione prospexit.

Quod non sine instinctu demonum fieri manifestissima nos experimenta docuerunt. Nam quidam probatissimus seniorum cum transiret iuxta cellam fratris cuiusdam, hac animi, quam diximus, egritudine laborantis, utpote qui in exstruendis reparandisque superfluis inquietus quotidianis distentionibus desudaret; et eminus conspexisset eum graui malleo  saxum durissimum conterentem, uidissetque [b 1Kb] Aethiopem quemdam astantem illi, et una cum eodem ictus mallei iunctis consertisque manibus illidentem eumque ad operis illius instantiam ignitis facibus instigantem, diutissime substitit, uel impressionem dirissimi demonis, uel fraudem tante illusionis admirans. Cum enim nimia lassitudine fatigatus frater, requiescere iamque finem operi uoluisset imponere, instigatione spiritus illius animatus iterum resumere malleum, nec desinere ab intentione cepti operis urgebatur, ita ut iisdem eius incitamentis infatigabiliter sustentatus tanti laboris non sentiret iniuriam. Tandem igitur senex tam dira demonis ludificatione permotus, ad cellam fratris diuertit, salutansque eum, Quid, inquit, est, frater, istud opus quod agis?  At ille: Laboramus, ait, contra istud durissimum saxum, uixque illud potuimus aliquando conterere. Ad hec senex: Bene dixisti, uix potuimus; non enim  solus eras, cum illud cederes, sed fuit alius tecum, quem non uidisti, qui tibi in hoc opere non tam adiutor quam uiolentissimus impulsor astabat. Et idcirco morbum ambitus secularis nostris mentibus [c 4Kb] non inesse, non utique eorum tantum negotiorum abstinentia comprobabit, que, etiamsi uelimus, expetere uel explere non possumus; neque illarum rerum despectus, quas si affectauerimus, tam apud spirituales uiros quam apud seculi homines notabiles prima fronte reddemur; sed cum etiam illa que nostre suppetunt potestati, et honestate quadam uidentur obnubi, rigida mentis districtione respuimus. Et reuera non minus hec que parua uidentur et minima, queque ab his qui nostre professionis sunt, cernimus indifferenter admitti, pro qualitate sua aggrauant  mentem, quam illa maiora que secundum suum statum secularium sensus inebriare consueuerunt, non sinentes Al. nec sinunt], deposita fece terrena, ad Deum in quo semper defixa esse debet intentio, monachum respirare, cui ab illo summo bono uel parua separatio, mors presens ac perniciosissimus interitus est credendus. Cumque mens tali fuerit tranquillitate fundata, uel ab omnium carnalium passionum nexibus absoluta, et illi uni summoque bono tenacissima adheserit cordis intentio, Apostolicum illud implebit, Sine intermissione orate . Et, In omni loco leuantes puras manus, sine ira et disceptatione . Hac enim puritate, si dici potest, sensu mentis absorpto ac de terreno situ ad spiritalem atque angelicam similitudinem  reformato, quidquid in se receperit, quidquid tractauerit, quidquid egerit, purissima ac sincerissima erit oratio.



CAPUT uII. Utrum maioris difficultatis sit custodire cogitationes bonas, quam parare?


Germanus: Utinam simili modo atque [a 1Kb] eadem facilitate qua semina spiritalium cogitationum plerumque concipimus, etiam perpetuitatem earum possidere possemus. Cum enim fuerint siue per memoriam Scripturarum, seu per recordationem spiritalium quorumque actuum, uel certe per intuitum Sacramentorum celestium nostro corde concepte, insensibili quadam fuga lapse quantocius euanescunt. Cumque alias quaslibet occasiones spiritalium sensuum mens nostra repererit, rursus aliis irrepentibus, ipse quoque que apprehense fuerant, lubrica uolubilitate diffugiunt, ita ut nullam constantiam  sui retinens animus, nec potestate propria sanctarum cogitationum possidens firmitatem, etiam tunc cum eas uidetur utcumque retinere, fortuito illas, et non de industria, concepisse credatur. Quomodo enim ortus earum nostro arbitrio putabitur ascribendus, quarum perseuerantia non consistit in nobis? Sed ne forte sub huius questionis indagine a cepto narrationis ordine longius euagantes expositionem propositam super orationis statu diutius retardemus, suo hanc tempori reseruantes, de qualitate orationis instantissime quesumus informari, presertim cum nullo tempore nos ab ea cessare beatus Apostolus moneat dicens: Sine intermissione orate . Et ideo primum de qualitate eius desideramus institui, id est, qualis debeat emitti  semper oratio; deinde qualiter hanc eamdem, quecumque est, possidere uel exercere sine intermissione possimus. Non enim parua cordis intentione eam perfici posse, et experientia quotidiana, et prosecutio tue sanctitatis ostendit, qui finem monachi ac totius perfectionis culmen in orationis consummatione consistere definisti.



CAPUT uIII. Responsio de diuersis orationum qualitatibus.

Isaac: Uniuersas orationum species absque ingenti  cordis contritione atque animi puritate, et illuminatione sancti Spiritus, arbitror comprehendi non posse. Tot enim sunt quot in anima una, imo in cunctis animabus, status queunt qualitatesque generari. Et ideo licet sciamus nos pro hebetudine cordis nostri uniuersas orationum species non posse perspicere, tamen in quantum mediocritas experientie nostre assequi preualuerit, digerere eas utcumque tentabimus. [b 1Kb] Secundum mensuram namque puritatis in qua mens unaqueque proficit, et qualitatem status in quo uel ex accidentibus inclinatur, uel per suam renouatur industriam, ipsa quoque momentis singulis reformatur, et idcirco uniformes orationes emitti semper a nemine posse certissimum est. Aliter enim quisque supplicat cum alacer est,  aliter cum tristitie seu desperationis pondere pregrauatur, aliter cum spiritalibus successibus uiget, aliter cum impugnationum mole deprimitur, aliter cum ueniam peccatorum, aliter cum acquisitionem gratie seu cuiuslibet uirtutis exposcit, uel certe exstinctionem cuiuslibet uitii deprecatur, aliter cum consideratione gehenne ac futuri iudicii timore compungitur, aliter cum spe futurorum bonorum desiderioque inflammatur, aliter cum in necessitatibus ac periculis, aliter cum in securitate ac tranquillitate uersatur, aliter cum sacramentorum celestium reuelationibus illustratur, aliter cum sterilitate uirtutum ac sensuum ariditate constringitur.



CAPUT IX. De quadripartita orationum specie.

 Et idcirco his super orationum qualitate digestis, licet non quantum exposcit materie magnitudo, sed quantum uel temporis admittit angustia, uel certe capere tenuitas ingenii nostri, et cordis preualet hebetudo, maior nobis nunc imminet difficultas, ut ipsas sigillatim orationum species exponamus, quas Apostolus quadripartita ratione distinxit, ita dicens: Deprecor itaque primo omnium fieri obsecrationes, orationes, postulationes, gratiarum actiones . Que [c 31Kb] non inaniter ab Apostolo ita fuisse diuisa  minime dubitandum est. Et primitus indagandum quid obsecratione, quid oratione, quid postulatione, quid gratiarum actione signetur: deinde perquirendum utrum he quatuor species ab orante sint pariter assumende, id est, ut omnes simul in unaquaque supplicatione iungantur; an uicissim sigillatimque sint offerende, ut puta nunc quidem obsecrationes, nunc uero orationes, nunc autem postulationes seu gratiarum actiones oporteat promi; an certe alius quidem obsecrationes, alius gratiarum actiones Deo debeat exhibere, secundum mensuram, scilicet etatis sue, in qua unaqueque mens per intentionis proficit industriam.



CAPUT X. De ordine specierum orationis.


Et idcirco primum proprietates ipse sunt nominum uerborumque tractande, ac discutiendum quid inter orationem et obsecrationem ac postulationem intersit. Deinde similiter perscrutandum [a 1Kb] utrum sigillatim sint, an pariter exhibende. Tertio indagandum utrum etiam ipse ordo qui ita est Apostoli auctoritate dispositus aliquid amplius instruat auditorem, an simpliciter accipienda sit ista distinctio, et indifferenter putanda sit ab illo taliter fuisse digesta, quod mihi satis uidetur absurdum. Non enim credendum est aliquid transitorie ac sine ratione Spiritum  sanctum per Apostolum protulisse. Et idcirco eodem quo cepimus ordine, prout Dominus donauerit, singula retractemus.



CAPUT XI. De obsecratione.

Deprecor itaque primo omnium fieri obsecrationes . [a 1Kb] Obsecratio est imploratio seu petitio pro peccatis, qua uel pro presentibus uel preteritis admissis suis unusquisque compunctus ueniam deprecatur.



CAPUT XII. De oratione.

Orationes sunt quibus aliquid offerimus seu uouemus Deo, [b 228Kb] quod Grece dicitur , id est uotum. Nam ubi dicitur in Greco  , in Latino legitur: uota mea Domino reddam , quod secundum proprietatem uerbi ita exprimi potest: orationes meas Domino reddam. Illud quod legimus in Ecclesiaste, Si uoueris uotum Deo, ne moram feceris reddere illud , in Greco simpliciter scribitur , id est, [c 6Kb] Si oraueris orationem Domino, ne moram feceris reddere illam. Quod ita ab unoquoque nostrum implebitur. Oramus, cum renuntiantes huic mundo spondemus nos mortificatos cunctis actibus et conuersationi mundane, tota cordis intentione Domino seruituros. Oramus cum promittimus, seculari honore contempto ac terrenis opibus spretis, in omni contritione cordis ac paupertate spiritus nos Domino cohesuros. Oramus cum pollicemur  nos purissimam corporis castitatem seu immobilem patientiam exhibituros esse perpetuo, uel cum de corde nostro radices ire siue tristitie mortem operantis uouemus funditus eruendas, que cum desidia resoluti atque ad antiqua uitia recurrentes, minime fecerimus, erimus orationum nostrarum ac uotorum rei, diceturque nobis: Melius est non uouere, quam uouere, et non reddere . Quod secundum Grecum dici potest: [a 1Kb] Melius est non orare, quam orare et non reddere.



CAPUT XIII. De postulatione.

[b 10Kb] Tertio loco ponuntur postulationes, quas pro aliis quoque, dum sumus in feruore spiritus constituti, solemus emittere; uel pro caris scilicet nostris,  uel pro totius mundi pace poscentes, et, ut ipsius Apostoli uerbis eloquar, cum pro omnibus hominibus, pro regibus et omnibus qui in sublimitate sunt , supplicamus.



CAPUT XIu. De gratiarum actione.

[c 19Kb] Quarto deinde loco gratiarum actiones ponuntur, quas mens, uel cum preterita Dei recolit beneficia, uel cum presentia contemplatur, seu cum in futurum que et quanta preparauerit Deus his qui diligunt eum prospicit, per ineffabiles excessus Deo refert. Qua etiam intentione nonnumquam preces ulteriores emitti solent, dum illa que reposita sunt in futuro sanctorum premia purissimis oculis intuendo,  ineffabiles Deo gratias cum immenso gaudio spiritus noster instigatur effundere.



CAPUT Xu. Utrum quatuor orationum species simul et omnibus, an sigillatim et uicissim unicuique sint necessarie.

Ex quibus quatuor speciebus licet nonnumquam soleant occasiones [d 1Kb] supplicationum pinguium generari, nam et de obsecrationis specie, que de compunctione nascitur peccatorum, et de orationis statu, que de fiducia oblationum et consummatione uotorum pro conscientie profluit puritate, et de postulatione, que de caritatis ardore procedit, et de gratiarum actione, que beneficiorum Dei et magnitudinis ac pietatis eius consideratione generatur, feruentissimas  sepissime nouimus preces ignitasque prodire, ita ut constet omnes has quas prediximus species, omnibus utiles ac necessarias inueniri, ut in uno eodemque uiro nunc quidem obsecrationum, nunc autem orationum, nunc postulationum, puras ac feruentissimas supplicationes uariatus emittat affectus; tamen prima ad incipientes uidetur peculiarius pertinere, qui adhuc uitiorum suorum aculeis ac memoria remordentur, secunda ad illos qui in profectu iam spirituali appetituque uirtutum quadam mentis sublimitate consistunt, tertia ad eos qui perfectionem uotorum suorum operibus adimplentes intercedere pro aliis quoque consideratione fragilitatis eorum et caritatis studio prouocantur, quarta ad illos qui iam penali conscientie spina de cordibus  euulsa securi iam munificentias Domini ac miserationes, quas uel in preterito tribuit, uel in presenti largitur, uel preparat in futuro, mente purissima tractantes, ad illam ignitam, et que ore hominum nec comprehendi nec exprimi potest, orationem [Al. exstasim] feruentissimo corde raptantur. Nonnumquam tamen mens que in illum uerum puritatis proficit affectum, atque in eo iam ceperit radicari, solet hec omnia simul pariterque concipiens, atque in modum cuiusdam incomprehensibilis ac rapacissime flamme cuncta peruolitans ineffabiles ad Deum preces purissimi uigoris effundere, quas ipse Spiritus interpellans gemitibus inenarrabilibus, ignorantibus nobis, emittit ad Deum, tanta scilicet illius hore momento concipiens, et ineffabiliter in supplicatione  profundens, quanta non dicam ore percurrere, sed ne ipsa quidem mente ualeat alio tempore recordari. Et quod in qualibet mensura quis positus, nonnumquam puras intentasque preces inuenitur emittere, quia et de illo primo et humili ordine qui est super recordatione futuri iudicii, is qui adhuc sub terroris pena ac metu examinis constitutus est, ita ad horam compungitur, ut non minore spiritus alacritate de obsecrationis pinguedine repleatur, quam ille qui per puritatem cordis sui munificentias Dei perlustrans atque percurrens, ineffabili gaudio letitiaque resoluitur; incipit enim secundum sententiam Domini plus diligere, quia sibimet ampliora cognoscit indulta.



CAPUT XuI Gradatim ad has orationum species contendendum esse.


Tamen expetende sunt nobis per profectum uite consummationemque uirtutum ille potius supplicationum species, que uel de contemplatione futurorum bonorum, uel de caritatis ardore funduntur; seu certe, ut humilius et secundum incipientium mensuram loquar, pro acquisitione quarumcumque uirtutum seu uitii cuiuslibet exstinctione generantur. Aliter enim ad illa sublimiora que prediximus supplicationum genera peruenire nullatenus poterimus, nisi per ordinem postulationum istarum sensim mens nostra fuerit gradatimque prouecta.



CAPUT XuII. Christum hisce quatuor supplicationum generibus usum fuisse.


Has quatuor supplicationum species ita etiam Dominus exemplo suo nobis [a 1Kb] initiare dignatus est, ut in hoc quoque impleret illud quod de ipso dicitur: Que cepit iehsu facere et docere . Nam obsecrationis genus assumit cum dicit: Pater, si possibile est, transeat a me calix iste . uel illud quod ex persona eius cantatur in Psalmis: Deus, Deus meus, respice in me, quare me dereliquisti ? aliaque his similia. Oratio est, cum dicit: Ego te clarificaui super terram, opus consummaui quod dedisti mihi ut facerem . Siue illud: Et pro eis sanctifico meipsum, ut sint et ipsi sanctificati in ueritate . Postulatio est, cum dicit: Pater, quos dedisti mihi, uolo ut ibi ego sum, et ipsi  sint mecum, ut uideant gloriam meam quam dedisti mihi . uel certe cum dicit: Pater, ignosce eis, non enim sciunt quid faciunt . Gratiarum actio est cum dicit: Confiteor tibi, Domine, Pater celi  et terre, quia abscondisti hec a sapientibus et prudentibus, et reuelasti ea paruulis: ita Pater, quia sic fuit placitum ante te . uel certe cum dicit: Pater, gratias ago tibi quoniam audisti me, ego autem sciebam quia semper me audis . Que tamen quatuor supplicationum genera licet sigillatim ac diuerso tempore, secundum illum quem comprehendimus modum, idem Dominus noster distinxerit offerenda, tamen etiam simul ea in supplicatione perfecta comprehendi posse identidem suis ostendit exemplis, per illam scilicet orationem quam ad finem Euangelii secundum Ioannem legimus eum copiosissime profudisse. Ex cuius textu quia longum est uniuersa percurrere, diligens inquisitor hec ita esse lectionis ipsius serie poterit edoceri. Quem sensum  Apostolus quoque in Epistola ad Philippenses has quatuor supplicationum species aliquantum immutato ponens ordine, euidenter expressit, ostenditque debere eas nonnumquam sub ardore unius supplicationis offerri, ita dicens: [b 24Kb] Sed in omni oratione et obsecratione, cum gratiarum actione petitiones uestre innotescant apud Deum : per quod uoluit nos in hoc specialius erudire, quod et in oratione et obsecratione gratiarum actio debeat cum postulatione misceri.



CAPUT XuIII. De oratione Dominica

Hec itaque supplicationum genera sublimior adhuc status ac precelsior subsequitur, qui contemplatione Dei solius et caritatis ardore formatur, per quam  mens in illius dilectionem resoluta atque reiecta familiarissime Deo, uelut patri proprio, peculiari pietate colloquitur. Quem statum debere nos diligenter expetere, [c 5Kb] formula Dominice orationis instituit,  dicens, Pater noster , qua uniuersitatis Deum ac Dominum Patrem esse uoce propria confitentes; de conditione seruili [a 1Kb] in adoptionem filiorum nos profitemur ascitos: adiicientes deinde, qui es in celis , ut commemorationem uite presentis qua in hac degimus terra, uelut peregrinam, atque a nostro Patre nos longissime separantem toto horrore uitantes, ad illam potius regionem in qua Patrem nostrum commorari fatemur, summo desiderio properemus, nichilque admittamus eiusmodi quod indignos nos hac nostra professione ac nobilitate tante adoptionis efficiens, et hereditate paterna uelut degeneres priuet, et iram nos faciat iustitie eius ac seueritatis incurrere. In quem filiorum ordinem gradumque prouecti, illa continua que est  in bonis filiis pietate flagrabimus, ut iam non pro nostris utilitatibus, sed pro nostri Patris gloria totum  impendamus affectum, dicentes ei, Sanctificetur nomen tuum , nostrum desiderium, nostrum gaudium, gloriam nostri Patris esse testantes, imitatores effecti illius qui dixit, Qui a semetipso loquitur, gloriam propriam querit; qui autem querit gloriam eius qui misit illum, hic uerax est, et iniustitia in eo non est . Denique uas electionis hoc repletus affectu, etiam [b 3Kb] anathema fieri optat a Christo, dummodo ei familia multiplex acquiratur, et ad gloriam sui Patris salus totius Isrelitice plebis accrescat. Securus enim optat interire pro Christo, qui nouit neminem mori posse pro uita . Et iterum, Gaudemus, inquit, quando nos infirmi sumus, uos autem potentes estis . Et quid mirum, si uas electionis pro Christi gloria et fratrum suorum  conuersione, gentisque priuilegio anathema fieri optat a Christo, [c 2Kb] cum Micheas quoque propheta  uellet se mendacem fieri, et ab inspiratione sancti Spiritus alienum, dummodo plagas illas et captiuitatis exitia que sua uaticinatione predixerat, plebs Iudaice nationis euadat: Utinam, inquiens, non essem uir habens spiritum, et mendacium potius loquerer . Ut pretermittamus illum legislatoris affectum, qui cum fratribus suis etiam perituris non renuit interire, dicens: Obsecro, Domine, peccauit populus iste peccatum magnum; aut dimitte eis hanc noxam, aut si non facis, dele me de libro tuo quem scripsisti . [a 2Kb] Potest autem congrue satis illud quod dicitur, sanctificetur nomen tuum, etiam taliter accipi: Sanctificatio Dei nostra perfectio est. Itaque dicentes ei, Sanctificetur nomen tuum, aliis uerbis hoc dicimus: Tales nos facito, Pater, ut sanctificationem  tuam uel intelligere quanta sit, uel capere mereamur, uel certe, ut in nostra conuersatione spiritali sanctus appareas. Quod tunc efficaciter impletur in nobis, quando uident homines opera nostra bona, et glorificant Patrem nostrum qui in celis est .



CAPUT XIX. De eo quod dicit, Adueniat regnum tuum.

[b 1Kb] Secunda petitio mentis purissime aduenire iam iamque regnum sui Patris exoptat, [c 2Kb] uel illud scilicet  quo quotidie Christus regnat in sanctis, quod ita fit cum diaboli imperio per exstinctionem fetentium uitiorum de nostris cordibus pulso, Deus in nobis per uirtutum bonam fragrantiam ceperit dominari, et deuicta fornicatione castitas, superato furore tranquillitas, calcata superbia humilitas, in nostra mente regnauerit: uel certe illud quod prestituto tempore omnibus est perfectis ac Dei filiis generaliter repromissum, in quo eis dicetur a Christo, uenite, benedicti Patris mei, possidete paratum uobis regnum a constitutione mundi , intentis illuc quodammodo obtutibus ac defixis desideriis exspectans dicensque ad eum: ueniat regnum tuum. Nouit enim testimonio conscientie sue, cum apparuerit, mox eius se futurum esse consortem. Hec enim  dicere uel optare criminosorum nullus audebit, quia nec uidere tribunal iudicis uolet, quisquis sub aduentu eius non palmam nec premia suis meritis, sed penam nouit protinus repensandam.



CAPUT XX. De eo quod dicit: Fiat uoluntas tua.

Tertia [d 1Kb] supplicatio filiorum est, Fiat uoluntas tua, sicut in celo et in terra. Non potest esse iam maior oratio, quam optare ut terrena mereantur celestibus cequari. Nam quid est aliud dicere, fiat uoluntas  tua sicut in celo et in terra, quam ut sint homines similes angelis; et sicut uoluntas Dei ab illis impletur in celo, ita etiam hi qui in terra sunt, non suam, sed eius uniuersam faciant uoluntatem? Hoc quoque nemo ex affectu dicere preualebit, nisi is solus qui Deum credit omnia que uidentur uel aduersa uel prospera pro nostris utilitatibus dispensare, magisque eum pro suorum salute et commodis prouidum atque sollicitum, quam nos ipsos esse pro nobis. uel certe aliter accipiendum: uoluntas Dei salus omnium est, secundum illam beati Pauli sententiam, Qui omnes homines uult saluos fieri, et ad  agnitionem ueritatis uenire . De qua etiam uoluntate Isaias propheta ex persona Dei Patris, Et [a 3Kb] omnis, inquit, uoluntas mea fiet . Dicentes ergo ei: Fiat uoluntas tua sicut in celo et in terra, hoc eum aliis oramus uerbis, ut sicut hi qui in celo sunt, ita omnes qui in terra consistunt, tua, Pater, agnitione saluentur.



CAPUT XXI. De pane supersubstantiali, siue quotidiano.

Deinde [b 92Kb] panem nostrum , id est, supersubstantialem da nobis hodie . Quod alius euangelista quotidianum dixit . Illam nobilitatis  ac substantie eius significat qualitatem, qua scilicet super omnes substantias sit, atque omnes creaturas sublimitas magnificentie eius ac sanctificationis excedat: hanc uero proprietatem usus ipsius atque utilitas expressit. Nam cum dicit quotidianum, ostendit quod sine ipso nullo die spiritalem uitam capere ualeamus. Cum dicit, [a 3Kb] hodie, ostendit eum quotidie esse sumendum, et hesternam prebitionem eius non sufficere, nisi nobis hodie quoque similiter fuerit attributus; omnique nos tempore hanc orationem debere profundere, indigentia eius quotidiana commonet, quia non est dies quo non opus sit nobis huius esu ac perceptione cor interioris nostri hominis confirmare. Licet istud quod dicitur, [b 1Kb] hodie, et ad presentem uitam possit intelligi,  id est, dum in hoc seculo commoramur, presta nobis hunc panem. Nouimus enim eum his qui meruerint a te et in futuro esse prestandum, sed rogamus ut eum nobis hodie largiaris; quia nisi eum  percipere quis in hac uita meruerit, in illa eius particeps esse non poterit.



CAPUT XXII. De eo quod dicit, Dimitte nobis debitu nostra.

Et dimitte nobis [c 16Kb] debita nostra sicut et nos dimittimus debitoribus nostris. O ineffabilis Dei clementia, que non solum nobis orationis tradidit formam, et acceptabilem sibi morum nostrorum instituit disciplinam, ac per necessitatem tradite formule qua se precepit a nobis semper orari, ire pariter et tristitie euellit radices, sed etiam occasionem rogantibus tribuit, eisque reserat uiam qua clemens ac pium erga se prouocent Dei iudicium promulgari; et quodammodo potestatem tribuit, qua iudicis nostri possimus  sententiam temperare; ad ueniam delictorum nostrorum, exemplo eum nostre remissionis arctantes, dum dicimus ei, et dimitte nobis sicut et nos dimittimus. Itaque [d 2Kb] securus huius orationis fiducia de  suis admissis ueniam postulabit, quisquis remissus erga suos dumtaxat, non erga Domini sui exstiterit debitores. Solemus etenim nonnulli, quod est deterius, erga illa quidem que admittuntur ad iniuriam Dei, quamuis magnorum sint criminum, placidos nos et clementissimos exhibere; erga nostrarum uero uel paruissimarum offensionum debita exactores immites atque inexorabiles inueniri. [a 1Kb] Quisquis igitur in se delinquenti fratri non ex corde dimiserit, non indulgentiam, sed condemnationem deprecatione hac sibimet impetrabit, suaque professione semetipsum poscit dirius iudicari, dicens, Remitte mihi sicut et ego remisi. Quod cum illi secundum suam petitionem fuerit repensatum, quid aliud subsequetur quam ut, exemplo suo, implacabili ira et irremissa sententia  puniatur? Ideoque si clementer uolumus iudicari, nos quoque erga illos qui in nos deliquerunt oportet esse clementes. [b 2Kb] Tantum enim remittetur nobis, quantum nos remiserimus eis qui nobis quacumque malignitate nocuerunt. Quod formidantes nonnulli,  cum in ecclesia hec oratio ab uniuersa plebe concinitur, [c 1Kb] hunc locum taciti pretermittunt, ne scilicet semetipsos obligare potius quam excusare sua professione uideantur, non intelligentes quod frustra cauillationes has iudici omnium pretendere moliantur, qui quemadmodum iudicaturus sit supplicibus suis uoluit demonstrare. Dum enim erga nos non uult immitis atque inexorabilis inueniri, formam sui iudicii designauit, ut quemadmodum nos ab illo iudicari cupimus, ita nostros fratres si quid in nobis deliquerint iudicemus, quia iudicium sine misericordia fiet ei qui non fecerit misericordiam .



CAPUT XXIII. De eo quod dicit: Et ne nos inducas in tentationem.

Deinde sequitur, [d 13Kb] Et ne nos inducas in tentationem.  De quo non minima nascitur questio. Si enim oramus ne permittamur tentari, et unde erit in nobis uirtus constantie comprobanda, secundum illam sententiam: Omnis uir qui non est tentatus, non est probatus ? Et iterum: Beatus uir qui suffert  tentationem . Non ergo hoc sonat, ne inducas nos in tentationem, id est, ut non permittas nos aliquando tentari, sed ne permittas in tentatione positos superari. Tentatus est enim Iob, sed non est ductus in tentationem. Non enim dedit insipientiam Deo, nec ad illam ad quam trahebatur tentatoris uoluntatem, ore impio blasphemus intrauit. Tentatus est Abraham, tentatus est Ioseph, sed neuter illorum inductus est in tentationem, quia nullus eorum consensum prebuit tentatori. Denique sequitur: [a 11Kb] Sed libera nos a malo, id est, ne permittas nos a diabolo  tentari supra id quod possumus: sed cum tentatione et exitum da, ut sustinere possimus .



CAPUT XXIu. Quod non debeant alia postulari, quam hec tantum, que orationis Dominice modulo continentur.

uidetis ergo qualis nobis ab ipso, qui per illam exorandus est, iudice, orationis sit modulus et forma proposita, in qua nulla diuitiarum petitio, nulla memoria dignitatum, nulla potentatus ac fortitudinis postulatio, nulla corporee sanitatis, seu temporalis uite mentio continetur. [b 6Kb] Nihil enim caducum uult  a se, nichil uile, nichil temporale eternitatum conditor implorari. Itaque magnificentie eius ac munificentie maximam irrogabit iniuriam, quisquis his sempiternis petitionibus pretermissis transitorium aliquid et caducum ab eo maluerit postulare; et offensam potius quam propitiationem iudicis sui, uilitate orationis incurret.



CAPUT XXu. De qualitate sublimioris orationis.

Hec igitur oratio licet omnem uideatur perfectionis plenitudinem continere, utpote [a 1Kb] que ipsius Domini auctoritate uel initiata sit uel statuta, prouehit tamen domesticos suos ad illum precelsiorem quem superius commemorauimus statum, eosque ad illam igneam ac perpaucis cognitam uel expertam, immo   ineffabilem orationem gradu eminentiore perducit, que omnem transcendens humanum sensum, nullo non dicam sono uocis, nec lingue motu, nec ulla uerborum pronuntiatione distinguitur, sed quam mens infusione celestis illius luminis illustrata, non humanis atque angustis designat eloquiis, sed conglobatis sensibus uelut de fonte quodam copiosissimo effundit ubertim, atque  ineffabiliter eructat ad Dominum, tanta promens in illo breuissimo temporis puncto, quanta nec eloqui facile, nec mens percurrere in semetipsam reuersa preualeat. Quem statum Dominus quoque inter illarum supplicationum formulas, quas uel solus in monte sedens , uel tacite fudisse describitur, similiter figurauit, cum in orationis agonia constitutus etiam guttas sanguinis inimitabili intentionis profudit exemplo.



CAPUT XXuI. Orationis spiritum uariis modis ad feruorem excitari.

Quis uero possit diuersitates et causas ipsas atque origines [b 5Kb] compunctionum quantalibet experientia preditus sufficienter exponere, quibus inflammata mens atque succensa ad orationes puras ac feruentissimas  incitatur? Quarum pauca, quantum potuerimus ad presens per illuminationem Domini reminisci, exempli gratia proponemus. Nonnumquam etenim psalmi cuiuscumque uersiculus occasionem orationis ignite decantantibus nobis prebuit, interdum canora fraterne uocis modulatio ad intentam supplicationem stupentium animos excitauit. Nouimus quoque distinctionem grauitatemque psallentis,  etiam adstantibus plurimum contulisse feruoris; nec non exhortatio uiri perfecti, et collatio spiritalis, frequenter ad uberrimas preces iacentium erexit affectum. Scimus etiam fratris, seu cari cuiuslibet interitu non minus nos ad plenam compunctionem fuisse raptatos. Recordatio quoque teporis ac negligentie nostre nonnumquam nobis salutarem spiritus inuexit ardorem. Atque in hunc modum nulli dubium est occasiones innumeras non deesse quibus per Dei gratiam tepor ac somnolentia nostrarum mentium ualeat excitari.



CAPUT XXuII. [a 1Kb] Diuersos esse affectus feruenter orantium.

Quemadmodum uero, uel quibus modis iste ipse compunctiones de intimis anime conclauibus proferantur,  non minoris difficultatis est indagare. Frequenter enim per ineffabile gaudium et alacritatem spiritus saluberrime compunctionis fructus emergit, ita ut etiam in clamores quosdam intolerabilis gaudii immensitate prorumpat, et [b 1Kb] cellam uicini iucunditas cordis, et exsultationis penetret magnitudo. Nonnumquam uero tanto silentio mens intra secretum profunde taciturnitatis absconditur, ut omnem penitus sonum uocis stupor subite illuminationis includat, omnesque sensus attonitus spiritus uel contineat intrinsecus, uel emittat, ac desideria sua gemitibus inenarrabilibus effundat ad  Deum. Interdum uero tanta compunctionis abundantia ac dolore [c 1Kb] suppletur, ut alias eam digerere nisi lacrymarum euaporatione non possit.



CAPUT XXuIII. Interrogatio de eo quod non sit in nostra potestate profusio lacrymarum.

Germanus: Hunc quidem compunctionis affectum, ex parte aliqua, mea quoque exiguitas non ignorat. Frequenter enim recordatione delictorum meorum obortis lacrymis, ita sum hoc ineffabili, ut prefatus es, gaudio, uisitante Domino, uegetatus, ut desperare me illorum ueniam non debere letitie ipsius magnitudo dictaret. Quo statu nichil reor esse sublimius, si reparatio eius nostro subiaceret arbitrio. Nonnumquam  cupiens ad similem me lacrymarum compunctionem totis uiribus excitare, omnesque errores meos atque peccata ante oculos statuens [d 2Kb] ubertatem illam fletuum reuocare non possum, et ita oculi mei in modum cuiusdam durissime silicis predurantur, ut nulla prorsus ex eis humoris gutta distillet: et ideo quantum mihi in lacrymarum profusione congaudeo; tantum doleo quod illam, cum uoluero, recuperare non ualeam.



CAPUT XXIX. Responsio de diuersitate spiritualium lacrymarum.

Isaac: [e 3Kb] Non omnis lacrymarum profusio uno  affectu uel una uirtute depromitur. Aliter enim ille emanat fletus qui peccatorum spina cor nostrum compungente profertur de quo dicitur: Laboraui in gemitu meo, lauabo per singulas noctes lectum meum, lacrymis meis stratum meum rigabo . Et iterum: Deduc quasi torrentem lacrymas per diem et per noctem, et non des requiem tibi, neque taceat pupilla oculi tui . Aliter qui de contemplatione eternorum bonorum et desiderio illius future claritatis exoritur, pro qua etiam uberiores lacrymarum fontes de intolerantia gaudii et alacritatis immensitate prorumpunt, dum sitit anima nostra ad Deum fontem uiuum, dicens, Quando ueniam et apparebo ante conspectum Dei? Fuerunt mihi lacryme mee panes die ac nocte , cum eiulatu quotidie et  lamentatione proclamans, Heu mihi quoniam incolatus meus prolongatus est, et multum incola fuit anima mea . Aliter profluunt lacryme que absque ulla quidem talium criminum conscientia, sed tamen de metu gehenne et horribilis illius iudicii recordatione procedunt, cuius terrore propheta percussus orat ad Deum: Non intres, inquiens, in iudicium cum seruo tuo, quia non iustificabitur in conspectu tuo omnis uiuens . Est etiam aliud lacrymarum genus, quod non pro sua conscientia, sed pro aliena duritia peccatisque generatur, quo Samuel Saulem , quo illam quoque ciuitatem Ierusalem uel in preteritis Ieremias , uel in Euangelio Dominus  fleuisse  describitur, ita dicens: Quis dabit capiti meo aquam, et oculis meis fontem lacrymarum, et plorabo in die et in nocte interfectos filie populi mei ? uel certe quales ille sunt lacryme de quibus in psalmo centesimo primo canitur, Quia cinerem sicut panem manducaui, et poculum meum cum fletu miscebam. Quas certum est non illo affectu promi quo in sexto psalmo ex persona penitentis emergunt , sed pro anxietatibus uite huius atque angustiis et erumnis, quibus iusti in hoc mundo positi deprimuntur. Quod etiam psalmi ipsius non solum textus, sed etiam titulus euidenter ostendit , qui ex persona pauperis illius de quo in Euangelio dicitur, Beati pauperes spiritu, quoniam ipsorum est regnum celorum  , ita describitur: [a 2Kb] Oratio pauperis cum anxiatus fuerit, et coram Deo effuderit precem suam. [b 3Kb] Ab his ergo lacrymis multum distant ille que obdurato corde de siccis oculis exprimuntur, quas licet non penitus infructuosas esse credamus, bono enim proposito earum attentatur emissio, ab his presertim qui necdum, uel ad scientiam peruenire perfectam, uel pristinorum seu presentium uitiorum potuerunt ad purum labe mundari.



CAPUT XXX. Quod elici non debeant lacryme quando non spontanee proferuntur.

Ab his tamen qui in affectum iam transiere uirtutum, [c 2Kb] nequaquam debet hoc modo extorqueri profusio  lacrymarum, nec exterioris hominis magnopere affectandi sunt fletus, qui etiamsi fuerint utcumque producti, numquam pertingere ad illam spontanearum lacrymarum poterunt ubertatem. Magis enim supplicantis animum suis conatibus distrahentes humiliabunt, atque ad ima demergent, et ab illa celesti sublimitate deponent, in qua attonita mens orantis indeclinabiliter debet esse defixa, eamque compellent precum suarum intentione laxata erga steriles et coactitias lacrymarum guttulas egrotare.



CAPUT XXXI. Sententia abbatis Antonii super orationis statu.

Et ut orationis uere percipiatis affectum, non meam uobis, sed [a 2Kb] beati Antonii sententiam proferam; quem ita nonnumquam in oratione nouimus perstitisse,  ut eodem in excessu mentis frequenter orante, cum solis ortus cepisset infundi, audierimus eum in feruore spiritus proclamantem: Quid me impedis, sol, qui ad hoc iam oriris, ut me ab huius  ueri luminis abstrahas claritate? Cuius etiam hec quoque est super orationis fine celestis et plusquam humana sententia: Non est, inquit, [b 1Kb] perfecta oratio in qua se monachus, uel hoc ipsum quod orat, intelligit. Et ut nos quoque secundum mensuram tenuitatis nostre huic admirande sententie superadiicere aliquid audeamus, orationis que exauditur a Domino, in quantum experti sumus, indicia proferemus.



CAPUT XXXII. De exauditionis indicio.

Cum orantes nos nulla interpellauerit hesitatio, et fiduciam petitionis nostre quadam desperatione deiecerit; si obtinuisse nos in ipsa orationis effusione quod poscimus senserimus, [c 3Kb] non ambigamus preces  nostras ad Deum efficaciter penetrasse. Tantum enim quis exaudiri atque obtinere merebitur, quantum uel inspici se a Deo uel Deum crediderit posse prestare. [d 2Kb] Irretractabilis namque est Domini nostri  illa sententia, Quecumque orantes petitis, credite quia accipietis, et uenient uobis .



CAPUT XXXIII. Obiectio quod predicte exauditionis fiducia tantum sanctis conuenire uideatur.

Germanus: Hanc exauditionis fiduciam nimirum de conscientie puritate credimus emanare. Ceterum nos, quorum cor adhuc peccatorum spina compungit, quemadmodum eam habere possumus, nullis patrocinantibus meritis quibus exaudiendas orationes nostras fiducialiter presumamus?



CAPUT XXXIu. Responsio de diuersis exauditionum causis.

Isaac: [a 4Kb] Diuersas exauditionum causas esse secundum animarum diuersum ac uarium statum euangelica  siue prophetica testantur eloquia. Habes enim in duorum consensione fructum exauditionis Dominica uoce signatum, secundum illud: Si duo ex uobis consenserint super terram, de omni re quamcumque petierint, fiet illis a Patre meo, qui in celis est . Habes aliam in fidei plenitudine que grano sinapis comparatur. Si enim, inquit, habueritis fidem sicut granum sinapis, dicetis monti huic: Transi hinc, et transibit, et nichil impossibile erit uobis . Habes in assiduitate orationum,  quam propter indefessam petitionum perseuerantiam importunitatem sermo Dominicus nominauit. Amen, amen dico uobis, quia si non propter amicitiam, uel propter importunitatem eius surget et dabit ei quantum opus habuerit . Habes in eleemosynarum fructu: Include, inquit, eleemosynam in corde pauperis, et ipsa orabit pro te in tempore tribulationis . Habes in emendatione uite et operibus misericordie, secundum illud: Dissolue colligationes impietatis, solue fasciculos deprimentes . Et post pauca, quibus infructuosi ieiunii sterilitas castigatur: Tunc, inquit, inuocabis, et Dominus exaudiet te; et clamabis, et dicet: Ecce adsum . Nonnumquam sane exaudiri etiam tribulationum nimietas facit, secundum illud: Ad  Dominum, cum tribularer, clamaui, et exaudiuit me . Et iterum: Ne afflixeritis aduenam; quia si clamauerit, exaudiam eum, quia misericors sum . uidetis ergo quot modis obtineatur exauditionis gratia, ut nullus ad impetranda ea que salutaria sunt et eterna, conscientie sue desperatione frangatur. Ut enim miseriarum nostrarum contemplatione concedam, nos omnibus illis, quas supra memorauimus, penitus destitutos esse uirtutibus, et nec illam nos habere laudabilem duorum  consensionem, nec illam fidem grano sinapis comparatam, nec illa opera pietatis que propheta describit; num uel importunitatem que omni uolenti suppeditat, habere non possumus? Per quam etiam solam daturum se Dominus quidquid oratus fuerit repromittit. Et idcirco absque hesitationis infidelitate precibus insistendum est; obtenturosque nos earum iugitate cuncta que secundum Deum poposcerimus, minime dubitandum. Hortatur enim nos Dominus uolens ea que sunt eterna celestiaque prestare, ut eum importunitate nostra quodammodo coarctemus, qui importunos nos non modo non despicit nec refutat, sed etiam inuitat et laudat; eisque prestiturum se quidquid perseueranter sperauerint, benignissime pollicetur dicens, Petite et  accipietis, querite et inuenietis, pulsate et aperietur uobis. Omnis enim qui petit accipit, et qui querit inuenit, et pulsanti aperietur . Et iterum: Omnia quecumque  petieritis in oratione credentes, accipietis et nichil impossibile erit uobis . Et idcirco si cuncte nos exauditionum quas prediximus cause omnino deficiunt, saltem animet nos importunitatis instantia, que absque ulla uel meriti uel laboris difficultate in cuiuscumque uolentis sita est potestate. Pro certo autem non exaudiendum se supplicans quisque non dubitet, cum se dubitauerit exaudiri. Quod autem infatigabiliter Domino supplicandum sit, etiam illo beati [a 1Kb] Danielis docemur exemplo, quod exauditus a prima die qua cepit orare, post primam et uicesimam diem consequitur sue petitionis effectum . Unde non debemus nos quoque a cepta orationum nostrarum intentione cessare, [b 1Kb] si nos exaudiri tardius senserimus,  ne forte aut exauditionis gratia dispensatione Domini uti iter differatur; [c 5Kb] aut angelus diuinum  ad nos beneficium delaturus, [a 3Kb] a facie Omnipotentis egressus resistente diabolo remoretur, quem certum est transmissum muneris desiderium ingerere non posse, si nos a proposite petitionis intentione cessasse repererit. Quod etiam supradicto prophete proculdubio accidere potuisset, nisi uirtute incomparabili in primum atque uicesimum diem orationum suarum perseuerantiam protelasset. Ab huius igitur fidei confidentia nulla penitus desperatione frangamur, cum orationem nostram nos obtinuisse minime senserimus, nec hesitemus super Domini sponsione dicentis: Omnia quecumque petieritis in oratione credentes, accipietis . Retractare namque nos conuenit illam beati Ioannis euangeliste sententiam, qua ambiguitas  huius questionis euidenter absoluitur: Hec est, inquit, fiducia quam habemus ad Deum, quia quidquid petierimus secundum uoluntatem eius, audit nos . Ergo super his tantum plenam nos et indubitabilem iussit exauditionis habere fiduciam, que non nostris commodis nec solatiis temporalibus, sed Domini congruunt uoluntati. Quod etiam in oratione Dominica admiscere precipimur dicentes: Fiat uoluntas tua , scilicet, non nostra. Si enim et illud Apostoli recordemur, quoniam quid oremus secundum quod oportet, nescimus , intelligimus nonnumquam saluti nostre contraria postulare, et commodissime nobis ab eo qui utilitates nostras rectius quam nos ac ueracius intuetur, ea que poscimus denegari. Quod illi  quoque magistro gentium accidisse non dubium est, cum oraret auferri a se angelum Satane qui utiliter  ad colaphizandum eum appositus fuerat Domini uoluntate, dicens: Propter quod ter Dominum rogaui, ut discederet a me, et dixit mihi: Sufficit tibi gratia mea; nam uirtus in infirmitate perficitur . Quem sensum etiam [b 1Kb] Dominus orans ex persona hominis assumpti, ut formam quoque orandi nobis, quemadmodum et cetera, suo preberet exemplo, ita cum oraret expressit: Pater, si possibile est, transeat a me calix iste: uerumtamen non sicut ego uolo, sed sicut tu , [c 1Kb] cum utique eius a Patris uoluntate non discreparet uoluntas. uenerat enim saluare quod perierat , et dare animam suam redemptionem pro multis , de qua ipse dicit: Nemo tollit animam meam a me, sed ego pono eam a meipso. Potestatem habeo  ponendi eam, et potestatem habeo iterum sumendi eam . Ex cuius persona super unitate uoluntatis sue quam cum Patre iugiter possidebat, per beatum quoque Dauid in Psalmo tricesimo nono ita cantatur: Ut facerem uoluntatem tuam, Deus meus, uolui. Nam et sic de Patre legimus: Sic enim Deus dilexit mundum, ut unigenitum Filium suum daret . Et de Filio nichilominus inuenimus, Qui dedit semetipsum pro peccatis nostris . Et quemadmodum de illo refertur: Qui etiam proprio Filio suo non pepercit, sed pro nobis omnibus tradidit eum : ita de isto narratur, Oblatus est quia ipse uoluit . Et ita Patris et Filii uoluntas una per omnia designatur, ut etiam in ipso resurrectionis Dominice sacramento operatio non dissona  fuisse doceatur. Nam sicut resurrectionem corporis eius Patrem operatum beatus Apostolus predicat  dicens: Et Deum Patrem qui suscitauit eum a mortuis , ita Filius suscitaturum se templum sui corporis protestatur, Soluite, inquiens, templum hoc, et ego in tribus diebus suscitabo illud . Et idcirco his que prediximus exemplis Dominicis eruditi, cunctas obsecrationes nostras simili nos quoque debemus oratione concludere, et hanc uocem cunctis petitionibus nostris semper adiungere,  uerumtamen non sicut ego uolo, sed sicut tu . Satis uero constat illum trine orationis numerum qui solet in congregationibus fratrum ad concludendam synaxim celebrari, eum qui intento animo [a 2Kb] non supplicat, obseruare non posse.



CAPUT XXXu. De oratione intra cubiculum et clauso ostio facienda.

Ante omnia sane [b 8Kb] illud euangelicum preceptum  diligentius obseruandum est, ut intrantes in cubiculum nostrum clauso ostio nostro oremus Patrem nostrum , quod a nobis ita implebitur. Intra nostrum cubiculum supplicamus, cum ab omnium cogitationum siue sollicitudinum strepitu cor nostrum penitus amouentes, secreto quodam modo ac familiariter preces nostras Domino referamus. Clauso oramus ostio, cum strictis labiis nostris omnique silentio supplicamus, non uocum, sed cordium scrutatori. In abscondito oramus, quando corde tantum, et intenta mente petitiones nostras soli pendimus Deo, ita ut ne ipse quidem aduerse ualeant potestates genus nostre petitionis agnoscere. Propter quod cum summo est orandum silentio, non solum ne fratres astantes nostris susurris uel clamoribus  auocemus, et orantium sensibus obstrepamus; sed ut ipsos quoque inimicos nostros, qui orantibus nobis maxime insidiantur, lateat nostre petitionis intentio. Ita enim preceptum illud implebimus: [a 1Kb] Ab ea que dormit in sinu tuo, custodi claustra oris tui .



CAPUT XXXuI. De utilitate breuis et tacite orationis.

Ob quod [b 1Kb] frequenter quidem, sed breuiter est orandum, ne immorantibus nobis, inserere aliquid nostro cordi insidiator possit inimicus. Istud namque  est sacrificium uerum, quia sacrificium Deo spiritus contribulatus . Hec salutaris oblatio, ista sunt pura libamina, istud sacrificium iustitie , istud sacrificium laudis , he sunt uere ac pingues hostie, ista sunt holocaustomata medullata , que contritis et humiliatis cordibus offeruntur; queque hac qua diximus disciplina et intentione spiritus exhibentes, efficaci poterimus uirtute cantare: Dirigatur oratio mea sicut incensum in conspectu tuo, eleuatio manuum mearum sacrificium uespertinum . Quod etiam nos opportuna commonet deuotione persoluere hore ipsius ac noctis aduentus: de quo quidem licet pro tenuitatis nostre mensura multa prolata uideantur, diuque sit protracta collatio, pro sublimitate  tamen ac difficultate materie paucis admodum credimus disputatum. His sanctis sermonibus stupefacti potius quam repleti, [c 1Kb] uespertina synaxi celebrata, sopore paululum membra laxauimus, primoque diluculo supplices de pleniore tractatu iterum reuersuri, ad nostra discessimus, tam de preceptorum acquisitione, quam de promissorum securitate gaudentes. Excellentiam siquidem orationis nobis tantummodo premonstratam, ordinem uero atque uirtutem, qua etiam perpetuitas eius, uel acquirenda est, uel tenenda, necdum nos integre percepisse illis disputationibus senseramus.



COLLATIO DECIMA, Que est secunda abbatis Issaac, DE OATIONE.



CAPUT PRIMUM.


Inter hec anachoretarum instituta sublimia, que utcumque donante Deo, licet imperito digesta sunt  stylo, quiddam nos interserere atque contexere, quod uelut [a 2Kb] pulchro corpori neuum quemdam uideatur apponere, narrationis ipsius ordo compellit:  quamquam non dubitem ex hoc ipso non minimam instructionem super omnipotentis Dei, que in Genesi legitur , imagine, quibusque simplicioribus conferendam, presertim cum tanti dogmatis causa uertatur, ut ignoratio eius sine ingenti blasphemia et catholice fidei detrimento, esse [a 1Kb] non possit.



CAPUT II. De consuetudine celebrandi Paschatis in Aegypto.


[b 2Kb] Intra Aegypti regionem [c 3Kb] mos iste antiqua traditione seruatur, ut peracto [d 21Kb] Epiphaniorum die  , epistole pontificis Alexandrini per uniuersas dirigantur Aegypti Ecclesias, quibus initium Quadragesime et dies Pasche non solum per ciuitates omnes, sed etiam per uniuersa monasteria designentur. Secundum hunc igitur morem post dies admodum paucos quam superior cum abbate Isaac fuerat agitata collatio, [a 2Kb] Theophili predicte urbis episcopi solemnes epistole commearunt, quibus cum denuntiatione paschali contra ineptam quoque [b 3Kb] Anthropomorphitarum heresim  longa disputatione disseruit, eamque copioso sermone destruxit. Quod tanta est amaritudine ab uniuerso propemodum genere monachorum, qui per totam prouinciam Aegypti morabantur, pro simplicitatis errore susceptum, ut econtrario [c 14Kb] memoratum pontificem uelut heresi grauissima deprauatum, pars maxima seniorum ab uniuerso fraternitatis corpore decerneret detestandum, quod scilicet impugnare Scripture sancte sententiam uideretur, negans omnipotentem Deum humane figure compositione formatum, cum ad eius imaginem creatum Adam Scriptura manifestissime testaretur . Denique et ab his qui erant in eremo Scythi commorantes, quique perfectione ac scientia omnibus qui erant in  Aegypti monasteriis preeminebant, ita est hec epistola refutata, ut preter abbatem [a 1Kb] Paphnutium nostre congregationis presbyterum, nullus eam ceterorum presbyterorum qui in eadem eremo aliis tribus Ecclesiis presidebant, nec legi quidem, aut recitari in suis conuentibus prorsus admitterent.



CAPUT III. Serapion in Anthropomorphitarum heresim lapsus.

Inter hos ergo qui hoc detinebantur errore, fuit antiquissime [b 1Kb] districtionis atque in actuali disciplina per omnia consummatus, nomine [c 1Kb] Serapion, cuius imperitia super predicti dogmatis opinione tantum preiudicabat cunctis ueram tenentibus fidem, quantum ipse uel uite merito uel antiquitate temporis omnes fere monachos anteibat. Cumque hic sancti  presbyteri Paphnutii multis adhortationibus ad tramitem recte fidei non posset adduci, eo quod nouella ei hec persuasio nec ab anterioribus aliquando comperta uel tradita uideretur, accidit ut quidam diaconus summe scientie uir nomine [d 1Kb] Photinus, desiderio uidendi fratres qui in eremo eadem commanebant, de Cappadocie partibus adueniret. Quem beatus Paphnutius summa gratulatione suscipiens, ad confirmationem fidei que fuerat predicti pontificis litteris comprehensa, producens in medium, coram cunctis fratribus sciscitatur, quemadmodum illud quod in Genesi dicitur, Faciamus hominem ad imaginem et similitudinem nostram , catholice totius Orientis interpretarentur Ecclesie. Cumque ille non secundum humilem littere sonum, sed  spiritaliter imaginem Dei ac similitudinem tradi ab uniuersis Ecclesiarum principibus explanaret, idque copioso sermone ac plurimis Scripturarum testimoniis approbaret, nec posse in illam immensam et incomprehensibilem atque inuisibilem maiestatem aliquid huiusmodi cadere quod humana compositione ualeat ac similitudine circumscribi, quippe que incorporea et incomposita simplexque natura sit, queque sicut oculis deprehendi, ita mente non ualeat estimari; tandem senex, multis ac ualidissimis doctissimi uiri assertionibus motus, ad fidem catholice traditionis attractus est. Cumque super hoc eius assensu infinita uel abbatem Paphnutium uel nos omnes letitia repleuisset, quod scilicet uirum tante antiquitatis tantisque uirtutibus consummatum,  imperitia sola et simplicitate rusticitatis errantem,  nequaquam usque ad finem deuiare Dominus a tramite recte fidei permisisset, et pro gratiarum actione surgentes preces Domino pariter funderemus, ita est in oratione senex mente confusus, eo quod [e 24Kb] illam Anthropomorphitarum imaginem Deitatis, quam proponere sibi in oratione consueuerat, aboleri de suo corde sentiret, ut in amarissimos fletus crebrosque singultus repente prorumpens, in terramque prostratus, cum eiulatu ualidissimo proclamaret, Heu me miserum! tulerunt a me Deum meum, et quem nunc teneam non habeo, uel quem adorem aut interpellem iam nescio. Super qua re ualde permoti, nec non etiam preterite collationis uirtute adhuc in nostris cordibus insidente, ad abbatem Isaac rediuimus, quem cominus intuentes his  sermonibus adorsi sumus.



CAPUT Iu. De reditu ad abbatem Isaac, et discussione erroris quem senex predictus incurrit.

Licet nos eius rei que nuper oborta est nouitas, et preterite collationis que super orationis statu digesta est, desiderium recurrere ad tuam beatitudinem postpositis omnibus inuitaret, adiecit tamen aliquid huic cupiditati etiam abbatis Serapionis tam grauis error, nequissimorum  demonum calliditate conceptus. Non enim parua desperatione deiicimur, considerantes eum labores tantos, quos per quinquaginta annos in hac eremo laudabiliter exegit, ignorantie huius uitio non solum penitus perdidisse, sed etiam perpetue mortis incurrisse  discrimen. Unde ergo, uel cur ei hic tam grauis error irrepserit, primum desideramus agnoscere; deinde quesumus edoceri quemadmodum ad illam orationis qualitatem, de qua pridem non solum copiose, sed etiam magnifice disputasti, peruenire possimus. In hoc enim profecit in nobis admirabilis illa collatio, ut stuporem tantummodo mentis incuteret, non quemadmodum eam perficere uel apprehendere ualeremus, ostenderet.



CAPUT u. Responsio de origine hereseos superius comprehense.

Isaac: Non est mirandum hominem simplicissimum, et de substantia ac natura diuinitatis numquam penitus eruditum, rusticitatis uitio et consuetudine erroris antiqui usque nunc detineri, uel decipi  potuisse, et, ut ita dicam uerius, in errore pristino  perdurare, qui non recenti, sicut putatis, demonum illusione, sed ignoratione pristine gentilitatis infertur, dum [a 1Kb] secundum consuetudinem erroris illius quo demones hominum figura compositos excolebant, nunc quoque illam incomprehensibilem atque ineffabilem ueri numinis maiestatem sub circumscriptione alicuius imaginis estimant adorandam; nichil se retinere uel habere credentes, si propositam non habuerint imaginem quamdam, quam in supplicatione positi iugiter interpellent, eamque circumferant mente, ac pre oculis teneant semper affixam. Super quorum hoc errore competenter dirigitur illa sententia: Et mutauerunt gloriam incorruptibilis Dei [b 16Kb] in similitudinem imaginis hominis corruptibilis . Ieremias quoque: Populus, inquit, meus  mutauit gloriam suam in idolum . Qui error licet origine hac qua diximus quorumdam sensibus sit inolitus, nichilominus tamen in illorum quoque animis qui numquam gentili superstitione polluti sunt, sub colore testimonii huius quo dicitur: Faciamus hominem ad imaginem et similitudinem nostram , imperitia seu rusticitate faciente, contractus est, ita ut etiam [c 2Kb] heresis, que dicitur Anthropomorphitarum, sub occasione detestande huius interpretationis emerserit, que immensam illam ac simplicem diuinitatis substantiam lineamentis  nostris et humana figuratione compositam pertinaci peruersitate contendit; quam tamen, si quis fuerit catholicis dogmatibus institutus, ut gentilem blasphemiam detestabitur, et ita ad illam orationis purissimam perueniet qualitatem, que non solum nullam diuinitatis effigiem, nec lineamenta corporea  in sua supplicatione miscebit, sed nec ullam quidem in se memoriam dicti cuiusdam uel facti speciem seu formam cuiuslibet characteris admittet.



CAPUT uI. Quibus ex causis uni cuique nostrum aut humilis Christus iehsu aut glorificatus appareat.

Secundum mensuram namque puritatis sue, sicut  superiore collatione prefatus sum , unaqueque mens in oratione sua uel erigitur uel formatur; tantum scilicet a terrenarum ac materialium rerum contemplatione discedens, quantum eam status sue prouexerit puritatis, feceritque [d 10Kb] Iesum uel humilem adhuc, uel carneum, uel glorificatum in maiestatis sue gloria uenientem, internis obtutibus anime peruideri. Non enim poterunt Iesum intueri uenientem in regno suo, quia adhuc sub illa quodammodo Iudaica infirmitate detenti, non queunt dicere cum Apostolo: Et si cognouimus [e 1Kb]  secundum carnem Christum; sed nunc iam non nouimus . Sed illi soli purissimis oculis diuinitatem ipsius speculantur, qui de humilibus ac terrenis operibus et cogitationibus ascendentes cum illo secedunt in excelso solitudinis monte, qui liber ab omnium terrenarum cogitationum ac perturbationum tumultu, et a cunctorum uitiorum permixtione secretus, fide purissima ac uirtutum eminentia sublimatus, gloriam uultus eius ac claritatis eius reuelat imaginem his qui merentur eum mundis anime obtutibus intueri. Ceterum uidetur iehsu etiam ab his qui in ciuitatibus et castellis ac uiculis commorantur, id est, qui in actuali conuersatione sunt atque in operibus constituti; sed non in illa claritate qua illis apparuit qui cum ipso possunt in  predicto uirtutum monte conscendere, id est, Petro, Iacobo et Ioanni . Ita enim in solitudine et Mosi apparuit , et Elie locutus est . Quod uolens noster Dominus confirmare ac perfecte nobis relinquere puritatis exempla, et quidem cum ipse fons inuiolabilis sanctitatis ad obtinendam puritatem secessionis adiutorio ac solitudinis beneficio extrinsecus non egeret , secessit tamen solus in montem orare , per hoc scilicet nos instruens sue secessionis exemplo, ut si interpellare nos quoque uoluerimus Deum puro et integro cordis affectu, ab omni inquietudine  et confusione turbarum similiter secedamus, ut in hoc corpore commorantes ad similitudinem quamdam illius beatitudinis que in futuro repromittitur sanctis, uel ex parte aliqua nos aptare possimus, sitque nobis omnia et in omnibus Deus .



CAPUT uII. In quo finis et consummatio nostrarum orationum consistat.

Tunc enim perfecte consummabitur in nobis illa nostri Saluatoris oratio, qua pro suis discipulis orauit ad Patrem dicens, Ut dilectio qua dilexisti me, in eis sit, et ipsi in nobis; et iterum, Ut omnes unum sint, sicut tu, Pater, in me et ego in te, ut et ipsi in nobis unum sint ; quando illa Dei perfecta  dilectio, qua prior nos ille dilexit , in nostri quoque transierit cordis affectum, hac Dominica oratione completa quam credimus nullo modo  posse cassari. Quod ita fiet, cum omnis amor, omne desiderium, omne studium, omnis conatus, omnis cogitatio nostra, omne quod uidemus, quod loquimur, quod speramus, Deus erit, illaque unitas, que nunc est Patris cum Filio, et Filii cum Patre, in nostrum fuerit sensum mentesque transfusa, id est, ut quemadmodum nos ille sincera et pura atque indissolubili diligit caritate, nos quoque ei perpetua et inseparabili caritate iungamur, ita scilicet eidem copulati, ut quidquid speramus, quidquid intelligimus, quidquid loquimur, Deus sit; in illum, inquam, peruenientes quem prediximus finem, quem idem Dominus orans in nobis optat impleri, Ut omnes sint unum, sicut nos unum sumus; ego in eis, et tu in me, ut sint et ipsi consummati in unum . Et  iterum: Pater, quos dedisti mihi, uolo ut ubi ego sum et ipsi sint mecum . Hec igitur destinatio solitarii [a 9Kb] , hec debet esse omnis intentio, ut imaginem future beatitudinis in hoc corpore possidere mereatur, et quodammodo [b 1Kb] arrham celestis illius conuersationis et glorie incipiat in hoc uasculo pregustare. Hic, inquam, finis totius perfectionis est, ut eo usque extenuata mens ab omni situ carnali ad spiritalia quotidie sublimetur, donec omnis eius conuersatio, omnis uolutatio cordis, una et iugis efficiatur oratio [c 1Kb] .



CAPUT uIII Interrogatio super eruditione perfectionis per quam possimus ad perpetuam Dei memoriam peruenire.

 Germanus: Maior nobis ad preterite collationis illius admirationem, ob quam huc recurrimus, magnitudo stuporis accrescit. Quantum enim incitamento doctrine huius ad desiderium perfecte beatitudinis inflammamur, tanto maiore desperatione concidimus, ignorantes quemadmodum disciplinam tante sublimitatis expetere uel obtinere possimus. Quapropter que in cella positi diutina meditatione uoluere ceperamus, quia necesse est loquaci forsitan prosecutione proferre, quesumus, ut explicari ea a nobis patienter admittas. Quamquam sciamus beatitudinem tuam nullis offendi solere ineptiis infirmorum, que uel ob hoc sunt in medium proferende, ut que in eis absurda sunt, corrigantur. Quantum itaque opinio nostra sese habet, [d 1Kb] cuiuslibet artis  seu discipline perfectio necesse est ut a quibusdam mollibus incipiens rudimentis, facilioribus primum ac tenerrimis initiis imbuatur, [e 10Kb] ut quodam rationabili  lacte nutrita paulatim educataque succrescat, atque ita ab imis ad summa sensim gradatimque conscendat; quibus cum fuerit planiora principia et quodammodo ianuas arrepte professionis ingressa, ad penetrabiliora quoque perfectionis excelsa fastigia consequenter et absque labore perueniat. Nam quemadmodum pronuntiare puerorum quispiam simplices poterit copulas syllabarum, nisi prius elementorum characteres diligenter agnouerit? uel quomodo legendi peritiam consequetur, qui breues et perangustas descriptiones nominum necdum est idoneus coniugare? Qua autem ratione is qui peritia grammatice discipline minus instructus est, uel rhetoricam facundiam, uel philosophicam scientiam consequetur? Quapropter huic quoque sublimissime discipline  per quam instruimur Deo iugiter inherere, non dubito quedam institutionis esse fundamenta, quibus primum firmissime collocatis, post hec superposita extollantur perfectionis excelsa fastigia. Cuius hec esse principia tenuiter suspicamur, ut primum nouerimus qua meditatione teneatur uel cogitetur Deus. Deinde hanc eamdem, quecumque est, materiam quemadmodum ualeamus immobiliter custodire, quod etiam non ambigimus culmen totius perfectionis existere. Et idcirco quamdam memorie huius materiam qua Deus mente concipiatur, uel perpetuo teneatur, nobis cupimus demonstrari, ut eam pre oculis retentantes cum elapsos nos ab eadem senserimus, habeamus in promptu quo respicientes illico reuertamur, ac resumere illam sine ulla circuitus  mora et inquisitionis difficultate possimus. Euenit namque ut cum de theoriis spiritalibus [a 2Kb] euagati ad nosmetipsos uelut de [b 1Kb] lethali sopore conuertimur, et tamquam expergefacti materiam querimus que  obruta est, qua spiritalem memoriam resuscitare possimus, retardati ipsius inquisitionis mora, priusquam reperiamus eam, a nostro conatu iterum deuoluamur, et antequam spiritalis quidam pariatur intuitus, concepta cordis euanescat intentio. Quam confusionem idcirco nobis accidere satis certum est, quia speciale aliquid pre oculis propositum, uelut formulam quamdam, stabiliter non tenemus, ad quam possit uagus animus post multos anfractus ac discursus uarios reuocari, et post longa naufragia uelut portum quietis intrare. Itaque fit ut hac ignoratione ac difficultate mens iugiter prepedita, errabunda semper et uelut ebria per diuersa iactetur; et ne illud quidem quod casu potius quam industria sibimet occurrerit spiritale, diu ac firmiter teneat,  dum aliud ex alio semper recipiens, sicut introitus eorum atque principia, ita etiam finem discessumque non sentiat.



CAPUT IX. Responsio de efficacia intellectus, qui per experientiam colligitur.

Isaac: Inquisitio uestra tam minuta atque subtilis proxime puritatis presignat indicium. Nec enim de his saltem interrogare, non dicam introspicere atque discernere, quispiam preualebit, nisi quem diligens et efficax mentis industria ac sollicitudo peruigil ad perscrutandam istarum profunditatem prouexerit questionum, castigateque uite iugis intentio per experientiam fecerit actualem attentare puritatis huius limina ianuasque pulsare. Et idcirco quoniam  uideo uos non dicam pro foribus orationis illius uere de qua disserimus astitisse [Al. astare], sed ipsis quodammodo experientie manibus penetralia eius et interiora palpare, et quedam membra iam iamque  contingere, nec me laboraturum credo, ut iam intra aulam quodammodo ipsius oberrantes, in adyta quoque, in quantum Dominus direxerit, introducam, nec uos ad introspicienda hec que demonstranda sunt, ullo difficultatis obstaculo retardandos. Proximus enim cognitioni est, qui quid inquirere debeat, prudenter agnoscit, [a 1Kb] nec a scientia longe est qui cepit intelligere, quid ignoret. Et idcirco non uereor notam proditionis uel leuitatis incurrere, si ea, que in superiore tractatu de perfectione orationis disserens disputationi subtraxeram, propalauero; quorum uirtutem uobis in hoc exercitio ac studio collocatis, etiam sine ministerio nostri sermonis, per Dei gratiam arbitror fuisse reserandam.



CAPUT X. De institutione orationis perpetue.


Quapropter, secundum illam institutionem quam paruulorum eruditioni prudentissime comparastis, qui alias elementorum traditionem primam percipere non possunt, nec eorum uel agnoscere lineas, uel intrepida manu queunt describere characteres, nisi  [b 4Kb] quam primum typis quibusdam et formulis cere diligenter impressis, effigies eorum exprimere contemplatione iugi et quotidiana imitatione consuescant; huius quoque spiritalis theorie tradenda uobis est formula, ad quam semper tenacissime uestrum intuitum defigentes, uel eamdem salubriter uoluere indirupta iugitate discatis, uel sublimiores intuitus scandere illius usu ac meditatione possitis. Hec igitur uobis huius quam queritis discipline atque orationis formula proponitur, quam unusquisque monachus ad iugem Dei memoriam tendens incessabili cordis uolutatione meditari, expulsa omnium cogitationum uarietate, consuescat, quia nec alias eam ullo modo poterit retentare, nisi ab omnibus fuerit corporalibus curis ac sollicitudinibus absolutus.  Que sicut nobis a paucis, qui antiquissimorum patrum residui erant, tradita est, ita a nobis quoque non nisi rarissimis ac uere sitientibus intimatur. Erit itaque ad perpetuam Dei memoriam possidendam, hec inseparabiliter proposita uobis formula pietatis: Deus, in adiutorium meum intende; Domine, ad adiuuandum me festina. [c 6Kb] Hic namque  uersiculus non immerito de toto Scripturarum excerptus est instrumento. Recipit enim omnes affectus quicumque inferri humane possunt nature, et ad omnem statum atque uniuersos incursus proprie satis et competenter aptatur. Habet siquidem aduersus uniuersa discrimina inuocationem Dei, habet humilitatem pie confessionis, habet sollicitudinis ac timoris perpetui uigilantiam, habet considerationem fragilitatis sue, exauditionis fiduciam; confidentiam presentis, semperque astantis presidii. Qui enim iugiter suum inuocat protectorem, certus est eum esse semper presentem. Habet amoris et caritatis ardorem, habet insidiarum contemplationem inimicorumque formidinem, quibus perspiciens semetipsum die noctuque uallatum, confitetur se non  posse sine sui defensoris auxilio liberari. Hic uersiculus omnibus infestatione demonum laborantibus inexpugnabilis murus est, et impenetrabilis lorica, ac munitissimus clypeus. Iste in acedia et anxietate animi collocatos, seu tristitia, uel cogitationibus quibuscumque depressos, salutis remedia desperare non patitur, ostendens illum quem inuocat inspicere iugiter nostra certamina, atque a suis supplicibus non abesse. Iste nos in spiritalibus successibus cordisque letitia constitutos admonet extolli penitus non debere, nec inflari de prospero statu, quem sine protectore Deo retineri non posse testatur, dum non solum eum semper, sed etiam uelociter ut sibi auxilietur, implorat. Iste, inquam, uersiculus  unicuique nostrum in qualibet qualitate degenti necessarius et utilis inuenitur. Nam qui se semper et in omnibus desiderat adiuuari, manifestat quod non tantum in rebus duris ac tristibus, sed etiam in secundis ac letis pari modo Deo egeat adiutore; ut quemadmodum ex illis erui, ita in istis eum faciat immorari, in neutro sciens humanam fragilitatem sine illius opitulatione subsistere. Gastrimargie passione perstringor, cibos quos eremus ignorat inquiro; et in squalida solitudine ingeruntur mihi odores regalium ferculorum, atque ad illorum desideria sentio me inuitissimum trahi; dicendum proinde mihi est: Deus, in adiutorium meum intende; Domine, ad adiuuandum me festina. Anticipare horam statute refectionis instigor, seu modum iuste ac  solite parcitatis retinere cum magno cordis mei dolore contendo; cum gemitu mihi est proclamandum: Deus, in adiutorium meum intende; Domine, ad adiuuandum me festina. Ieiuniis me ob impugnationem carnis districtioribus indigentem stomachi prohibet lassitudo, seu uentris ariditas constrictioque deterret; ut effectus meo desiderio tribuatur, uel certe ut estus carnalis concupiscentie absque temperamento districtioris ieiunii conquiescat, orandum mihi est: Deus, in adiutorium meum intende; Domine, ad adiuuandum me festina. Accedens ad refectionem, hora legitima suggerente, perceptionem panis exhorreo, atque ab omni esu naturalis necessitatis excludor; cum eiulatu proclamandum est mihi: Deus, in adiutorium  meum intende; Domine, ad adiuuandum me festina. uolentem me ob stabilitatem cordis insistere lectioni, interpellans capitis prohibet dolor, horaque tertia faciem meam ad sacram paginam somnus allidit; ac deputatum quieti tempus, uel transgredi, uel preuenire compellor, ipsum denique canonicum synaxeos psalmorumque modum intercidere me grauissima somni cogit impressio; similiter proclamandum est mihi: Deus, in adiutorium meum intende; Domine, ad adiuuandum me festina. Sublato ab oculis meis sopore, multis me noctibus, diabolicis insomniis, uideo fatigatum, omnemque a palpebris meis refectionem nocturne quietis exclusam; cum suspiriis orandum est mihi: Deus, in adiutorium meum intende; Domine, ad adiuuandum me festina. Adhuc me  in colluctatione positum uitiorum titillatio carnis repente compungit, et ad consensum pertrahere dormientem blanda oblectatione conatur; ne ignis alienus exestuans urat suaue olentes flosculos castitatis, clamandum mihi est: Deus, in adiutorium meum intende; Domine, ad adiuuandum me festina. Exstincta sentio libidinis incentiua, et genitalem membris meis intepuisse feruorem, ut parta hec uirtus, immo gratia Dei in me diutius uel perpetuo perseueret, intente dicendum est mihi: Deus, in adiutorium meum intende; Domine, ad adiuuandum me festina. Ire, philargyrie, tristitie stimulis inquietor, cogorque propositam atque amicam mihi interrumpere lenitatem; ne in amaritudinem fellis perturbatione furoris abducar, cum summo mihi gemitu proclamandum est:  Deus, in adiutorium meum intende; Domine, ad adiuuandum me festina. Acedie, cenodoxie, superbie elatione pertentor, ac de aliorum negligentia uel tepore quiddam sibi mens subtili cogitatione blanditur; ne in me preualeat hec inimici in me perniciosa suggestio, cum omni contritione cordis orandum est mihi: Deus, in adiutorium meum intende; Domine, ad adiuuandum me festina. Humilitatis et simplicitatis gratiam, superbie tumore deposito, iugi compunctione spiritus acquisiui; ne rursum ueniat mihi pes superbie, et manus peccatoris moueat me , grauiusque de uictorie mee elatione confodiar, totis mihi proclamandum est uiribus: Deus, in adiutorium meum intende; Domine, ad adiuuandum me festina. Euagationibus anime innumeris ac diuersis, et instabilitate  cordis exestuo, nec cogitationum dispersiones ualeo cercere, ipsamque orationem meam fundare absque interpellatione atque phantasmate inanium figurarum, sermonumque et actuum retractatione non possum, tantaque me sentio sterilitatis huius ariditate constrictum, ut nullas omnino spiritalium sensuum generationes parturire me sentiam; ut de hoc animi squalore merear liberari, unde me gemitibus multis atque suspiriis expedire non possum, necessarie proclamabo: Deus, in adiutorium meum intende; Domine, ad adiuuandum me festina. Directionem rursus anime, stabilitatem cogitationum, alacritatem cordis, cum ineffabili gaudio et mentis excessu, uisitatione sancti Spiritus me sentio consecutum,  secutum, exuberantia quoque spiritalium sensuum redundare, reuelationem sacratissimorum intellectuum, et antea penitus mihi occultorum, repentina Domini illustratione percepi; ut in his merear diutius immorari, sollicite mihi est frequenterque clamandum: Deus, in adiutorium meum intende; Domine, ad adiuuandum me festina. Nocturnis demonum terroribus circumuallantibus exagitor, et immundorum spirituum phantasmatibus inquietor; spes ipsa mihi salutis ac uite, trepidationis horrore subtrahitur, ad salutarem uersiculi huius portum confugiens totis uiribus exclamabo: Deus, in adiutorium meum intende; Domine, ad adiuuandum me festina. Rursus cum fuero consolatione Domini reparatus, et ipsius animatus aduentu uelut innumeris angelorum millibus me  sensero circumseptum, ita ut eorum quos morte grauius antea tremiscebam, et quorum tactum, immo uiciniam, horrore mentis et corporis sentiebam, repente congressus expetere audeam ac prouocare conflictus, ut in me constantie huius uigor per Dei gratiam diutius immoretur, totis mihi est uiribus proclamandum: Deus, in adiutorium meum intende; Domine, ad adiuuandum me festina. Huius igitur uersiculi oratio, in aduersis ut eruamur, in prosperis ut seruemur ne extollamur, incessabili iugitate fundenda est. Huius, inquam, uersiculi meditatio in tuo pectore indirupta uoluatur. Hunc in opere quolibet, seu ministerio, uel in itinere constitutus decantare non desinas. Hunc et dormiens, et reficiens, et in ultimis nature necessitatibus meditare. Hec uolutatio  cordis uelut formula tibi salutaris effecta, non solum illesum ab omni demonum incursione custodiet, sed etiam cunctis te uitiis terrene contagionis expurgans, ad illas inuisibiles theorias celestesque perducet, atque ad illum ineffabilem ac perpaucis expertum prouehet orationis ardorem. Hunc uersiculum meditanti tibi somnus irrepat, donec ineffabili eius exercitatione formatus, etiam per soporem eum decantare consuescas. Hic tibi expergefacto primus occurrat, is te euigilante cogitationes anticipet uniuersas, iste te de tuo surgentem cubili curuationi genuum tradat, atque illinc deinceps ad omne opus actusque deducat, hic te omni tempore prosequatur; hunc meditaberis secundum precepta legislatoris, sedens in domo et ambulans in itinere,  dormiens atque consurgens; hunc scribes in limine et ianuis oris tui; hunc in parietibus domus tue ac penetralibus tui pectoris collocabis, ita ut hec ad orationem procumbenti sit tibi accliuis decantatio; et exinde consurgenti atque ad omnes usus uite necessarios incedenti fiat erecta et iugis oratio.



CAPUT XI. De perfectione orationis, ad quam predicta traditione conscenditur.

Istam mens indesinenter formulam teneat, donec usu eius incessabili et iugi meditatione firmata, cunctarum cogitationum diuitias amplasque substantias abiiciat et refutet, atque ita uersiculi huius paupertate constricta, ad illam Euangelicam beatitudinem  que inter ceteras beatitudines primatum tenet, prona facilitate perueniat. Beati, enim, inquit, pauperes spiritu: quoniam ipsorum est regnum celorum . Et ita per istiusmodi paupertatem egregius pauper existens, illud propheticum impleuit eloquium. Pauper et inops laudabunt nomen tuum . Et reuera que maior aut sanctior potest esse paupertas quam illius qui nichil se presidii, nichil uirium habere cognoscens, de aliena largitate quotidianum poscit auxilium, et uitam suam atque substantiam singulis quibusque momentis diuina ope intelligens sustentari, uerum se mendicum Domini non immerito profitetur, suppliciter ad eum quotidie clamans, Ego autem mendicus et pauper sum, Deus, adiuua me ? Et sic ad illam quoque  multiformem scientiam Dei ipso illuminante conscendens, incipiat deinceps sublimioribus ac sacratioribus mysteriis saginari, secundum illud quod dicitur per Prophetam: Montes excelsi ceruis, [a 31Kb] petra refugium erinaciis . Quod satis proprie huic quem diximus sensui coaptatur; eo quod quisquis in simplicitate atque innocentia perseuerans, nulli est noxius uel molestus, sed sua tantum simplicitate contentus, solummodo se ab insidiantium preda desiderat contutari, uelut erinacius spiritalis effectus, iugi euangelice illius [b 2Kb] petre uelamine protegatur, id est, memoria Dominice passionis, predictique uersiculi incessabili meditatione munitus, infestantis inimici declinet insidias. De his spiritalibus erinaciis et in Prouerbiis ita dicitur: Et  [c 1Kb] erinacii gens inualida qui fecerunt in petris domos suas. Et reuera quid inualidius christiano, quid infirmius monacho, cui non solum nulla iniuriarum uindicta suppeditat, sed ne leuis quidem tacitaque commotio saltem intrinsecus pullulare conceditur? Quisquis autem ex hoc proficiens statu, non solum innocentie simplicitatem possidet, sed etiam discretionis uirtute  munitus, uirulentorum serpentium exterminator effectus est, habens contritum Satanam sub pedibus suis, et ad figuram rationabilis cerui mentis alacritate peruenit, pascetur in propheticis atque apostolicis montibus, id est, excelsissimis eorum ac sublimissimis sacramentis; quorum iugi pascuo uegetatus, omnes quoque psalmorum affectus in se recipiens, ita incipiet decantare, ut eos non tamquam a Propheta compositos, sed uelut a se editos, quasi orationem propriam profunda cordis compunctione depromat, uel certe ad suam personam estimet eos fuisse directos, eorumque sententias non tunc tantummodo per Prophetam aut in Propheta fuisse completas, sed in se quotidie geri implerique cognoscat. Tunc enim Scripture diuine nobis clarius  perpatescunt, et quodammodo earum uene medulleque panduntur, quando experientia nostra earum non tantum percipit, sed etiam preuenit notionem, sensusque uerborum non per expositionem nobis, sed per documenta reserantur. Eumdem namque recipientes cordis affectum quo quisque decantatus uel conscriptus est psalmus, uelut auctores eius facti, precedemus magis intellectum ipsius, quam sequemur; id est, ut prius dictorum uirtutem quam notitiam colligentes, quid in nobis gestum sit, uel quotidianis geratur incursibus, superueniente eorum meditatione quodammodo recordemur, et quid in nobis uel negligentia nostra pepererit, uel diligentia conquisierit, uel prouidentia diuina contulerit, uel instigatio fraudauerit inimici, uel subtraxerit lubrica  ac subtilis obliuio, uel intulerit humana fragilitas, seu improuida fefellerit ignoratio, decantantes reminiscamur. Omnes namque hos affectus in Psalmis inuenimus expressos, ut ea que incurrerint, uelut in speculo purissimo peruidentes, efficacius agnoscamus, et ita [d 1Kb] magistrantibus effectibus [Lips. in marg.  affectibus] eruditi, non ut audita, sed tamquam perfecta palpemus, nec tamquam memorie commendata, sed uelut ipsi rerum nature insita, de interno cordis parturiamus affectu, ut eorum sensus non textu lectionis, sed experientia precedente penetremus, atque ita ad illam orationis incorruptionem mens nostra perueniat, ad quam in superiore tractatu, quantum Dominus donare dignatus est, ordo collationis ascendit , que non solum nullius imaginis occupatur intuitu, sed etiam nulla uocis, nulla uerborum prosecutione distinguitur, ignita uero mentis intentione per ineffabilem cordis excessum inexpugnabili spiritus alacritate profertur, quamque mens extra omnes sensus ac uisibiles effecta materias, gemitibus inenarrabilibus atque  suspiriis profundit ad Deum.



CAPUT XII. Interrogatio quemadmodum spiritales cogitationes immobiliter teneantur.

Germanus: Non solum nobis traditionem spiritalis huius quam poposcimus discipline, sed ipsam plane perfectionem satis aperte atque dilucide putamus expressam. Quid enim potest esse perfectius, quidue sublimius, quam Dei memoriam tam compendiosa meditatione complecti, atque [a 1Kb] unius uersiculi uolutatione a cunctis uisibilium terminis demigrare, et quodammodo affectus orationum cunctarum  breui sermone concludere || Et idcirco unum quod superest, adhuc nobis precamur exponi, quemadmodum hunc eumdem uersiculum quem nobis uice formule tradidisti, stabiliter retinere possimus, ut sicut per Dei gratiam sumus a secularium cogitationum ineptiis liberati, ita spiritales quasque immobiliter retineamus.



CAPUT XIII. De mutabilitate cogitationum.

Cum enim [b 1Kb] capitulum cuiuslibet psalmi mens nostra conceperit, insensibiliter eo subtracto, ad alterius Scripture textum nesciens stupensque deuoluitur. Cumque illud in semetipsa ceperit uolutare, necdum illo ad integrum uentilato, oborta alterius  testimonii memoria, meditationem materie prioris excludit, de hac quoque ad alteram, subintrante alia meditatione transfertur, et ita animus semper de psalmo rotatus ad psalmum, de Euangelii textu ad Apostoli transiliens lectionem, de hac quoque ad prophetica deuolutus eloquia, et exinde ad quasdam spiritales delatus historias, per omne Scripturarum corpus instabilis uagusque iactatur; nichil pro arbitrio suo preualens uel abiicere uel tenere, nec pleno quidquam iudicio et examinatione finiri, palpator tantummodo spiritalium sensuum ac degustator, non generator nec possessor effectus; [c 5Kb] atque ita mens  mobilis semper ac uaga in tempore quoque synaxeos uelut ebria per diuersa distrahitur, nullum officium competenter exsoluens. uerbi gratia: dum orat, psalmum aut aliquam recolit lectionem; dum cantat, aliud quid meditatur quam textus ipsius continet psalmi; cum lectionem recitat, faciendum aliquid uoluit, factumue reminiscitur, atque in hunc modum nichil disciplinate nec opportune recipitur uel dimittitur, uelut fortuitis agi uideatur incursibus; retinendi ea quibus delectatur, uel immorandi eis non habens potestatem. Necessarium ergo nobis est pre omnibus nosse quemadmodum hec spiritalia competenter explere possimus officia, uel certe hunc eumdem uersiculum quem nobis uice formule tradidisti, immobiliter custodire, ut omnium sensuum ortus ac  finis non in sua uolubilitate fluctuent, sed in nostra ditione consistant.



CAPUT XIu. Responsio quemadmodum stabilitas cordis seu cogitationum possit acquiri.


Isaac: Licet pridem super hac re disputantibus nobis de orationis statu, quantum reor, sit sufficienter expressum, tamen quia uobis hec eadem poscitis iterari de confirmatione cordis breuiter intimabo. [a 1Kb] Tria sunt que uagam mentem stabilem faciunt, uigilie, meditatio et oratio. Quarum assiduitas et iugis intentio conferunt anime stabilem firmitatem. Que tamen alias nullo modo poterunt apprehendi, nisi per operis, non philargyrie, sed sacris cenobii usibus dedicati, infatigabilem iugitatem omnes omnino sollicitudines et cure uite presentis prius fuerint  abdicate, ut ita illud Apostolicum mandatum, [b 59Kb] Sine intermissione orate, possimus implere. Perparum  namque orat, quisquis illo tantum tempore, quo genua flectuntur, orare consueuit. Numquam uero orat, quisquis etiam flexis genibus euagatione cordis qualicumque distrahitur. Et idcirco quales orantes uolumus inueniri, tales nos esse oportet ante tempus orandi. Necesse est enim mentem in tempore supplicationis sue de statu precedente formari, illisque eam cogitationibus orantem, uel ad celestia sublimari, uel ad terrena demergi, quibus ante orationem fuerit immorata. Huc usque abbas Isaac attonitis nobis secundam collationem de orationis qualitate digessit. Cuius doctrinam super [a 1Kb] illius predicti uersiculi meditatione, quam uelut informationis loco incipientibus  tradiderat retinendam, admirantes admodum, et excolere tenacissime cupientes, utpote quam compendiosam ac facilem credebamus, difficiliorem satis ad obseruandum experti sumus, quam illud studium nostrum quo solebamus antea per omne Scripturarum corpus absque ullius perseuerantie uinculo uaria passim meditatione discurrere. Constat igitur neminem prorsus ob imperitiam litterarum a perfectione cordis excludi, nec rusticitatem obesse ad capessendam cordis atque anime puritatem, que compendiosissime adiacet cunctis, si modo sanam et integram mentis intentionem iugi ad Deum uersiculi huius meditatione seruauerint.



PARS SECUNDA, COMPLECTENS SEPTEM ALIAS COLLATIONES, PATRUM IN THEBAIDE AEGYPTI CONSISTENTIUM.



Prefatio. AD HONORATUM EPISCOPUM ET EUCHERIUM.

 Cum uirtutem perfectionis uestre, qua uelut magna quedam luminaria in hoc mundo admirabili claritate fulgetis, multi sanctorum qui uestro erudiuntur  exemplo uix queant emulari, tamen uos, [a 5Kb] o sancti fratres, Honorate et Eucheri, tanta illorum sublimium uirorum, a quibus prima anachoreseos  [a 1Kb] instituta suscepimus, laude flammamini, ut unus quidem uestrum [b 3Kb] ingenti fratrum cenobio presidens, congregationem suam, que quotidiano sancte conuersationis uestre docetur intuitu, illorum quoque Patrum preceptis optet institui; alter uero ut etiam corporali eorumdem edificaretur aspectu, Aegyptum penetrare uoluerit, ut hanc quasi frigoris Gallicani rigore torpentem prouinciam derelinquens, ad illas quas sol iustitie proximius respicit terras,  maturis uirtutum fructibus redundantes, [c 2Kb] uelut turtur castissimus transuolaret. Necessario hoc mihi uirtus caritatis extorsit, ut unius desiderio, alterius etiam labori consulens, tam abruptum scribendi periculum non uitarem, dummodo et priori apud filios adderetur auctoritas, et secundo tam periculose nauigationis necessitas demeretur. Proinde quia fidei uestre atque feruori, nec illa Instituta cenobiorum que duodecim libellis ad beate memorie  episcopum Castorem quo potuimus sermone conscripsimus, nec decem collationes in Scythica eremo commorantium Patrum, quas precipientibus sanctis Elladio et Leontio episcopis, utcumque digessimus, satisfacere potuerunt, nunc etiam ut itineris nostri ratio et ordo cognoscatur, trium in alia eremo consistentium, quos primos uidimus, Patrum septem collationes, pari conscriptas stylo,  uobis credidi consecrandas, quibus ea que de perfectione in preteritis nostris opusculis obscurius forsitan comprehensa uel pretermissa sunt, suppleantur. Si uero sanctam studii uestri sitim etiam hec satiare non quiuerint, septem alias collationes, que ad sanctos qui in [a 1Kb] Stechadibus consistunt insulis emittende sunt fratres, desiderium, ut arbitror, uestri ardoris explebunt.



COLLATIO UNDECIMA, Que est prima abbatis Cheremonis, DE PERFECTIONE.



CAPUT PRIMUM.


Cum [a 2Kb] in cenobio Syrie consistentes, post prima fidei rudimenta succedentibus aliquatenus incrementis, maiorem perfectionis desiderare gratiam cepissemus, statuimus confestim Aegyptum petere, ac remotissima [b 2Kb] etiam Thebaidos eremo penetrata, sanctorum plurimos, quorum gloriam fama per uniuersa diffuderat, si non emulandi, saltem agnoscendi studio inuisere. Igitur [c 1Kb] ad oppidum Aegypti, cui Thennesus nomen est, emensa nauigatione peruenimus. Cuius accole ita uel mari uel stagnis salsis  undique circumluuntur, ut solis, quia terra deest, negotiationibus dediti, opes atque substantiam nauali commercio parent, ita ut edificiis cum uoluerint exstruendis terra non suppetat, nisi de longinquo nauigiis apportetur.



CAPUT II. De episcopo Archebio.

Ubi cum aduenientibus nobis fauens desideriis nostris diuinitas [d 1Kb] beatissimi atque precipui uiri Archebii episcopi prestitisset aduentum, qui raptus de anachoretarum cetu, et episcopus [e 1Kb] Panephysi  oppido datus, tanta districtione omni euo suo propositum solitudinis custodiuit, ut nichil de preterite humilitatis tenore laxauerit, aut de adiecto sibi honore blanditus sit; non enim tamquam idoneum se ad istud officium testabatur ascitum, sed uelut indignum ab illa anachoreseos disciplina querebatur expulsum, eo quod triginta septem annis in eadem commoratus, ad puritatem tante professionis nequaquam peruenire potuisset; hic igitur cum in supradicta Thenneso, quo eum eligendi illic episcopi causa perduxerat, pie nos atque humanissime suscepisset, agnito desiderio nostro, quo sanctos Patres etiam in ulterioribus Aegypti partibus inquirere desiderabamus: uenite, inquit, et uidete interim  senes haud longe a nostro monasterio consistentes, quorum ita et antiquitas in corporibus iam curuatis, et sanctitas in ipso etiam fulget aspectu, ut uel sola contemplatio eorum magnam intuentibus possit conferre doctrinam, a quibus id quod ego amissum doleo, quodque tradere iam perditum nequeo, non tam uerbis quam ipso sancte uite discatis exemplo. Credo autem inopiam meam hoc studio aliquatenus subleuandam, si inquirentibus uobis illam euangelicam margaritam , quam ipse non habeo, saltem prouidero ubi eam commodius comparetis.



CAPUT III. Descriptio eremi in qua commorabantur Cheremon, Nesteros et Ioseph.


Sumpto itaque [a 2Kb] baculo et pera, ut illic cunctis uiam ingredientibus monachis moris est, ad ciuitatem nos suam, id est Panephysim, itineris dux ipse perduxit. Cum terras, immo etiam contigue regionis plurimam partem quondam opulentissimam  repentino terremotu excussum mare transgressis limitibus occupauit, atque ita collapsis ferme omnibus uicis, opimas olim terras salsis paludibus supertexit, ut [b 3Kb] illud quod in psalmo spiritaliter decantatur: Posuit flumina in desertum, et exitus aquarum in sitim, terram fructiferam in salsuginem, a malitia inhabitantium in ea , secundum  litteram de illa putent regione predictum; in his igitur locis multa in hunc modum oppida eminentioribus tumulis collocata, fugatis habitatoribus, eluuies illa uelut insulas fecit, que desideratam secedentibus sanctis solitudinem prebent, in quibus tres senes, id est, [c 1Kb] Cheremon, Nesteros et Ioseph, anachorete antiquissimi consistebant.



CAPUT Iu. De abbate Cheremone, et excusatione eius super postulata doctrina.

Itaque beatus Archebius primum nos perducere ad [d 23Kb] Cheremonem maluit, qui et monasterio eius  propior, et duobus aliis prouectior esset etate. Nam cum [a 1Kb] centenarium uite annum spiritu tantum alacer excessisset, ita dorsum eius temporis fuerat uetustate atque orationum iugitate curuatum, ut quasi in primeuam redactus infantiam, submissis ac protentis terratenus manibus progrederetur. Huius igitur et uultum mirabilem et incessum pariter intuentes , cum sermonem atque doctrinam suppliciter posceremus, ac desiderium tantum spiritalium institutionum causam fuisse aduentus nostri protestaremur, grauiter ille suspirans: Quid uobis, ait, possum conferre doctrine, cum imbecillitas senectutis ut rigorem pristinum relaxauit, ita loquendi  quoque ademit fiduciam? Quemadmodum enim docere presumam, quod ipse non facio; aut alium in eo instruam, quod me iam minus uel tepidius exercere cognosco? Ob quam rem nullum iuniorem mihi in hanc usque etatem cohabitare permisi, ne exemplo meo alterius districtio laxaretur. Numquam enim erit efficax instituentis auctoritas, nisi eam effectu operis sui cordi affixerit audientis.



CAPUT u. De responsione nostra contra excusationem eius.

Ad hec nos non mediocri confusione compuncti, ita respondimus: Licet sufficere nobis ad omnem instructionem debeat uel loci istius difficultas, uel ipsa etiam solitaria adhuc uita, quam iuuentus quoque robusta uix posset tolerare, que nos etiam, te tacente,  satis abundeque instruunt atque compungunt, rogamus tamen ut taciturnitate paululum pretermissa, ea nobis potius dignanter infundas, per que hanc quam uidemus in te uirtutem non tam imitatione complecti, quam admiratione possimus. Nam etiamsi reuelatus tibi tepor noster impetrare id quod expetimus non meretur, debet hoc saltem labor tanti itineris obtinere, quod huc [b 1Kb] de Bethleemitici cenobii rudimentis, institutionis uestre desiderio et profectus nostri amore, properauimus.



CAPUT uI. Propositio abbatis Cheremonis, quod tribus modis uitia uincantur.


Tunc beatus Cheremon; Tria sunt, inquit, que faciunt homines a uitiis temperare, id est, aut metus gehenne, siue presentium legum, aut spes atque desiderium regni celorum, aut affectus boni ipsius amorque uirtutum. Nam timor ita mali contagium legitur exsecrari: Timor Domini odit malitiam . Spes etiam, uitiorum omnium excludit incursum. Non enim delinquent omnes qui sperant in eum . Amor quoque ruinam non metuit peccatorum, quia [c 1Kb] Charitas numquam cadit . Et iterum: Charitas operit multitudinem peccatorum . Et idcirco beatus Apostolus omnem  salutis summam istarum trium uirtutum consummatione concludens: Nunc, inquit, manent fides, spes, caritas: tria hec . [d 1Kb] Fides namque est, que futuri iudicii ac suppliciorum metu uitiorum facit contagia declinari; spes, que mentem nostram de presentibus auocans, uniuersas corporis uoluptates celestium premiorum exspectatione contemnit; caritas, que nos ad amorem Christi et spiritalium uirtutum fructum mentis ardore succendens, quidquid illis contrarium est, toto facit odio detestari. Que tria, licet ad unum finem tendere uideantur, prouocant enim nos a rebus illicitis abstinere, magnis tamen excellentie sue gradibus ab inuicem disparantur. Duo namque superiora proprie hominum sunt eorum qui ad profectum tendentes, necdum  affectum concepere uirtutum. Tertium specialiter Dei est, et eorum qui in sese [e 1Kb] imaginem Dei ac similitudinem receperunt. Ille namque solus ea que bona sunt, nullo metu, nulla remunerationis gratia prouocante, sed solo bonitatis affectu operatur: Omnia enim, ut ait Salomon, operatus est Dominus propter semetipsum . Sue namque bonitatis obtentu, omnem bonorum copiam dignis indignisque largitur, quia nec fatigari iniuriis potest, nec iniquitatibus hominum passibiliter promoueri, semper  scilicet manens perfecta bonitas immutabilisque natura.



CAPUT uII. Quibus gradibus ad sublimitatem caritatis possit ascendi et que sit in ea stabilitas.

Si quis igitur ad perfectionem tendit, [a 1Kb] de illo primo timoris gradu, quem proprie diximus esse seruilem, de quo dicitur: Cum omnia feceritis, dicite, quia serui inutiles sumus , [b 1Kb] ad altiorem spei tramitem gradu proficiente conscendet, qui iam non seruo, sed mercenario comparatur, quia mercedem retributionis exspectat, et quasi de peccatorum absolutione et penali timore securus, ac bonorum sibi operum conscius, licet placiti premium uideatur expetere, tamen ad affectum illum filii qui de paterne  indulgentie liberalitate confidens, omnia que patris sunt sua esse non ambigit, peruenire non potuit. Ad quem etiam ille prodigus, qui cum substantia patris etiam filii nomen amiserat, aspirare non audet, dicens: Iam non sum dignus uocari filius tuus; fac me sicut unum de mercenariis tuis . Post illas enim porcorum siliquas, quarum ei satietas negabatur, id est, uitiorum sordidos cibos, qui in semetipsum reuersus, et salutari timore compunctus, immunditiam porcorum horrere iam ceperat, ac dire famis supplicia formidabat, uelut iam seruus effectus, etiam mercenarii statum de mercede iam cogitans, concupiscit ac dicit: Quanti mercenarii in domo patris mei abundant panibus, et ego hic fame pereo! Reuertar ergo ad patrem meum, et dicam illi: Pater, peccaui  in celum et coram te, iam non sum dignus uocari  filius tuus; fac me sicut unum de mercenariis tuis .



CAPUT uIII. Quantum excellant, qui per caritatis affectum declinant a uitiis.

Sed ad istam humilis penitentie uocem in occursum eius pater prosiliens, maiore quam emissa fuerat pietate suscepit, eumque non contentus minora concedere, [c 1Kb] utroque gradu sine dilatione transcurso, pristine filiorum restituit dignitati. Festinandum proinde nobis etiam est, ut ad tertium filiorum gradum, qui omnia que patris sunt sua esse credunt, per indissolubilem caritatis gratiam conscendentes, celestis illius Patris imaginem ac similitudinem recipere mereamur, et ad imitationem ueri illius Filii  proclamare possimus: Omnia que habet pater, mea sunt . Quod etiam de nobis beatus Apostolus profitetur, dicens: Omnia uestra sunt, siue Paulus, siue Apollo, siue Cephas, siue mundus, siue uita, siue mors, siue presentia, siue futura, omnia uestra sunt . Ad quam similitudinem etiam Saluatoris precepta nos prouocant: [d 3Kb] Estote, inquit, et uos perfecti, sicut et Pater uester celestis perfectus est . In illis enim nonnumquam solet interrumpi bonitatis affectus, cum aliquo uel tepore, uel letitia, uel oblectatione uigor animi relaxatus, aut metum ad presens gehenne, aut desiderium subtrahit futurorum. Et est quidem in illis gradus cuiusdam profectus imbuens nos, ut dum uel penarum metu, uel premiorum spe incipimus uitia declinare,  ad caritatis gradum transire possimus, quia Timor,  inquit, non est in caritate, sed [a 2Kb] perfecta caritas foras mittit timorem, quoniam timor penam habet. Qui autem timet, non est perfectus in caritate. Nos ergo diligamus, quia Deus prior dilexit nos . [b 1Kb] Non ergo aliter ad illam ueram perfectionem conscendere poterimus, nisi quemadmodum nullius alterius nisi nostre salutis gratia prior nos ille dilexit, ita eum nos quoque nullius alterius rei nisi sui tantum amoris dilexerimus obtentu. Quamobrem nobis studendum est, ut de hoc timore ad spem, de spe ad caritatem Dei, uel ipsarum uirtutum amorem, perfecto mentis conscendamus ardore, ut transmigrantes in affectum boni ipsius, immobiliter, quantum humane possibile est nature, quod bonum est, retentemus.



CAPUT IX. Quod caritas non solum de seruis filios faciat, sed etiam imaginem Dei ac similitudinem ferat.


Multum namque differt inter eum qui metu gehenne, uel spe retributionis future, uitiorum in se exstinguit incendia, et eum qui diuine caritatis affectu ipsam malitiam et immunditiam perhorrescit, ac puritatis possidet bonum amore tantum et desiderio castitatis, nec iam remunerationem future promissionis aspiciens, sed presentis boni delectatus conscientia, agit omnia, nec contemplatione penarum, sed delectatione uirtutum. Hic namque status nec, submotis cunctorum hominum testimoniis, abuti occasione peccati, nec occultis cogitationum uiolari oblectationibus  potest, dum affectum uirtutis ipsius medullitus retinens, quidquid illi contrarium est, non solum corde non recipit, uerum etiam summo detestatur  horrore. Aliud namque est, presenti bono quempiam delectatum, odio habere uitiorum carnisue contagia, aliud future remunerationis intuitu illicitas concupiscentias refrenare; aliudque est presens metuere detrimentum, et aliud futurum formidare supplicium. Postremo multo maius est propter bonum ipsum a bono nolle discedere, quam propter metum mali malis non prebere consensum. In illo enim uoluntarium bonum est, in isto uero uelut coactum et tamquam nolenti uiolenter extortum, uel metu supplicii uel cupiditate premiorum. Nam qui timoris obtentu a uitiorum abstinet blandimentis, adempto timoris obstaculo, rursum ad illud quod diligit reuertetur, et ob id nec stabilitatem boni iugiter obtinebit, sed nec ab impugnatione quidem aliquando requiescet,  quia nec firmam ac perpetuam pacem castimonie possidebit. Ubi est enim inquietudo bellorum, non possunt non etiam uulnerum interuenire discrimina. Necesse est enim quempiam in conflictu situm, quamuis bellator sit, ac fortiter dimicans lethalia aduersariis uulnera frequenter infligat, nonnumquam tamen hostili mucrone perstringi. Qui uero superata impugnatione uitiorum, pacis iam securitate perfruitur, et transiit in ipsius uirtutis affectum, iugem statum illius boni, cuius iam totus est, retentabit, quia damno intime castitatis nichil credit esse damnosius. Nec enim carius ac pretiosius quidquam presenti iudicat puritate, cui pena grauis est, uel uirtutum perniciosa trangressio, uel ipsius uitii uirulenta contagio. Huic, inquam, nec reuerentia humane presentie  quidquam adiiciet honestatis, nec minuet solitudo, sed ubique secum semperque circumferens [c 14Kb] arbitram non solum actuum, sed etiam cogitationum  suarum conscientiam, illi potissimum studere contendit, quem etiam circumueniri, nec falli, nec subterfugere se posse cognoscit.



CAPUT X. Quod perfectio caritatis sit pro inimicis orare, et quo indicio anima necdum purgata noscatur.

Quem statum si quis de adiutorio Dei, non de studii sui labore presumens, meruerit possidere, de conditione seruili  et mercenaria spei cupiditate  in adoptionem incipiet transire filiorum, ubi iam non timor, non cupiditas, sed illa caritas, que numquam cadit, iugiter perseuerat . De quo timore et caritate quosdam increpans Dominus, quid cuique  persone conueniret, ostendit. [a 1Kb] Filius honorat patrem, et seruus dominum suum timet. Et si Pater ego sum, ubi est honor meus? Et si Dominus ego sum, ubi est timor meus ? Necesse est enim eum timere qui seruus est; quia sciens uoluntatem domini sui, si non fecerit, digne uapulabit plagis multis . Per hanc itaque caritatem quisquis ad imaginem Dei similitudinemque peruenerit, bono iam  propter boni ipsius delectabitur uoluntatem; ac similem quodammodo possidens patientie ac lenitatis affectum, nullis deinceps peccantium uitiis irascetur, sed ueniam potius, infirmitatibus eorum condolens atque compatiens, implorabit, reminiscens se tamdiu similium passionum stimulis impugnatum, donec miseratione Domini saluaretur, nec suo erutum studio ab impugnatione carnali, sed Dei protectione saluatum, ut non iracundiam, sed misericordiam errantibus intelligeret impendendam, illum uersiculum ad Deum cum omni cordis tranquillitate decantans: Tu dirupisti uincula mea, tibi sacrificabo hostiam laudis . Et, Nisi quia Dominus adiuuit me, paulominus habitauerat in inferno anima mea . Et in hac mentis humilitate consistens,  poterit etiam [b 1Kb] Euangelicum illud perfectionis explere mandatum: Diligite inimicos uestros, et benefacite his qui oderunt uos, et orate pro persequentibus et calumniantibus uos ; et ita [c 2Kb] ad illud premium quod subiungitur, poterit peruenire, per quod non solum imaginem Dei et similitudinem perferamus, uerum etiam filii Dei nuncupemur: Ut sitis, inquit, filii Patris uestri qui in celis est, qui solem  suum oriri facit super bonos et malos, et pluit super iustos et iniustos . Quem affectum beatus Ioannes assecutum se esse cognoscens, ait: Ut fiduciam habeamus in die iudicii, quia sicut [a 1Kb] ille est, et nos sumus in hoc mundo . In quo enim infirma et fragilis humana natura esse, sicut ille est, potest, nisi se in bonos et malos, iustos et iniustos, ad imitationem Dei, placida semper sui cordis extenderit caritate? Ut bonum propter boni ipsius operetur affectum, perueniens ad illam ueram adoptionem filiorum Dei, de qua idem beatus Apostolus ita pronuntiat: [b 2Kb] Omnis qui natus est ex Deo, peccatum non facit, quia semen ipsius in eo est, et non potest peccare, quoniam ex Deo natus est . Et iterum: Scimus quia omnis qui natus est ex Deo, non  peccat, sed generatio Dei conseruat eum, et malignus non tangit eum . Quod intelligendum est non de omni genere peccatorum, sed [c 1Kb] de capitalibus tantum criminibus dici. A quibus se quisquis abstrahere atque emundare noluerit, pro illo in alio  loco predictus Apostolus ne orari quidem debere, pronuntiat: Qui scit, inquiens, fratrem suum peccare peccatum non ad mortem, petat, et dabitur ei uita peccanti non ad mortem. [d 14Kb] Est peccatum ad mortem, non pro illo dico ut roget quis . Ceterum de illis que pronuntiantur non esse ad mortem, a quibus etiam hi qui fideliter Christo deseruiunt, quantalibet semetipsos circumspectione cusrodiant, immunes esse non possunt, ita dicitur: Si dixerimus quoniam peccatum non habemus, ipsi nos seducimus, et ueritas in nobis non est . Et iterum: Si dixerimus quia non peccauimus, mendacem facimus eum, et uerbum eius non est in nobis . Impossibile namque est quemlibet sanctorum non in istis minutis que per sermonem, per cogitationem, per ignorantiam,  per obliuionem, per necessitatem, per uoluntatem, per obreptionem admittuntur, incurrere. Que licet ab illo peccato, quod ad mortem esse dicitur, aliena sint, culpa tamen ac reprehensione carere non possunt. Cum ergo quis hunc quem prediximus bonitatis  affectum et imitationem Dei fuerit assecutus, tunc uisceribus Dominice longanimitatis indutus, pro persecutoribus quoque suis orabit similiter, dicens: Pater, ignosce eis, non enim sciunt quid faciunt . Ceterum [a 1Kb] euidens indicium est anime necdum uitiorum fecibus eliquate, in criminibus alienis affectu misericordie non condolere, sed rigidam iudicantis tenere censuram. Nam quemadmodum perfectionem cordis poterit obtinere is qui non habet illud quod Apostolus plenitudinem legis consummare posse signauit? Alterutrum, inquiens, onera uestra portate, et sic implebitis legem Christi . Sed nec illam uirtutem possidet caritatis, que non irritatur, non inflatur, non cogitat malum; que omnia suffert, omnia sustinet . [b 1Kb] Iustus enim  miseretur animas pecorum [Lips. in marg. peccatorum] suorum; uiscera autem impiorum sine misericordia . Ideoque iisdem uitiis monachum subiacere certissimum est, que in alio, inclementi atque inhumana seueritate, condemnat. Rex enim rigidus incurrit mala; [c 1Kb] et Qui obturat aures suas ne audiat infirmum, et ipse inuocabit, et non erit qui exaudiat eum .



CAPUT XI. Interrogatio, cur affectum timoris et spei dixerit imperfectum.

Germanus: Potenter quidem atque magnifice de perfecta Dei caritate dissertum est; uerumtamen illud nos permouet, quod cum eam tanta laude pretuleris, timorem Dei et spem retributionis eterne  imperfecta esse dixisti, cum utique multo aliud uideatur de eis Propheta sensisse, dicens: Timete Dominum, omnes sancti eius, quia nichil deest timentibus eum . Et iterum in obseruandis iustificationibus Dei, retributionis se contemplatione fateatur exercitatum: Inclinaui, inquiens, cor meum ad faciendas iustificationes tuas in eternum [d 1Kb] propter retributionem . Et Apostolus: Fide, inquit, [e 2Kb] Moyses grandis factus, negauit se esse filium filie Pharaonis, magis eligens affligi cum populo Dei, quam temporalis peccati habere iucunditatem, maiores diuitias existimans thesauris Aegyptiorum, improperium Christi . Aspiciebat enim in remunerationem. Quomodo ergo imperfecta esse credenda est, cum et beatus Dauid retributionis obtentu iustificationes  Domini se fecisse glorietur, et legislator premia futura prospiciens, spreuisse adoptionem regie dignitatis, et afflictionem dirissimam Aegyptiorum thesauris pretulisse dicatur?



CAPUT XII. Responsio de diuersitate perfectionum.

Cheremon: [f 1Kb] Pro statu atque mensura uniuscuiusque mentis Scriptura diuina ad diuersos perfectionum gradus arbitrii nostri prouocat libertatem. Nec enim poterat uniformis omnibus perfectionis corona proponi, quia nec omnium una uirtus, aut uoluntas aut feruor est; et idcirco ipsarum quodammodo perfectionum diuersos ordines diuersasque mensuras sermo diuinus instituit. Quod ita esse [g 4Kb] euangelicarum quoque beatitudinum uarietas euidenter ostendit.  Licet enim beati dicantur quorum sunt regna celorum, et beati qui possidebunt terram, et beati qui consolationem recipient, et beati qui saturitate potientur ; tamen multum credimus interesse inter habitationem regni celorum et possessionem illius quecumque est terre, et inter perceptionem consolationis et plenitudinem saturitatemque iustitie; multumque distare inter illos qui misericordiam consequentur et illos qui gloriosissima uisione Dei perfrui merebuntur. Alia enim gloria solis, et alia gloria lune, et alia gloria stellarum. Stella enim a stella differt in gloria, ita et resurrectio mortuorum . Cum igitur iuxta hunc modum Scriptura diuina timentes Deum laudet et dicat: Beati omnes qui timent Dominum , et plenam per  hoc illis beatitudinem repromittat; iterum tamen dicit: Timor non est in caritate, sed perfecta caritas foras mittit timorem, quoniam timor penam habet. Qui autem timet non est perfectus in caritate . Et rursus, cum seruire Deo gloriosum sit, et dicatur: Seruite Domino in timore . Et: [a 1Kb] Magnum tibi est uocari seruum meum . Et: Beatus seruus ille, quem, cum uenerit dominus suus, inuenerit sic facientem . Tamen ad apostolos dicitur: Iam non dicam uos seruos, quia seruus nescit quid faciat dominus suus. uos autem dico amicos, quia omnia quecumque audiui a Patre meo, nota feci uobis . Et iterum: uos amici mei estis, si feceritis ea  que precipio uobis . uidetis ergo perfectionum gradus esse diuersos, et de excelsis ad excelsiora nos a Domino prouocari, ut ita is qui in timore Dei beatus et perfectus exstiterit, ambulans, sicut scriptum est, de uirtute in uirtutem , et de perfectione ad aliam perfectionem, id est, de timore ad spem, mentis alacritate conscendens, ad beatiorem denuo statum, quod est caritas, inuitetur. Et qui fuerit fidelis seruus ac prudens, ad amicitie sodalitatem et adoptionem transeat filiorum. [b 1Kb] Secundum ergo hunc sensum nostra quoque est intelligenda sententia, non quod contemplationem perpetue illius pene, uel beatissime retributionis, que repromittitur sanctis, nullius pronuntiemus esse momenti; sed quia cum sint utiles, et sectatores  suos ad initia beatitudinis introducant, caritas rursum, in qua plenior fiducia perpetuumque iam gaudium est, assumens eos de timore seruili et mercenaria spe, ad dilectionem Dei et adoptionem transfert filiorum, et quodammodo perfectiores facit de perfectis. Multe enim, ait Saluator, mansiones sunt apud Patrem meum . Et licet omnia astra esse uideantur in celo, inter claritatem tamen solis et lune atque luciferi, ceterarumque stellarum multa distantia est. Et idcirco beatus Apostolus, non solum timori ac spei, sed etiam cunctis carismatibus, que magna ac mirifica habentur, eam preferens [c 1Kb] supra modum, excellentiorem omnibus caritatem  ostendit. Nam cum uellet, expleto omni catalogo spiritualium carismatum, uirtutum eius membra describere, ita prefatus est: Et adhuc supra modum excellentiorem uiam uobis demonstro. Si linguis hominum loquar et angelorum, et si habuero prophetiam, et nouerim mysteria omnia, et omnem scientiam, et si habuero omnem fidem, ita ut montes transferam, et si distribuero in cibos pauperum omnes facultates meas, et si tradidero corpus meum ita ut ardeam, caritatem autem non habuero, nichil mihi prodest . uidetis ergo nichil pretiosius, nichil perfectius, nichilque sublimius, et  nichil caritate perennius inueniri. Siue enim prophetie euacuabuntur, siue lingue cessabunt, siue scientia destruetur; caritas autem numquam excidet , sine qua  non solum illa precellentissima carismatum genera, sed etiam martyrii ipsius gloria uacuatur.



CAPUT XIII. De timore qui de caritatis magnitudine generatur.

Quisquis igitur in huius fuerit caritatis perfectione fundatus, necesse est ut ad [a 12Kb] illum sublimiorem caritatis timorem gradu excellentiore conscendat, quem non penarum terror, nec cupido premiorum, sed amoris generat magnitudo, quo uel filius indulgentissimum patrem, uel fratrem frater, uel amicum amicus, uel coniugem coniux sollicito reueretur affectu, dum eius non uerbera neque conuicia, sed uel tenuem amoris formidat offensam, atque in omnibus non solum actibus, uerum etiam uerbis attonita semper pietate distenditur, ne erga se quantulumcumque  feruor dilectionis illius intepescat. Cuius timoris magnificentiam Isaias unus prophetarum eleganter expressit, [b 1Kb] Diuitie, inquiens, salutis sapientia et scientia: timor Domini ipse thesaurus eius . Non potuit timoris istius dignitatem ac meritum magis euidenter exprimere, quam ut diuitias salutis nostre, que in uera sapientia Dei scientiaque consistunt, diceret nisi a timore Domini non posse seruari. Ad hunc igitur metum non peccatores, sed sancti propheticis inuitantur eloquiis, dicente  psalmographo: Timete Dominum, omnes sancti eius, quia nichil deest timentibus eum . Qui enim hoc timore Dominum metuit, perfectioni eius certum est nichil deesse. Nam de illo timore penali euidenter Ioannes apostolus dicit: Qui timet, non est perfectus in caritate, quia timor penam habet . Multa igitur distantia est inter istum timorem cui nichil deest, qui sapientie scientieque thesaurus est; et illum imperfectum, qui principium sapientie nuncupatur, quique penam in sese continens, de perfectorum cordibus superueniente plenitudine caritatis extruditur: Timor enim non est in caritate, sed perfecta caritas foras mittit timorem . Et reuera, si principium sapientie in timore consistit , que erit eius, nisi in Christi caritate  perfectio, que illum in sese perfecte dilectionis continens metum, non iam principium, sed thesaurus sapientie et scientie nuncupatur? Et idcirco duplex timoris est gradus: unus incipientium, id est, eorum qui adhuc sub iugo et terrore seruili sunt, de quo dicitur: Seruus dominum suum timebit . Et in Euangelio: Iam non dico uos seruos, quia seruus nescit quid faciat dominus eius . Et ideo Seruus, inquit, non manet in domo in eternum . Imbuit enim nos ut ab illo penali metu ad caritatis plenissimam libertatem et amicorum filiorumque Dei fiduciam transeamus. Denique beatus Apostolus qui seruilem illum timoris gradum olim caritatis Dominice uirtute transcenderat, inferiora despiciens, maioribus se ditatum bonis a Domino  profitetur: Non enim, inquit, dedit nobis Deus spiritum timoris, sed uirtutis et dilectionis et sobrietatis . Eos etiam qui perfecta celestis illius Patris dilectione flagrabant, quosque ex seruis filios adoptio diuina iam fecerat, hoc adhortatur eloquio: Non enim accepistis spiritum seruitutis iterum in timore, sed accepistis spiritum adoptionis filiorum, in quo clamamus, Abba, Pater . De hoc etiam metu cum illam septiformem Spiritus sancti gratiam propheta describeret, quem [c 3Kb] in homine illo Dominico  secundum Incarnationis dispensationem descendisse non dubium est, dixissetque: Et requiescet super eum spiritus Domini, spiritus sapientie et intellectus, spiritus consilii et fortitudinis, spiritus scientie et pietatis; nouissime uelut quiddam precipuum intulit dicens: Et replebit eum spiritus timoris Domini . In quo primitus illud diligentius est intuendum, [a 2Kb] quod non dixerit: Et requiescet super eum spiritus timoris Domini, sicut de illis prioribus dixerat; sed Replebit, inquit, eum spiritus timoris Domini. Tanta enim ubertatis eius est magnitudo, ut quem semel sua uirtute possederit, non partem, sed totam eius occupet mentem. Nec immerito. Illi etenim que numquam excidet coherens caritati, non solum replet, sed etiam perpetua et inseparabili eum quem  ceperit possidet iugitate, nullis letitie temporalis, uel uoluptatum oblectationibus imminutus. Quod nonnumquam illi, qui foras mittitur, timori euenire consueuit. Hic est igitur perfectionis timor, quo homo ille Dominicus, qui non solum redimere humanum genus, sed etiam prebere uenerat perfectionis formam atque exempla uirtutum, repletus fuisse narratur. Illum enim seruilem suppliciorum timorem, uerus Dei Filius, Qui peccatum non fecit, nec dolus inuentus est in ore eius , habere non potuit.



CAPUT XIu. Interrogatio de consummatione castitatis.


Germanus: Quia de perfectione caritatis sermo digestus est, uolumus etiam de castitatis fine aliqua liberius sciscitari. Non enim ambigimus illud precelsum fastigium caritatis, per quam sicut huc usque dissertum est, ad imaginem Dei similitudinemque conscenditur, sine castitatis perfectione subsistere omnino non posse, sed utrum ita eius possit perpetuitas obtineri, ut numquam libidinis titillatio integritatem nostri cordis infestet, et ita ualeamus ab hac passione carnali degentes in corpore peregrinari, ut numquam incentiuorum estibus aduramur, uolumus edoceri.



CAPUT Xu. Dilatio expositionis postulate


Cheremon: Summe quidem beatitudinis ac singularis est meriti, ita istum per quem Domino coheremus affectum, uel discere iugiter uel docere, ut meditatio eius secundum Psalmographi sententiam, omnes uite nostre dies noctesque consumat , et mentem nostram insatiabiliter esurientem sitientemque iustitiam celestis huius cibi perpetua ruminatione sustentet. Sed [b 2Kb] consulendum est etiam iumento corporis nostri secundum benignissimam Saluatoris nostri prouidentiam, ne deficiat in uia.  Spiritus enim promptus est, caro autem infirma : que etiam nunc uel exigui cibi perceptione curanda est, ut post perfectionem eius, etiam ad ea  que desideratis, diligentius indaganda, mentis quoque addatur intentio.



COLLATIO DUODECIMA, Que est secunda abbatis Cheremonis. DE CASTITATE.



CAPUT PRIMUM.


Refectione transacta, que doctrine cibum desiderantibus nobis onerosa magis uisa est quam iucunda, cum illico nos promissi sermonis debitum senex exspectare sensisset: Grata est, inquit, mihi  non solum attonita ad discendum uestre mentis intentio, sed etiam disciplina proposite questionis. Rationabilis enim reuera interrogationis a uobis ordo seruatus est. Necesse est enim ut tam excelse plenitudinem caritatis immensa illa perfecte atque perpetue castimonie premia consequantur, parque sit gaudium in tanta parilitate palmarum. Tanta enim sibi societate federantur, ut una absque altera nequeat possideri. Hoc igitur propositio uestra complexa est, ut utrum [a 1Kb] ignis ille concupiscentie, cuius hec caro uelut insitum sentit ardorem, ad plenum possit exstingui, disputatione simili panderemus. De quo primum quid beatus Apostolus senserit diligentius inquiramus: Mortificate, inquit,  membra uestra que sunt super terram . Prius ergo quam cetera perscrutemur, que ista sint membra que mortificari preceperit, indagemus. [b 1Kb] Neque enim beatus Apostolus ad abscissionem manuum aut pedum, aut genitalium immiti nos preceptione  compellit, sed [c 1Kb] corpus peccati, quod utique constat ex membris, quantocius destrui zelo perfecte desiderat sanctitatis, de quo corpore alibi, ut destruatur, inquit, corpus peccati . Et que sit eius destructio, consequenter exponit, ut iam, inquit, non seruiamus peccato . A quo etiam se liberari cum eiulatu postulat, dicens: Infelix ego homo, quis me liberabit de corpore mortis huius?



CAPUT II. De corpore peccati et membris eius.

Hoc itaque peccati corpus multis uitiorum membris probatur exstructum; et ad eius attinet portionem [d 2Kb] quidquid uel facto, uel dicto, uel cogitatione  peccatur, cuius membra rectissime super terram esse dicuntur. Non enim possunt hi qui eorum utuntur ministerio, ueridice profiteri, nostra autem conuersatio in celis est. Huius igitur corporis in hoc loco Apostolus membra describens: Mortificate, inquit, membra uestra que sunt super terram, fornicationem, immunditiam, libidinem, concupiscentiam malam, et [a 1Kb] auaritiam, que est simulacrorum seruitus . [b 1Kb] Primo itaque loco fornicationem credidit inferendam, que carnali commixtione perficitur. [c 1Kb] Secundum etiam membrum immunditiam nuncupauit, que nonnumquam absque ullo mulieris tactu uel dormientibus, uel uigilantibus, per incuriam incircumspecte mentis obrepit, et ideo notatur ac prohibetur in lege, que immundos  quosque non solum sacrarum carnium participatione priuauit, uerum etiam ne contactu suo sancta polluerent, a castrorum iussit congregatione secerni, dicens: [d 23Kb] Anima quecumque comederit de carnibus sacrificii salutaris  in qua est immunditia, peribit coram Domino; et quidquid tetigerit immundus, immundum erit . In Deuteronomio quoque: Si fuerit, inquit, inter uos homo qui nocturno pollutus est somnio, egredietur extra castra, et non reuertetur priusquam ad uesperam lauetur aqua, et post solis occasum regredietur in castra . Deinde [e 7Kb] tertium peccati membrum libidinem ponit, que in recessibus coalescens anime, accendere quippiam etiam sine corporis passione potest. Libidinem enim ab eo quod libeat dictam  esse non dubium est. Post hec de maioribus peccatis  ad minora descendens, [f 1Kb] quartum intulit membrum, concupiscentiam malam, que non solum ad predictam impudicitie passionem, uerum etiam ad omnes noxias cupiditates generaliter referri potest, que corrupte tantummodo uoluptatis [Lips. in marg. uoluntatis] est egritudo. De qua Dominus in Euangelio: Qui uiderit mulierem ad concupiscendum eam, iam mechatus est eam in corde suo . Multo enim maius est etiam tunc mentis lubrice desiderium continere, cum ei illecebrosi aspectus offertur occasio. Quibus manifestissime comprobatur ad perfectionem puritatis, castimoniam continentie corporalis solam non posse sufficere, nisi ei etiam mentis addatur integritas. Post que omnia [g 9Kb] nouissimum illius corporis membrum, et auaritiam, inquit,  proculdubio ostendens non solum ab appetitu rerum alienarum animum continendum, uerum etiam propria magnanimiter contemnenda. Hoc enim et in Actibus apostolorum fecisse legitur credentium multitudo, de qua dicitur: Multitudinis autem credentium erat cor unum, et anima una, nec quisquam eorum que possidebat, aliquid suum esse dicebat, sed erant illis omnia communia . Quotquot enim possessores agrorum aut domorum erant, uendentes afferebant pretia eorum que uendebant, et ponebant ante pedes apostolorum. Diuidebatur autem singulis prout cuique opus erat. Et ne ad paucos pertinere uideretur ista perfectio, auaritiam simulacrorum seruitutem esse testatus est. Nec immerito: quisquis enim non communicat necessitatibus  egenorum, et pecunie sue quam infideli  tenacitate conseruat Christi precepta postponit, idololatrie crimen incurrit, amorem scilicet materie mundialis diuine preferens caritati.



CAPUT III. De mortificatione fornicationis et immunditie.

Si ergo multos ita pro Christo suas uidimus abiecisse [a 1Kb] substantias, ut non solum possessionem pecuniarum, uerum etiam desiderium de cordibus eorum in perpetuum probemus abscissum, consequens est ut [b 1Kb] eodem modo etiam fornicationis ardorem exstingui posse credamus. Neque enim rem impossibilem Apostolus cum possibili coniunxisset, sed utraque sciens esse possibilia, pari modo mortificanda decreuit . Et in tantum beatus  Apostolus fornicationem, siue immunditiam, de nostris membris exstirpari posse confidit, ut non solum mortificari ea, sed ne nominari quidem in nobis debere pronuntiet: Fornicatio, inquiens, et omnis immunditia aut auaritia nec nominetur in uobis, aut turpitudo, aut stultiloquium, aut scurrilitas, que ad rem non pertinet . Que etiam pari modo perniciosa esse, et equali nos a regno Dei exclusione depellere, edocet, dicens: Illud autem scitote, quoniam omnis fornicator, aut immundus, aut auarus, quod est idolorum seruitus, non habet hereditatem in regno Christi et Dei . Et iterum: Nolite errare; neque fornicarii, neque idolis seruientes, neque adulteri, neque molles, neque masculorum concubitores,  neque fures, neque auari, neque ebriosi, neque maledici, neque rapaces regnum Dei possidebunt . Dubium proinde esse non debet, fornicationis et immunditie de membris nostris aboleri posse contagium, quandoquidem non aliter ea quam auaritiam, stultiloquium, scurrilitates, ebrietates, ac furta, quorum facilis amputatio est, mandauerit [c 1Kb] abscindenda.



CAPUT Iu. Quod ad obtinendam castimonie puritatem non sufficit humani laboris intentio.


Certos tamen esse nos conuenit, quod, licet omnem continentie districtionem, famem scilicet ac sitim, uigilias quoque et operis iugitatem, atque incessabile subeamus studium lectionis, perpetuam tamen castimonie puritatem horum laborum merito contingere nequeamus, nisi in his iugiter desudantes experientie magisterio doceamur [d 1Kb] incorruptionem eius diuine gratie largitate concedi. Ob hoc sane solummodo se unusquisque infatigabiliter in his exercitiis perdurare debere cognoscat, ut per illorum afflictionem misericordiam Domini consecutus de impugnatione carnis ac dominatione prepotentium  uitiorum diuino mereatur munere liberari, non quod adepturum se per illa confidat istam quam cupit inuiolatam corporis castitatem. Tanto autem erga acquisitionem castimonie desiderio atque amore imflammetur, quanto quis pecuniarum cupidissimus appetitor, uel qui summa honorum ambitione distenditur, uel qui intolerabili pulchre mulieris amore raptatur, desiderium suum impatientissimo ardore optat expleri; et ita fiet ut dum pro integritatis perpetuitate insatiabili cupiditate succendimur, desiderabilis despiciatur cibus, necessarius horreat potus, somnus denique ipse nature debitus respuatur, uel certe ut deceptor fraudulentissimus puritatis, et emulus atque contrarius castitati, attonita atque suspecta mente capiatur, et ita unusquisque quotidie  integritatis sue matutinus explorator effectus, de collata sibi puritate congaudeat, eamque se non suo studio nec uigilantia, sed protectione Domini sentiat consecutum; ac tamdiu illius perseuerantiam suo corpori intelligat cohesuram quamdiu eam Dominus sua fuerit miseratione largitus. Qui enim hanc stabiliter obtinet fidem, nequaquam superbum sapiens de sua uirtute confidet, [e 2Kb] neque seductus longis  obsceni liquoris induciis blandissima securitate soluetur, sciens impurissime colluuionis aspergine se protinus maculandum, si uel paululum quid ab eo protectio diuina discesserit; ac proinde pro perpetuitate eius cum omni contritione et humilitate cordis indefessis est orationibus excubandum.



CAPUT u. De utilitate impugnationis que nobis de incentiuorum estibus generatur.

uultis autem capere super huius rei quam dicimus ueritate euidens argumentum, per quod et hec que dicta sunt, approbetis, et istam corporis pugnam, que inimica nobis putatur ac noxia, utiliter membris nostris insertam esse doceamini? Considerate, queso, illos qui [a 2Kb] corpore sunt spadones, que precipue  causa in uirtutibus appetendis desides reddat ac tepidos. Nonne quia corrumpende castitatis credunt se periculum non habere? Quod tamen nemo ita proposuisse me credat, ut neminem eorum penitus inueniri posse confirmem, perfecta abrenuntiatione flagrantem, sed quia naturam quodammodo suam uincant, si qui forte eorum ad propositam perfectionis palmam summa animi districtione contendant, cuius ardor ac desiderium eum quem semel accenderit, famem, sitim, uigilias, nuditatem, cunctosque labores corporis, non solum patienter, uerum etiam libenter sustinere compellit. [b 1Kb] uir enim in doloribus laborat sibi, et uim facit perditionis sue . Et iterum: [c 1Kb] Anime autem egenti etiam amara dulcia uidentur . Alias  namque non poterunt desideria presentium rerum uel deprimi uel auelli, nisi pro istis affectibus noxiis quos cupimus amputari, alii salutares fuerint intromissi. Nullatenus enim ualet uiuacitas mentis absque alicuius desiderii uel timoris, gaudii uel meroris affectione  subsistere, nisi hec eadem in bonam partem fuerint immutata. Et idcirco si carnales concupiscentias de cordibus nostris desideramus extrudere, spiritales in earum locis plantemus protinus uoluntates, ut his animus noster semper innexus, et habeat quibus iugiter immoretur, et illecebras presentium ac temporalium respuat gaudiorum. Cumque in hunc statum mens nostra quotidianis exercitiis erudita profecerit, tunc uersiculi illius affectum experientia docente concipiet, quem omnes quidem solita psallendi modulatione concinimus, uirtutem uero eius non nisi pauci expertique percipiunt: Prouidebam Dominum in conspectu meo semper, quoniam a dextris est mihi ne commouear . Ille etenim solus uim atque intellectum huius carminis  efficaciter assequitur, qui perueniens ad istam de qua loquimur corporis atque anime puritatem, intelligit se cunctis momentis, ne rursus ad eadem deuoluatur, a Domino conseruari, dextrasque suas, id est, operationes sanctas ab eodem iugiter communiri. Dominus enim sanctis suis non a sinistris , sed a dextris semper assistit; a peccatoribus uero et impiis non uidetur, quia non habent illas dexteras, quibus Dominus consueuit assistere, nec possunt dicere cum Propheta, Oculi mei semper ad Dominum, quoniam ipse euellet de laqueo pedes meos . Quod nullus poterit ueridice profiteri nisi qui uniuersa que in hoc mundo sunt, aut noxia, aut superflua, aut certe inferiora summis uirtutibus iudicans, omnem  intuitum suum, omne studium, omnem curam erga cultum sui cordis et castimonie defixerit puritatem, atque ita mens istis exercitiis elimata et profectibus expolita, ad perfectam corporis atque anime perueniet puritatem.



CAPUT uI. Quod patientia ardorem fornicationis exstinguat.


Quantum enim quis in lenitate ac patientia cordis, tantum in corporis puritate proficiet; quantoque longius iracundie propulerit passionem, tanto castitatem tenacius obtinebit. Non enim estus corporis declinabit, nisi qui animi motus ante compresserit. Quod apertissime Saluatoris nostri ore laudata beatitudo declarat: Beati mites, quoniam ipsi possidebunt [a 1Kb] terram . Non ergo aliter nostram possidebimus terram, id est, non alias ditioni nostre rebellis huius corporis terra subdetur, [b 2Kb] nisi mens nostra prius fuerit patientie lenitate fundata; nec poterit quis aduersus carnem suam insurgentia libidinis bella comprimere, nisi prius armis mansuetudinis  instruatur: Mansueti enim possidebunt terram, et inhabitabunt in seculum seculi super eam. Hanc, inquam, terram quemadmodum obtinere possimus, idem Propheta in consequentibus psalmi ipsius edocet: Exspecta Dominum et custodi uiam eius, et exaltabit te, ut hereditate capias terram . Constat ergo ad possessionem terre istius firmiter obtinendam, neminem posse conscendere, nisi illos tantum qui per immobilem patientie lenitatem uias Domini duras ac precepta seruantes, de ceno carnalium passionum, extrahente eodem, fuerint exaltati. Mansueti ergo possidebunt terram, et non solum possidebunt eam, sed etiam delectabuntur in multitudine pacis , qua nemo, in cuius carne adhuc bella concupiscentie suscitantur, stabiliter  perfruetur. Necesse est enim infestari eum durissimis demonum preliis; et ignitis luxurie iaculis sauciatum, a terre sue possessione deuolui, donec Dominus auferat bella usque ad fines terre eius, arcum  conterat, et confringat arma, et scula comburat igni , illo scilicet quem uenit Dominus mittere super terram, et arcus etiam, et arma confringat quibus aduersus eum nequitie spiritales diebus ac noctibus dimicantes ignitis configebant cor eius iaculis passionum. Et ita cum eum Dominus conterens bella ab omnibus incentiuorum estibus liberarit, ad illum puritatis perueniet statum; ut, deposita confusione, qua semetipsum, id est carnem suam, dum impugnaretur, horrebat, incipiet ea, uelut purissimo tabernaculo delectari. Non enim accedent ad eum mala, et flagellum non appropinquabit tabernaculo eius ; ad illud scilicet propheticum patientie uirtute perueniens, ut mansuetudinis merito non modo suam hereditet terram,  uerum etiam delectetur in multitudine pacis . Ubi autem adhuc superest sollicitudo certaminis, pacis esse non potest multitudo. Non enim ait, Delectabuntur in pace, sed In multitudine pacis. Per quod euidenter ostenditur, ita efficacissimam medicinam cordis esse patientiam, secundum illud Salomonis: [c 24Kb] Mansuetus uir cordis est medicus : ut non solum ire, tristitie, acedie, cenodoxie, superbie, uerum etiam libidinis omniumque pariter exstirpet fomitem uitiorum. [d 26Kb] In longanimitate enim  prosperitas regibus . Nam qui mitis semper atque tranquillus est, nec iracundie perturbatione succenditur, nec acedie atque tristitie angore consumitur, nec cenodoxie uanitate distenditur, nec superbie tumore sustollitur.  Pax enim multa diligentibus nomen Domini, et non est illis scandalum . Et ideo non immerito pronuntiatur [e 1Kb] Melior patiens uiro forti; et qui continet iram, capiente urbem . Hanc igitur  pacem donec firmam atque perpetuam obtinere mereamur, multis necesse est nos impugnationibus attentari. Frequenterque nobis est uersiculus iste cum gemitu lacrymisque repetendus, Miser factus sum et afflictus sum usquequaque, tota die contristatus ingrediebar, quoniam lumbi mei impleti sunt illusionibus, et non est sanitas in carne mea a facie ire tue, non est pax ossibus meis a facie insipientie mee . Tunc enim competenter hec et in ueritate deflebimus, quando post longam puritatem corporis nostri, sperantes iam carnalia nos omnimodis euasisse contagia, stimulos carnis ob elationem cordis aduersum nos rursum sentimus insurgere, uel certe ad fallaciam somniorum impuritas nos pristine colluuionis aspergit. Cum ergo ceperit quis diuturna  cordis et corporis puritate gaudere, necesse est ut dum se credit ulterius iam non posse ab illa sinceritate deuolui, intra semetipsum quodammodo glorietur, et dicat: Ego dixi in abundantia mea, Non mouebor in eternum . Sed cum utiliter a Domino subrelictus [Lips. in marg. sibi relictus, uel subito relictus] illum puritatis statum in quo sibimet confidebat, senserit perturbari, seseque in illo spiritali uiderit titubare successu, recurrat protinus ad illius integritatis auctorem, et agnoscens infirmitatem suam, confiteatur et dicat: Domine, non in mea, sed in tua uoluntate, prestitisti decori meo uirtutem. Auertisti faciem tuam a me, et factus sum conturbatus . Illud quoque beati Iob: Si lotus fuero quasi aquis niuis, et fulserint uelut mundissime manus mee,  tamen sordibus intingens me, et abominabuntur me uestimenta mea . Quod tamen is qui suo uitio se in sordibus tingit, non potest dicere suo Creatori. Donec ergo ad perfectum puritatis statum perueniat,  necesse est eum inequalitatibus istis frequentius erudiri, quoadusque per Dei gratiam confirmatus in illa quam appetit puritate efficaciter dicere mereatur: Exspectans exspectaui Dominum, et respexit me, exaudiuit precem meam, et eduxit me de lacu miserie et de luto fecis, et statuit supra petram pedes meos, et direxit gressus meos .



CAPUT uII. De differentiis et gradibus castitatis.

[a 2Kb] Multi sunt enim castimonie gradus, quibus ad illam inuiolabilem conscenditur puritatem, quos licet nec perspicere, nec enuntiare, ut dignum est, uirtus nostra sufficiat, tamen quia series narrationis exposcit, secundum mediocritatem experientie nostre  utcumque proferre tentabimus, reseruantes perfectiora perfectis, nec preiudicantes his qui feruentiore studio puriorem castimoniam possidentes, quanto maioris industrie sunt, tanto etiam perspicacie uigore precellunt. Proinde sex gradibus licet multa a se inuicem sublimitate distantibus, fastigia castitatis precelsa distinguam, ita ut media quedam, que tamen multa sunt, pretermittam, quorum subtilitas ita humanos subterfugit sensus, ut eam nec mens inspicere, neque proloqui lingua preualeat, quibus sensim castitatis ipsius perfectio quotidianis profectibus adolescit, secundum similitudinem namque corporum terrenorum, que singulis diebus insensibiliter sui capiunt incrementa, et ita dum nesciunt, ad perfectum habitum prouehuntur, anime  quoque robur et maturitas castitatis acquiritur. Primus itaque pudicitie gradus est, ne uigilans impugnatione carnali monachus elidatur. Secundus, [b 7Kb] ne mens illius uoluptariis cogitationibus immoretur.  Tertius, ne femineo nec tenuiter ad concupiscentiam moueatur aspectu. Quartus, [a 1Kb] ne uigilans uel simplicem carnis perferat motum. Quintus, ne cum memoriam generationis humane, uel tractatus ratio uel necessitas lectionis ingesserit, subtilissimus mentem uoluptarie actionis perstringat assensus; sed uelut opus quoddam simplex ac ministerium humano generi necessario contributum, tranquillo ac  puro cordis contempletur intuitu; nichilque amplius de eius recordatione concipiat, quam si operationem laterum, uel cuiuslibet alterius officine mente pertractet. Sextus castimonie gradus est, [b 1Kb] ne illecebrosis phantasmatibus feminarum uel dormiens illudatur. Licet enim hanc ludificationem peccato esse obnoxiam non credamus, concupiscentie tamen adhuc medullitus latitantis indicium est. [c 3Kb] Quam tamen  illusionem diuersis modis constat accidere. Nam secundum illum usum, quem uigilans exercere uel cogitare consueuerat, etiam dormiens unusquisque tentatur. Aliter enim falluntur hi qui carnalem copulam norunt; aliter qui feminee sunt commixtionis expertes. Hi enim sicut simplicioribus ac purioribus somniis inquietari solent, ita etiam faciliore diligentia ac minore possunt labore purgari. Illi autem sordidioribus magisque expressis phantasmatibus illuduntur, donec paulatim secundum mensuram castitatis, ad quam unusquisque contendit, in odium illius rei quam uoluntariam ante sentiebat, mens etiam somno sopita uertatur, illudque ei quod fortibus uiris pro summo laborum stipendio repromittitur per prophetam concedatur a Domino: et arcum, et gladium, et  bellum conteram de terra uestra, et dormire uos faciam fiducialiter : et ita demum quis ad illam beati [a 1Kb] Sereni paucorumque similium uirorum perueniet puritatem. Quam idcirco a predictis sex castimonie gradibus sequestraui, quia non solum possideri, sed etiam credi non nisi a rarissimis potest. Et quia id quod illi specialiter diuini muneris largitate collatum est, proponi ad generalis precepti non potest formam, scilicet ut eo usque mens nostra castitatis ipsius puritate formetur, ut etiam ipso naturali motu carnis emortuo, illum obscenum liquorem omnino non proferat. Opinionem sane quorumdam, quam super hac carnis colluuione definiunt, silere non debeo, qui dicunt [b 2Kb] non idcirco eam dormientibus euenire, eo quod eam producat fallacia somniorum,  sed potius quia redundantia humoris illius aliquas in egrotanti corde fingat illecebras. Denique aiunt quod illo tempore, quo non inquietat illa concretio, quemadmodum fluxus eius, ita etiam illusio conquiescat.



CAPUT uIII. Quod de natura castitatis et effectibus eius inexperti tractare non possint.


Sed hec suscipere et probare, et utrum possibilia an impossibilia sint, certo examine definire poterit nemo, nisi per experientiam longam et puritatem cordis, [c 1Kb] ad confinia carnis ac spiritus uerbo Domini dirigente peruenerit. De quo beatus Apostolus: uiuus est, inquit, sermo Dei et efficax et penetrabilior omni gladio ancipiti, et pertingens usque ad diuisionem anime ac spiritus, compagum quoque ac medullarum, et discretor cogitationum et intentionum cordis . Et ita inter illorum quodammodo terminos collocatus, quid humane conditioni necessario sit atque ineuitabiliter attributum, quidue consuetudine uitiosa  et incuria iuuentutis inuectum, uelut inspector et arbiter iusta trutinatione discernet, ac super eorum effectu atque natura non falsis uulgi opinionibus acquiescet, sed puritatis modum certa experientie sue libra et iusta examinatione perpendens, [d 1Kb] nequaquam illorum decipietur errore qui negligentie sue uitio crebrioribus quam natura compellit, egestionibus sordidati, de naturali conditione causantur. Cumque eos constet inferre potius uim nature, et extorquere ab ea pollutionem quam ipsa non ingerit, intemperantiam suam ad necessitatem carnis, immo ad eius referunt Creatorem, proprias culpas ad nature infamiam transferentes. De quibus in Prouerbiis eleganter exprimitur, [e 1Kb] Insipientia uiri corrumpit uias eius, Deum autem causatur in corde suo . Postremo si quis huic assertioni nostre fidem derogare uoluerit, queso ut non ante preiudicata nobiscum opinione disceptet, quam discipline huius suscipiat instituta. Cumque hec perpaucis mensibus illa qua traditur moderatione seruauerit, profecto  hec que diximus uero poterit probare iudicio. Ceterum frustra de cuiuslibet artis ac discipline fine contendit, quisquis non prius omnia que ad consummationem eius pertinent, summo fuerit studio ac uirtute sectatus. uelut si uerbi gratia similitudinem mellis ex tritico, aut rursum ex eo, sicut etiam ex raphani linique seminibus lenissimi olei liquorem produci posse confirmem ; si quis horum penitus ignarus assistat, nonne contra rerum naturam hoc esse conclamans, me uelut apertissimi auctorem mendacii deridebit? Cui si ego testes innumeros qui hec se et uidisse, et gustasse, et fecisse, testentur exhibeam; rationem insuper atque ordinem quo ille species, uel in olei pinguedinem, uel in mellis dulcedinem  transformentur, edisseram; ille autem in stultissime persuasionis obstinatione persistens, neget ab illis seminibus quidquam uel dulcedinis uel pinguedinis  posse produci; nonne magis notanda est irrationabilis eius peruicaxque contentio, quam sermonis mei ueritas irridenda, que multorum ac fidelium testium grauitate, et euidentibus documentis, et quod his amplius est, experientie probatione fulcitur? Et ideo quisquis ad illum puritatis statum iugi cordis intentione peruenerit, ut iam, mente ab huius passionis titillatione penitus absoluta, per soporem caro eius uelut redundantiam superflui humoris expellat, conditionem modumque nature certissime deprehendit, et ita cum expergefactus inuenerit carnem suam post longa tempora se inscio atque ignorante pollutam, tum demum de naturali necessitate causetur ad illum sine dubio perueniens statum, ut talis inueniatur  in nocte qualis in die, talis in lecto qualis in oratione, talis solus qualis turbis hominum circumseptus. Postremo ut numquam se talem [a 8Kb] secretus  aspiciat, qualis uideri ab hominibus erubescit, nec in eo tale aliquid ineuitabilis ille oculus [Dionys. add. Dei] deprehendat, quod ab humanis aspectibus uelit esse celatum: et ita cum ceperit suauissimo lumine castitatis iugiter delectari, dicere poterit cum Propheta: Et nox illuminatio mea in deliciis meis, quia tenebre non obscurabuntur a te, et nox sicut dies illuminabitur ; sicut tenebre eius, ita et lumen eius. Denique hoc ipsum, quia supra conditionem nature uidetur humane, qualiter obtinuerit idem propheta subiungit, dicens: Quia tu possedisti renes meos ; id est, non industria mea neque uirtute hanc promerui puritatem, sed quia tu mortificasti insitum renibus meis libidinose uoluptatis ardorem.



CAPUT IX. Interrogatio an corporis motum etiam dormientes possimus euadere.


Germanus: Perpetuam quidem corporis puritatem ex parte aliqua experti sumus a uigilantibus posse per Dei gratiam possideri; et commotionem carnis, districtionis rigore atque iudicio resistente, uigilantibus posse non contingere non negamus. Utrum autem et dormientes hac inquietudine carere possimus uolumus edoceri. Duabus namque de causis possibile hoc esse non credimus, quas licet absque uerecundia nequeamus effari, tamen quoniam hoc medicine  ipsius necessitas cogit, quesumus ut cum uenia tui, si qua forte inuerecundius fuerint denudata, suscipias. Primum ergo est quod per somni quietem mentis uigore laxato obseruari nequaquam illius ualeat commotionis obreptio. Secundo, quod etiam urine collectio cum uesice capacitatem quiescentibus nobis indesinenter confluxu interni humoris oppleuerit, excitet membra marcescentia, quod etiam paruulis uel spadonibus eadem nichilominus lege contingit. Unde fit ut si non oblectatio libidinis uulnerat mentis assensum, [a 1Kb] confusione tamen eam humiliet turpitudo membrorum.



CAPUT X. Responsio quod per somnum accidens carnis commotio non officiat castitati.

 Cheremon: Apparet uos necdum uere castitatis agnouisse uirtutem, quandoquidem districtionis auxilio eam a uigilantibus tantum creditis retentari. Et inde est quod putatis a dormientibus, quasi rigore animi resoluto, integritatem non posse seruari. Porro castitas non, ut arbitramini, [b 1Kb] districtionis presidio, sed amore sui et proprie puritatis delectatione subsistit. [c 23Kb] Non enim castitas, sed continentia dicitur, ubi adhuc ei aliqua resistit aduersitas uoluptatis. uidetis ergo his qui castitatis affectum per Dei gratiam medullitus receperunt, districtionis cessationem cum dormiunt non obesse, que [d 2Kb] infida etiam uigilantibus  ratione certissima comprobatur. Quidquid enim cum labore comprimitur, temporales dimicanti prestat inducias, non tamen perpetuam securitatis quietem tribuit post laborem. Quidquid autem profunda fuerit uirtute deuictum, absque ulla inquietudinis suspicione compositum, iugem pacis uictori conferet firmitatem. Quamobrem donec pulsari nos carnis commotione sentimus, nouerimus nos ad castitatis necdum peruenisse fastigia, sed adhuc sub infirmitate continentie constitutos preliis fatigari, in quibus necesse est dubios semper esse euentus. Quod autem ineuitabilem esse commotionem carnis hoc astruere uoluistis indicio, quod ea ne ipsi quidem eunuchi carere demptis genitalibus possunt, sciendum est [a 1Kb] non eis carnales estus nec affectum libidinis,  sed solam satiue generationis deesse uirtutem. Unde manifestum est ne illos quidem si ad hanc ad quam nos nitimur castitatem, cupiunt peruenire, ab humilitate et contritione cordis uel continentie districtione debere laxari, licet nequaquam sit discredendum minore ab eis castimoniam posse labore ac studio comprehendi.



CAPUT XI. Quod multum intersit inter castitatem et continentiam.

Quamobrem perfectio castitatis a laboriosis continentie rudimentis perpetua tranquillitate discernitur. Hec est enim uere consummatio castitatis, que non impugnans carnalis concupiscentie motus, sed toto horrore detestans, iugem atque inuiolabilem sui retinet puritatem, [b 1Kb] nec potest aliud quid  esse quam sanctitas. Hoc autem fiet, quando iam desinens caro aduersus spiritum concupiscere, desideriis eius uirtutique consenserit, ceperintque sibi inuicem pace firmissima federari, et secundum psalmographi sententiam habitauerint fratres in unum , illam repromissam a Domino beatitudinem possidentes de qua ait: Si duo ex uobis consenserint super terram, de omni re quamcumque  petierint, fiet illis a Patre meo qui in celis est . Quisquis ergo [c 1Kb] intellectualis illius Iacob, id est, supplantatoris transcenderit gradum, ab illa continentie colluctatione ac supplantatione uitiorum, obstupefacto femoris neruo, ad Isrelis meritum perpetua cordis directione conscendet. Quem ordinem etiam beatus Dauid ita Spiritus sancti uaticinatione distinxit, in primis inquiens, Notus in Iudea Deus, id est, in anima que adhuc sub peccatorum confessione retinetur, Iudea enim confessio interpretatur: in Isrel autem, id est, in eo qui uidet Deum, siue  rectissimus Dei est, non solum notus, sed etiam magnum est nomen eius. Deinde ad sublimiora nos prouocans, ac uolens etiam locum ipsum quo Dominus  delectatur, ostendere: Et factus est, inquit, in pace locus eius, id est, non in conflictu certaminis et colluctatione uitiorum, sed in castimonie pace et in cordis tranquillitate perpetua. Hunc igitur pacis locum exstinctione carnalium passionum si quis meruerit obtinere, ex hoc quoque proficiens gradu, ac [d 1Kb] Sion spiritalis, id est, specula Dei consequenter effectus, erit etiam habitatio eius. Non enim in conflictu continentie, sed in iugi uirtutum specula Dominus commoratur, ubi iam non retundit, non comprimit, sed in perpetuum confregit potentias arcuum, ex quibus uidelicet aduersum nos libidinum quondam iacula dirigebantur ignita. uidetis ergo quia sicut non est in colluctatione continentie, sed in castitatis pace locus Domini, ita etiam habitatio  eius in specula sit et contemplatione uirtutum. Unde non immerito porte Sion cunctis tabernaculis Iacob preferuntur: Diligit enim Dominus portas Sion super omnia tabernacula Iacob . Quod autem per hoc ineuitabilem esse commotionem carnis asseritis, quod urina cum uesicam iugi instillatione repleuerit, quieta etiam suscitet membra, licet ueris sectatoribus puritatis ad obtinendam  eam nichil preiudicet ista commotio, quam hec sola interdum et tamen per soporem necessitas excitarit; sciendum tamen est, quod ita si commota fuerint, ad quietem propriam reducantur castitatis imperio, ut non modo cum nullo pruritu, sed ne cum minima quidem libidinis recordatione sedentur. Et idcirco ut cum lege animi lex quoque congruat corporalis, etiam in ipsius aque potu ita est nimietas castiganda, ut humoris quotidiani illa collectio prius arefactis influens membris, illum quem ineuitabilem putatis corporis motum, non solum rarissimum, uerum etiam lentum reddat ac tepidum frigidumque  ignem, et absque ullius adustionis ardore rorantem suscitet flammam, instar [a 1Kb] admirabilis illius Mosaice uisionis, ut carnis  nostre rubus innoxio igne circumdata non uratur ; uel sicut illorum trium iuuenum, quibus ita rorante spiritu fornacis Chaldaice flamma discussa est, ut nec capillos eorum aut fimbrias odor ignis afflaret ; ut illud quodammodo quod sanctis repromittitur per prophetam, incipiamus iam in hoc corpore possidere: Cum ambulaueris per ignem, non combureris, et flamma non ardebit in te .



CAPUT XII. De mirabilibus que peculiariter in sanctis suis Deus operatur.

Magna enim uere, atque mirifica sunt, nec ulli  hominum penitus, nisi his tantum qui experti sunt, nota, que Dominus fidelibus suis adhuc in isto corruptionis uasculo constitutis ineffabili largitur liberalitate. Que Propheta mentis puritate perlustrans, tam ex sua quam ex illorum persona qui in hunc statum affectumque perueniunt, exclamauit: Mira opera tua, Domine, et anima mea cognoscet nimis . Alioquin nichil noui nec magni intelligitur propheta dixisse, si alio cordis affectu uel de aliis operibus Dei hec pronuntiasse credatur. Nullus etenim est hominum qui mira esse opera Dei etiam ex ipsius creature magnitudine non agnoscat. Ceterum illa que in sanctis suis quotidiana operatione dispensat, ac speciali munificentia [Lips. in marg. magnificentia] affluenter effundit, nullus  alius nisi anima perfruentis agnoscit, que in secreto conscientie sue ita est beneficiorum eius arbitra singularis, ut ea non solum nullo ualeat sermone disserere, sed ne sensu quidem et cogitatione complecti, cum ab illo ignito feruore discedens, ad istos materiales ac terrenos intuitus fuerit deuoluta. [b 4Kb] Quis enim in se opera Domini non miretur, cum insatiabilem uentris ingluuiem et sumptuosam gule perniciosamque luxuriam ita in se uiderit fuisse compressam, ut uix ipsum exiguum ac uilissimum cibum raro inuitusque percipiat? Quis non obstupescat opera Dei, qui illum ignem libidinis, quem naturalem antea et uelut inexstinguibilem esse credebat,  ita refriguisse persenserit, ut ne simplici quidem se corporis motu sentiat incitari? Quomodo non uirtutem Domini contremiscat quisque, cum homines quondam diros atque truculentos qui ad summum iracundie furorem etiam blandissimis subditorum irritabantur obsequiis, ad tantam transisse uiderit lenitatem, ut non solum nullis iam commoueantur iniuriis, sed etiam cum illate fuerint, summa magnanimitate congaudeant? Quis plane non miretur opera Dei, ac toto proclamet affectu: Quia ego cognoui quod magnus est Dominus ; cum uel se, uel alium quempiam ex rapacissimo liberalem, ex prodigo continentem, ex superbo humilem, ex delicato ac tenero squalidum hirsutumque perspexerit, et egestatem atque angustiam presentium  rerum etiam uoluntarie perferentem? Ista sunt profecto mira opera Dei, que peculiariter anima Prophete similiumque eius mirifice contemplationis intuitu stupefacta cognoscit. Ista sunt prodigia que posuit super terram, que idem propheta considerans, ad admirationem eorum cunctos populos aduocat, dicens: uenite et uidete opera Dei, que posuit prodigia super terram, auferens bella usque ad fines terre, arcum conteret, et confringet arma, et scuta comburet igni . Quod enim maius potest esse prodigium, quam sub momento breuissimo ex rapacissimis publicanis apostolos fieri, ex persecutoribus truculentis predicatores Euangelii patientissimos reddi, ita ut eam quam persequebantur fidem etiam effusione sui sanguinis propagarent? Ista  sunt opera Dei que se quotidie una cum Patre operari Filius protestatur, dicens: Pater meus usque hodie operatur, et ego operor . De istis operibus Dei beatus Dauid in spiritu canens: Benedictus, inquit, Dominus Deus Isrel, qui facit mirabilia magna solus . De istis et Amos propheta, Qui facit, inquit, omnia et [a 1Kb] conuertit ea et transmutat in matutinam umbram mortis . Hec est nempe immutatio dextere Excelsi . De hac salutari operatione Dei orat Propheta Dominum, dicens: Confirma, Deus, hoc quod operatus es in nobis . Et ut pretermittam illas secretas atque absconditas dispensationes Dei, quas intra se peculiariter  exerceri mens sanctorum omnium momentis singulis intuetur, illam celestem [b 2Kb] infusionem letitie spiritalis, qua deiectus animus insperati gaudii alacritate sustollitur ad illos ignotos cordis excessus, et tam ineffabilia quam inaudita solatia gaudiorum, quibus nonnumquam ignauissimo stupore torpentes, ad orationem feruentissimam, uelut de somno profundissimo suscitamur; hoc, inquam, est gaudium de quo B. Apostolus, Quod oculus, inquit, non uidit, nec auris audiuit, nec in cor hominis ascendit , eius scilicet qui terrenis uitiis hebetatus adhuc homo est et humanis inheret affectibus, nichilque de istis Dei muneribus intuetur Denique idem Apostolus tam de se quam de similibus sibi, qui iam de humana conuersatione discesserant, subiecit dicens, Nobis  autem reuelauit Deus per Spiritum suum.



CAPUT XIII. Quod soli qui experiuntur agnoscant [c 2Kb] dulcedinem castitatis.

In his igitur omnibus quanto mens ad subtiliorem profecerit puritatem, tanto sublimius intuebitur Deum, et admirationis intra semetipsam potius capiet incrementa, quam loquendi facultatem aut sermonem narrationis inueniet. Ut enim uim letitie huius inexpertus mente non ualet percipere, ita explicare sermone non ualebit expertus; tamquam si quis dulcedinem mellis ei qui numquam quidquam dulce gustauerit, uelit sermonibus enarrare, profecto nec ille saporis illius suauitatem quam numquam ore percepit auribus capiet, nec ille dulcedinem  quam gustus uoluptate cognouit uerbis poterit indicare: sed propria tantum agnitione suauitatis illectus, necesse est ut experti saporis iucunditatem intra semetipsum solummodo tacitus admiretur. Ita igitur quisquis in hunc quem prediximus uirtutum statum meruerit peruenire, hec omnia que in suis peculiari gratia Dominus operatur tacita mente perlustrans, horumque omnium attonita consideratione flammatus, cum intimo cordis exclamabit affectu: Mira opera tua, Deus, et anima mea cognoscet nimis . Istud ergo est mirabile opus Dei, hominem carneum, carnales affectus in carne positum respuisse, et in tanta rerum atque incursuum  uarietate unum tenere animi statum, atque immobilem in omni accidentium permutatione durare. Qua uirtute fundatus [a 2Kb] senex quidam, cum apud Alexandriam turbis infidelium circumfusus, non solum maledictis, uerum etiam grauissimis impellentium urgeretur iniuriis, eique a subsannantibus diceretur: Quid miraculi Christus uester, quem colitis, fecit? ille inquit, Ut his ac maioribus, si intuleritis, non mouear nec offendar iniuriis.



CAPUT XIu. Interrogatio de obseruantie [Al. continentie] qualitate et temporis modo in quo castitas perfici possit.

Germanus: Quoniam nos admiratio non humane huius, neque terrene, sed plane celestis atque angelice castitatis, ita subito stupore confudit, ut  terrorem magis desperationis incuteret, quam ad expetendam se nostros animos prouocaret, quesumus ut nos de obseruantie qualitate, ac temporis modo quo acquiri uel perfici ualeat, doctrina plenissime disputationis instituas, quatenus et consummari eam posse credamus, et ad expetendam deinceps spatio constituti temporis animemur. Incomprehensibilem namque eam in carne hac positis quodammodo iudicamus, nisi nobis ordo quidam ac uia qua ad illam ualeat perueniri certa ratione pandatur.



CAPUT Xu. Responsio, intra quod tempus castitas possit acquiri.


Cheremon: Temerarium satis est super consummatione huius de qua loquimur castitatis, in tanta presertim uel uoluptatum diuersitate uel uirium, certam temporis definire mensuram, que non facile etiam in istis materialibus artibus ac uisibilibus disciplinis discerni potest: secundum intentionem namque animi atque ingenii qualitatem, necesse est eas ab unoquoque uel celerius uel tardius apprehendi; rationem tamen obseruantie, et temporis modum, intra quem eius possibilitas agnoscatur, constantissime possumus definire. Quisquis igitur extractus a cunctis confabulationibus otiosis, et mortificatus ab omni ira ac sollicitudine, curaque  mundana, duobus tantum [b 36Kb] paximaciis [Al. paxamaciis] fuerit quotidiana refectione contentus, et aque satietate subtracta, quietem somni trium siue  quatuor horarum spatio terminarit, nec tamen laborum aut continentie huius merito, sed miseratione Domini eam se crediderit adepturum , non amplius quam [c 3Kb] sex mensibus perfectionem istius non impossibilem sibi esse cognoscet. Euidens tamen est iam proxime puritatis indicium, incipere eam de proprii laboris industria  non sperare. Si enim uim uersiculi illius unusquisque in ueritate conceperit: Nisi Dominus edificauerit domum, in uanum laborant qui edificant eam , sequitur ut nec de puritatis sue meritis extollatur, intelligens eam se non sua diligentia, sed Domini misericordia consecutum; nec contra alios immiti rigore moueatur, sciens humanam nichil esse uirtutem, si eam uirtus diuina non iuuerit.



CAPUT XuI. De fine ac remedio acquirende et custodiende castitatis.

Proinde unicuique nostrum aduersus spiritum fornicationis totis uiribus desudanti [a 1Kb] uictoria singularis est, de merito conatus sui remedium non sperare:  que fides licet facilis ac plana omnibus uideatur, tamen tam difficile ab incipientibus quam ipsius castitatis perfectio possidetur. Nam cum eis uel particula puritatis arriserit, continuo in conscientie sue secretis elatione quadam subtiliter illabente sibimet blandiuntur, credentesque eam se diligentie sue studio consecutos, necesse est ut superno illo presidio paululum denudati, tamdiu illis, quas diuina uirtus exstinxerat, passionibus opprimantur, quamdiu experientia docente cognoscant se uiribus atque industria sua puritatis bonum obtinere non posse. Et ut disputationem nostram de fine plenissime castitatis longa lucubratione confectam breuiter concludamus,  in unum omnia que copiose sparsimque digesta sunt colligentes, hec est consummatio castitatis, ut uigilantem monachum oblectatio libidinis nulla perstringat, ut quiescentem somniorum non fallat illusio; sed cum dormienti tantum per sopite mentis incuriam commotio carnis obrepserit, quemadmodum sine ulla titillatione uoluptatis excitata est, ita etiam sine ullo pruritu corporis conquiescat. Hec de castitatis fine, quantum potuimus, non uerbis, sed [b 1Kb] experientia magistrante digessimus. Que licet a desidiosis ac negligentibus arbitrer impossibilia forsitan iudicanda, certus tamen sum a studiosis ac spiritalibus uiris agnoscenda pariter ac probanda. Tantum namque inter hominem distat et hominem, quantum et illa in quibus animi eorum tendit intentio  ab inuicem disparantur, id est, uel celum ab inferno, uel Christus a Belial, secundum sententiam Domini Saluatoris, Si quis mihi ministrat, me sequatur; et ubi ego sum, illic et minister meus erit . Et iterum: Ubi est thesaurus tuus, ibi erit et cor tuum . Hucusque beatus Cheremon de castitatis perfectione disseruit, admirabilemque doctrinam sublimissime puritatis tali sermone conclusit, suadens stupentibus atque anxiis nobis, ut, quia iam noctis pars maior effluxerat, tradita quieti paululum membra naturali soporis cibo minime fraudaremus, ne languens torpore corporis sui etiam mens uigorem sancte intentionis amitteret.



COLLATIO DECIMA TERTIA, Que est tertia abbatis Cheremonis, DE PROTECTIONE DEI.



CAPUT PRIMUM.


Cum [a 1Kb] ad synaxim matutinam percepto paululum sopore remeantes, senem reperiremus, ingenti abbas  Germanus scrupulo mouebatur, quod in preterita disputatione, cuius uirtus summum desiderium incognite nobis castitatis infuderat, [b 7Kb] unius adiectione  sententie beatus senex meritum humane cassasset industrie, astruens hominem, quamuis summis ad bonam frugem uiribus enitatur, tamen boni compotem esse non posse, nisi id diuini tantum muneris largitate, non operis sui studio percepisset. Hanc igitur questionem attonite uoluentibus nobis, progressus cellula beatus Cheremon, cum quiddam nos inuicem mussitare sensisset, solito breuius orationum atque psalmorum solemnitate transcursa, quid mouerit inquirit.



CAPUT II. Interrogatio quare merita uirtutum laborantis industrie non deputentur?

Tunc Germanus: Quantum excellentissime, inquit,  sublimitate uirtutis, que nocturna disputatione patefacta est, pene  a fide possibilitatis excludimur, tantum nobis  uidetur absurdum, si laborum stipendium, id est, perfectio castitatis, que instantia proprii sudoris acquiritur, non specialiter laborantis deputetur industrie. Ineptum est enim, ut si, uerbi gratia, agricolam erga culturam terre irremissum studium uiderimus impendere, non illius efficacie ascribamus et fructum.



CAPUT III. Responsio, quod sine adiutorio Dei non solum perfectio castitatis, sed omnino nichil boni perfici possit.

Cheremon: Hoc ipso quod proposuistis exemplo,  euidentius approbatur nichil posse proficere sine adiutorio Dei, laborantis industriam. Nec enim agricola cum omnes conatus suos in excolendis expenderit terris, confestim etiam prouentum segetum et ubertatem frugum sue poterit industrie deputare, quam irritam esse frequenter expertus est, nisi eam et pluuiarum opportunitas et hyemis tranquilla serenitas subsequatur: ita ut adultos iam fructus ac perfecta maturitate solidatos, quodammodo de manu tenentium uiderimus plerumque prereptos, nichilque laborantibus illam iugem sudoris instantiam contulisse, quia non fuit Domini opitulatione directa. Sicut igitur inertibus agricolis, qui sua frequenter uomere arua non subigunt, hanc ubertatem segetum pietas diuina non confert, ita laborantibus pernox sollicitudo non proderit, nisi misericordia  Domini fuerit prosperata. In quo tamen humana superbia nullatenus se gratie Dei uel exequare uel admiscere contendat, participemque se in muneribus Dei per hoc conetur inserere, ut laborem suum auctorem esse diuine existimet largitatis, ac prouentum copiosissimarum frugum industrie sue meritis respondisse glorietur. Consideret namque ac ueridica examinatione perpendat, quod ne ipsos quidem conatus, quos pro desiderio opulentie intentus exercuit, suis uiribus impendere potuisset, nisi eum ad exercendum omne opus ruris, protectio Domini  ac misericordia roborasset: et inefficax eius uoluntas fuisset ac uirtus, nisi etiam peragendi copiam, que nonnumquam uel siccitatis uel imbrium nimietate fraudatur, diuina clementia prestitisset. Nam cum et bonum uirtutis [Lips. in marg. bonum uirtus], et sanitas corporis, et omnium effectus operum actuumque prosperitas a Domino fuerit condonata, orandum est ne fiat ei sicut scriptum est, celum ereum et terra ferrea; et ne residuum locuste comedat bruchus, et residuum bruchi eruca deuoret, et residuum eruce rubigo consumat . Nec in hoc tantum eget diuinitatis auxilio agricole laborantis industria, nisi etiam insperatos auertat casus, quibus etiamsi desiderata fructuum fecunditate ager fuerit opimatus, non solum spei sue uana exspectatione  frustrabitur, uerum etiam perceptarum et reconditarum iam uel in area uel in horreo frugum ubertate fraudabitur. Quibus manifeste colligitur, [a 2Kb] non solum actuum, uerum etiam cogitationum bonarum ex Deo esse principium, qui nobis et initia sancte uoluntatis inspirat, et uirtutem atque opportunitatem eorum que recte cupimus, tribuit peragendi: Omne enim datum bonum, et omne donum perfectum desursum est descendens a patre luminum , [b 4Kb] qui et incipit que bona sunt, et exsequitur, et consummat in nobis, dicente Apostolo, Qui autem  dat semen seminanti, et panem ad manducandum prestabit, et multiplicabit semen uestrum, et crescere faciet fructus iustitie uestre . Nostrum uero est, ut quotidie attrahentem nos gratiam Dei humiliter subsequamur, uel certe dura ceruice et incircumcisis, ut scriptum est , auribus eidem resistentes, per Ieremiam mereamur audire, Numquid qui cadit non resurget, aut qui auersus est non reuertetur ? Quare ergo auersus est populus iste in Ierusalem auersione contentiosa? Indurauerunt ceruices suas, noluerunt reuerti.



CAPUT Iu. Obiectio, quemadmodum gentiles absque gratia Dei, castimoniam habuisse dicantur.

Germanus: Huic sensui, cuius pietas abrupte a  nobis non potest improbari, illud uidetur obsistere, [a 2Kb] quod ad destructionem liberi arbitrii tendit. Nam cum multos gentilium, qui utique diuini adiutorii gratiam non merentur, non solum frugalitatis atque patientie, sed, quod magis mirum est, etiam castitatis uideamus fulgere uirtutibus, quomodo captiuato libere uoluntatis arbitrio, Dei munere collate illis credende sunt, cum utique mundane sapientie sectatores, non solum Dei gratiam, sed ipsum etiam uerum Deum penitus ignorantes, quantum uel serie lectionis, uel quorumdam traditione cognouimus,  summam castimonie puritatem, proprii laboris industria possedisse dicantur?



CAPUT u. Responsio de philosophorum imaginaria castitate.

Cheremon: Gratum mihi est, quod dum summo agnoscende ueritatis amore flammamini, quedam etiam inepta proponitis, quorum obiectione probatior, atque  exploratior catholice fidei uirtus appareat. Quis etenim sapiens tam contrariis propositionibus uteretur, ut celestem castimonie puritatem, quam hesterna die nec per Dei gratiam mortalium cuiquam asserebatis posse conferri, nunc eamdem etiam a gentilibus crederetis uirtute propria fuisse possessam? Sed quia hec  explorande proculdubio  studio ueritatis opponitis, quid de his teneamus, aduertite. Primum [b 3Kb] philosophos nequaquam credendum est talem animi castitatem, qualis a nobis exigitur, assecutos: quibus iniungitur, ut non solum fornicatio, sed ne immunditia quidem nominetur in nobis. Habuerunt autem illi quamdam [c 23Kb] , id est, portiunculam castitatis, id est, abstinentiam carnis, ut tantum a coitu libidinem cercerent: hanc autem internam mentis, perfectam ac perpetuam corporis puritatem, non dicam opere assequi; sed nec cogitare potuerunt.  Denique [a 1Kb] famosissimus ille ipsorum Socrates, hoc, ut ipsi concelebrant, de se non erubuit profiteri. Nam cum intuens eum quidam [b 1Kb] physiognomon dixisset, [c 18Kb] , id est, Oculi corruptoris puerorum, et irruentes in eum discipuli eius, ulcisci illatum magistro uellent conuicium, indignationem eorum hac dicitur compressisse sententia: , , , id est, Quiescite, o sodales: etenim sum, sed contineo me. Apertissime igitur, non solum assertione nostra, sed etiam ipsorum professione monstratur, consummationem tantummodo impudicitie, id est, commixtionis turpitudinem, uiolenta ab illis necessitate compressam; non tamen desiderium de cordibus eorum, et oblectationem illius passionis exclusam.  Cum quo autem horrore proferenda est illa [d 1Kb] sententia Diogenis? Factum enim quod philosophum  mundi huius, uelut quiddam memorabile proferre non puduit, neque dici a nobis sine uerecundia, neque audiri potest. Nam cuidam in adulterii crimine [e 2Kb] puniendo  ait, , id est, Quod gratis uenditur morte non emas. Constat ergo illos uere castitatis, que a nobis expetitur, nec agnouisse uirtutem. Et ideo satis certum est circumcisionem nostram, que in spiritu est, non posse nisi Dei tantum munere possideri, et his inesse solummodo qui Deo tota spiritus sui contritione deseruiunt.



CAPUT uI. Quod sine gratia Dei nullos industrios conatus exsequi ualeamus.

Et idcirco licet in multis, immo in omnibus, possit  ostendi semper auxilio Dei homines indigere [f 2Kb] nec aliquid humanam fragilitatem, quod ad salutem  pertinet, per se solam, id est, sine adiutorio Dei posse perficere, [a 1Kb] in nullo modo tamen euidentius quam in acquisitione atque custodia castitatis ostenditur. Ut enim tantisper de integritatis eius difficultate disputatio differatur, de instrumentis eius breuiter interim disputemus. Quis preualeat, queso, quamuis feruens spiritu, uel squalorem solitudinis, uel sicci panis, non dicam, quotidianam esuriem, sed ipsam saturitatem, nulla hominum laude suffultus, suis uiribus sustinere? quis aque perpetuam sitim sine Domini consolatione tolerare? illumque dulcem ac delectabilem matutinum soporem humanis fraudari oculis, et [b 10Kb] intra terminos horarum quatuor omnem quietis refectionem iugi possit lege concludere? Quis indesinentem lectionis instantiam? quis irremissam  operis sedulitatem, nullum presentis lucri commodum captans, absque Dei gratia explere sufficiat? Que omnia sicut desiderari a nobis iugiter absque diuina inspiratione non possunt, ita ne perfici quidem sine eius auxilio ullatenus queunt. Et ut hec eadem non solum probata nobis experientie disciplina, sed etiam certis indiciis et argumentis manifestiora reddamus, nonne in multis que utiliter optamus implere, cum desiderii plenus ardor ac uoluntas perfecta non desit, interpellans quecumque fragilitas cassat uota concepta, nec proposito nostro assistit effectus, nisi uirtus perficiendi Domini fuerit miseratione donata, ita ut cum sit innumera multitudo illorum qui fideliter uirtutum studiis desiderent inherere, summam tamen eorum qui hec perficere  uel tolerare preualeant, inuenias raritatem: ut pretermittam quod ne tunc quidem, cum omnino nulla nos arcet infirmitas, facultas uniuersa que uolumus  peragendi nostre subiacet potestati? Nam neque remotionis silentium, nec districtiones ieiuniorum, nec lectionis instantiam, illo etiam tempore quo possumus, pro nostro arbitrio retentamus, sed quibusdam occurrentibus causis, etiam inuitissimi frequenter retrahimur a salutaribus institutis, ita ut, uel loci, uel temporis copiam in quo hec exercere possimus, necesse sit nos a Domino deprecari, nec sufficere nobis id quod possumus certum est, nisi etiam opportunitas peragendi ea que nobis utique possibilia sunt, a Domino tribuatur, de quibus et Apostolus, Quoniam uoluimus, inquit, uenire ad uos et semel et iterum, et impediuit nos Satanas ; ita ut nonnumquam nos etiam utiliter ab istis spiritalibus sentiamus studiis auocari, ut dum nolentibus  nobis interrumpitur nostri cursus intentio, et infirmitati carnis aliud relaxamus, etiam inuiti ad salutarem perseuerantiam reseruemur. De qua dispensatione Dei, simile aliquid beatus Apostolus: Propter quod, inquit, ter Dominum rogaui, ut discederet a me; et dixit mihi: Sufficit tibi gratia mea; nam uirtus in infirmitate perficitur . Et iterum: Quid enim oremus, secundum quod oportet, nescimus .



CAPUT uII. De principati proposito Dei, et prouidentia quotidiana.

Propositum namque Dei, quo non ob hoc hominem fecerat ut periret, sed ut in perpetuum uiueret, manet immobile. Cuius benignitas [c 1Kb] cum bone uoluntatis in nobis quantulamcumque scintillam emicuisse  perspexerit, uel quam ipse tamquam de dura silice nostri cordis excusserit, confouet eam et exsuscitat, suaque inspiratione confortat, [d 3Kb] uolens omnes homines  saluos fieri, et ad agnitionem ueritatis uenire . Quia non est, inquit, uoluntas ante Patrem uestrum qui in celis est, ut pereat unus ex pusillis istis . Et iterum: Non uult, inquit, Deus perire animam, sed retractat cogitans [Lips. in marg. retractans cogitat] ne penitus pereat qui abiectus est . uerax namque est et non mentitur Deus, cum obtestatione definiens: uiuo ego, dicit Dominus Deus, quia nolo mortem impii, sed ut conuertatur a uia sua et uiuat . Qui enim ut pereat unus ex pusillis non habet uoluntatem, quomodo sine ingenti sacrilegio putandus est, non uniuersaliter omnes, sed quosdam saluos fieri uelle pro omnibus? [a 1Kb] Ergo quicumque pereunt, contra illius pereunt uoluntatem, ita eo contra unumquemque  eorum quotidie proclamante: Conuertimini a uiis uestris pessimis, et quare moriemini, domus Isrel ? Et iterum: Quoties uolui congregare filios tuos, sicut gallina congregat pullos suos sub alas suas, et noluisti ? Et quare, inquit, auersus est populus iste in Ierusalem, auersione contentiosa? Indurauerunt facies [Lips. in marg. ceruices] suas, noluerunt reuerti . [b 2Kb] Presto est ergo quotidie Christi gratia, que dum uult omnes homines saluos fieri, et ad agnitionem ueritatis uenire, cunctos absque ulla exceptione conuocat, dicens: uenite ad me, omnes qui laboratis et onerati estis, et ego reficiam uos . Si autem non omnes uniuersaliter, sed quosdam aduocat, sequitur ut nec omnes sint onerati, uel originali uel actuali peccato, nec uera sit illa sententia:  Omnes enim peccauerunt et egent gloria Dei, nec per omnes homines mors pertransisse credatur . Et in tantum omnes qui pereunt, contra Dei pereunt uoluntatem, ut nec ipsam mortem Deus fecisse dicatur,  ita Scriptura testante: Quia Deus mortem non fecit, nec gaudet in perditione uiuorum . Et inde est quod plerumque dum pro nobis contraria postulamus, uel tardius uel nequaquam nostra exauditur oratio; et rursus, ea que credimus esse contraria, utiliter, ut benignissimus medicus, etiam inuitissimis Dominus inferre dignatur; ac nonnumquam perniciosas dispositiones nostras lethalesque conatus ab effectu detestabili retardat ac reuocat; ac properantes ad mortem retrahit ad salutem, et de inferni faucibus extrahit ignorantes.



CAPUT uIII. De gratia Dei, et arbitrii libertate.

Quam curam atque prouidentiam circa nos suam  sub figura meretricis Ierusalem et perniciosa ad idolorum cultum alacritate tendentis, per Oseam prophetam sermo diuinus eleganter expressit. Dicente namque ea: uadam post amatores meos, qui dant panes mihi, et aquas meas, lanam meam, et linum meum, oleum meum, et potum meum, respondit, saluti eius, non uoluntati, consulens diuina dignatio: Ecce ego sepiam uiam eius spinis, et sepiam eam maceria, et semitas suas non inueniet, et sequetur amatores suos, et non apprehendet; et queret eos, nec inueniet illos, et dicet: Reuertar ad uirum meum priorem quia bene mihi erat tunc magis quam nunc est . Ac rursus contumacias nostras atque contemptus, quibus eum ad salutares inuitantem recursus rebelli spiritu dedignamur, tali comparatione describit: Et  dixi, inquit, Patrem uocabis me, et post me ingredi non cessabis. Sed quomodo si contemnat mulier amatorem suum, sic contempsit me domus Isrel, ait Dominus . Satis congrue, quoniam Ierusalem  adultere comparauerat a suo coniuge discedenti, amorem quoque ac perseuerantiam benignitatis sue uiro qui a femina deseritur, comparauit. Pietas enim ac dilectio Dei, que circa humanum genus semper impenditur, eo quod nullis ita uincatur iniuriis, ut a cura nostre salutis abscedat, et quodammodo superata iniquitatibus nostris a principali suo proposito reuocetur, magis proprie exprimi alia comparatione non potuit, quam exemplo uiri ardentissimo amore  feminam diligentis, qui quanto magis negligi se ab ea senserit, tanto uehementioris circa eam zeli ardore flammatur. Adest igitur inseparabiliter nobis semper diuina protectio, tantaque est erga creaturam suam pietas Creatoris, ut non solum comitetur eam, sed etiam precedat iugi prouidentia. Quam expertus Propheta Domino apertissime confitetur, dicens: Deus meus, misericordia eius preueniet me . [a 19Kb] Qui cum in nobis ortum quemdam bone  uoluntatis inspexerit, illuminat eam confestim atque confortat, et incitat ad salutem, incrementum tribuens ei quam uel ipse plantauit, uel nostro conatu uiderit emersisse. Nam Antequam clament, inquit, ego audiam; adhuc loquentibus eis ego audiam . Et iterum: Ad uocem clamoris tui statim ut audierit, respondebit tibi . Et non solum  sancta desideria benignus inspirat, sed etiam occasiones prestruit uite, et opportunitatem boni effectus ac salutaris uie directionem demonstrat errantibus.



CAPUT IX. De uirtute bone uoluntatis nostre, et gratia Dei.

Unde [a 5Kb] non facile humana ratione discernitur  quemadmodum Dominus petentibus tribuat, a querentibus inueniatur, aperiatque pulsantibus ; et rursus inueniatur a non querentibus se, palam appareat inter illos qui eum non interrogabant, et tota die expandat manus suas ad populum non credentem sibi et contradicentem , resistentes ac longe positos uocet, inuitos attrahat ad salutem, peccare cupientibus explende copiam subtrahat uoluntatis, ad nequitiam properantibus benignus obsistat. [a 3Kb] Cui autem facile pateat, quomodo salutis summa nostro tribuatur arbitrio, de quo dicitur: Si uolueritis et audieritis me, que bona sunt terre manducabitis ; et quomodo non uolentis neque currentis, sed miserentis sit Dei ? [b 3Kb] Quid etiam sit illud, quod Deus reddet unicuique  secundum opera eius , et, Deus est qui operatur in uobis et uelle et perficere pro bona uoluntate , et, hoc non ex uobis, sed Dei donum est, non ex operibus, ut ne quis glorietur ? Quid sit etiam illud quod dicitur: Appropinquate  Deo, et appropinquabit uobis ? Et quod alibi dicit, Nemo uenit ad me, nisi Pater qui misit me, attraxerit eum ? Quid sit quod dicitur, [c 1Kb] Rectos cursus fac pedibus tuis, et uias tuas dirige ; et quid sit quod dicimus orantes, Dirige in conspectu tuo uiam meam. Et, Perfice gressus meos in semitis tuis, ut non moueantur uestigia mea . Quid etiam sit quod iterum commonemur, Facite uobis cor nouum et spiritum nouum ; et quid sit illud quod repromittitur, Dabo eis cor nouum, et spiritum nouum tribuam in uisceribus eorum, et auferam cor lapideum de carne eorum, et dabo eis cor carneum, ut in preceptis meis ambulent, et iudicia mea custodiant ? Quid sit quod precepit Dominus dicens: Laua a malitia cor tuum, Ierusalem,  ut salua fias ? et quid sit quod ipse Propheta a Domino postulat, dicens, Cor mundum crea in me, Deus? Et iterum: Lauabis me, et super niuem dealbabor . Quid sit quod ad nos dicitur, [d 1Kb] Illuminate uobis lumen scientie .  Et quid sit quod de Deo dicitur, Qui docet hominem scientiam : Et, Dominus illuminat cecos ; uel certe quod orantes dicimus cum  Propheta: Illumina oculos meos, ne umquam obdormiam in morte ; nisi quod [a 11Kb] in his omnibus et gratia Dei et libertas nostri declaratur arbitrii,  [a 1Kb] et quia etiam suis interdum motibus homo ad uirtutum appetitus possit extendi, semper uero indigeat adiuuari. Nec enim cum uoluerit quis sanitate perfruitur, aut de egritudinis morbo pro arbitrii sui desiderio liberatur. Quid autem prodest sanitatis gratiam concupisse, nisi Dominus qui uite ipsius usum tribuit, etiam uigorem incolumitatis impartiat? [b 1Kb] Ut autem euidentius clareat, etiam per nature bonum quod beneficio Creatoris indultum est, nonnumquam  bonarum uoluntatum prodire principia, que tamen, nisi a Domino dirigantur, ad consummationem uirtutum peruenire non possunt, Apostolus testis est dicens: uelle adiacet mihi, perficere autem bonum non inuenio .



CAPUT X. De liberi arbitrii infirmitate.

Nam [c 38Kb] libertatem Scriptura diuina nostri confirmat  arbitrii, dicens: Omni custodia serua cor tuum . Sed infirmitatem eius Apostolus manifestat dicens: Dominus custodiat corda uestra et intelligentias uestras in Christo Iesu . uirtutem liberi arbitrii Dauid enuntiat, dicens: Inclinaui cor meum ad faciendas iustificationes tuas . Sed infirmitatem eius idem orans similiter docet, Inclina, inquiens, cor meum in testimonia tua et non in auaritiam . Salomon quoque ait: Inclinet corda nostra ad se, ut ambulemus in uniuersis uiis eius et custodiamus mandata eius, et ceremonias eius, et iudicia eius . Potestatem designat arbitrii nostri Psalmographus dicens: Cohibe linguam tuam a malo, et labia tua ne loquantur dolum . Infirmitatem eius nostra protestatur oratio  dicentibus nobis: Pone, Domine, custodiam ori meo, et ostium circumstantie labiis meis . Arbitrii nostri facultas a Domino declaratur cum dicitur, Solue uincula colli tui, captiua filia Sion . Fragilitatem eius propheta decantat [Lips. in marg. denuntiat], dicens: Dominus soluit compeditos . Et, Dirupisti uincula mea, tibi sacrificabo hostiam laudis . Audiuimus in Euangelio Dominum conuocantem ut ad eum properemus per liberum arbitrium: uenite ad me, omnes qui laboratis et onerati estis, et ego reficiam uos . Sed  infirmitatem eius idem Dominus protestatur, dicens: Nemo potest uenire ad me, nisi Pater qui misit me, attraxerit eum . Apostolus liberum arbitrium nostrum incitat, dicens: Sic currite ut comprehendatis . Sed infirmitatem eius Ioannes Baptista testatur cum ait: Non potest homo accipere a se quidquam, nisi fuerit ei datum de celo . Iubemur animas nostras sollicite custodire, dicente propheta: Custodite animas uestras . Sed eodem spiritu alius proclamat propheta: Nisi Dominus custodierit ciuitatem, in uanum uigilat qui custodit eam . Apostolus Philippensibus scribens, ut liberum eorum designet arbitrium, Cum metu et tremore, inquit, uestram salutem operamini . Sed ut infirmitatem eius  ostendat, adiungit, dicens, Deus est enim, inquit, qui operatur in uobis, et uelle et perficere pro bona uoluntate .



CAPUT XI. Utrum bonam uoluntatem nostram sequatur, an precedat gratia Dei.

Et ita sunt hec quodammodo indiscrete permixta atque confusa, [a 1Kb] ut quid ex quo pendeat inter multos magna questione uoluatur, id est, utrum quia initium bone uoluntatis prebuerimus, misereatur nostri  Deus; an quia Deus miseretur, consequamur bone uoluntatis initium? Multi enim singula hec querentes ac iusto amplius asserentes, uariis sibique contrariis sunt erroribus inuoluti. Si enim dixerimus nostrum esse bone principium uoluntatis, quid fuit in persecutore Paulo, quid in publicano Mattheo, quorum unus cruori ac suppliciis innocentum, alius uiolentiis ac rapinis publicis incubans attrahitur ad salutem? Sin uero gratia Dei semper inspirari bone uoluntatis principia dixerimus, [a 1Kb] quid de Zachei fide, quid de illius in cruce latronis pietate dicimus, qui desiderio suo uim quamdam regnis celestibus inferentes, specialia uocationis monita preuenerunt? Consummationem uero uirtutum et exsecutionem mandatorum Dei, si nostro deputauerimus arbitrio,  quomodo oramus: Confirma, Deus, hoc quod operatus es in nobis ; et, Opera manuum nostrarum dirige super nos ? Scimus [b 1Kb] ad maledicendum Isreli Balaam fuisse conductum , sed uidemus maledicere cupienti non fuisse permissum. Custoditur Abimelech, ne Rebeccam tangens peccet in Deum . Ioseph fratrum liuore distrahitur, ut descensio filiorum Isrel in Aegyptum fieret, et illis de germani nece tractantibus, future famis remedia pararentur. Quod idem Ioseph a fratribus agnitus manifestat, dicens: Nolite pauere, nec durum uobis uideatur quod uendidistis me in his regionibus: pro salute enim uestra misit me Dominus ante uos. Et infra: Premisit enim me Dominus, ut reseruemini super terram, et  escas ad uiuendum possitis habere. Non uestro consilio,  sed uoluntate Dei huc missus sum, qui fecit me quasi patrem Pharaonis, et dominum totius domus eius, et principem in terra Aegypti . Et cum post obitum patris formidantibus fratribus suspicionem timoris auferret: Nolite, inquit, timere; numquid Dei possumus resistere uoluntati? uos cogitastis aduersum me malum, et Deus uertit illud in bonum, ut exaltaret me, sicut impresentiarum cernitis, et saluos faceret populos multos . Quod etiam beatus Dauid economice tunc factum in psalmo centesimo quarto similiter declarat, dicens: Et uocauit famem super terram, et omne firmamentum panis contriuit. Misit ante eos uirum, in seruum uenumdatus est Ioseph. Hec duo, id est, uel gratia Dei, uel liberum arbitrium, sibi quidem inuicem uidentur  aduersa, sed utraque concordant, et [c 2Kb] utraque nos pariter debere suscipere, pietatis ratione colligimus, ne unum horum homini subtrahentes, ecclesiastice fidei regulam excessisse uideamur. Nam [d 1Kb] cum uiderit nos Deus ad bonum uelle deflectere, occurrit, dirigit atque confortat. Ad uocem enim clamoris tui statim ut audierit respondebit tibi . Et Inuoca me, inquit, in die tribulationis tue, et eruam te, glorificabis me . Et rursus si nos nolle uel intepuisse perspexerit, adhortationes salutiferas admouet cordibus nostris, quibus uoluntas bona uel reparetur uel formetur in nobis.



CAPUT XII. Quod uoluntas bona nec semper gratie, nec semper sit homini tribuenda.

 [e 3Kb] Nec enim talem Deus hominem fecisse credendus  est, qui nec uelit umquam nec possit bonum. Alioquin nec liberum ei permisit arbitrium, si ei tantummodo malum ut uelit et possit, bonum uero a semetipso nec uelle nec posse concessit. Et quomodo stabit illa Domini post preuaricationem primi hominis lata sententia: Ecce Adam factus est sicut unus ex nobis, sciens bonum et malum ? Non enim talis ante fuisse putandus est, qui boni esset prorsus ignarus; alioquin uelut quoddam irrationabile atque insensatum animal eum fatendum est fuisse formatum. Quod satis absurdum atque a catholica fide omnimodis alienum est. Quinimmo, secundum sapientissimi Salomonis sententiam, fecit Deus hominem rectum, id est, ut tantummodo boni scientia iugiter frueretur, sed ipsi quesierunt cogitationes  multas ; facti enim sunt  scientes bonum et malum. Concepit ergo Adam post preuaricationem, quam non habuerat scientiam mali, boni uero quam acceperat scientiam non amisit. Denique non amisisse humanum genus post preuaricationem scientiam boni, etiam Apostoli sententia euidentissime declaratur, qua dicit: [a 3Kb] Cum enim gentes que legem non habent, naturaliter ea que legis sunt faciunt, hi legem non habentes ipsi sibi sunt lex, qui ostendunt opus legis scriptum in cordibus suis;  testimonium reddente illis conscientia, et inter se inuicem cogitationibus accusantibus, aut etiam defendentibus, in die qua iudicabit Deus occulta hominum . Quo sensu etiam Dominus per prophetam increpat Iudeorum non naturalem, sed uoluntariam cecitatem, quam ipsi sibi contumaciter inferebant: Surdi, inquit, audite; et, ceci, intuemini ad uidendum. [b 1Kb] Quis surdus nisi seruus meus, et cecus nisi ad quem nuntios meos misi ? Et ne forte hanc eorum cecitatem aliquis nature, non uoluntati possit ascribere, alibi ait: Educ foras populum cecum et oculos habentem, surdum et aures ei sunt . Et iterum: Qui habentes, inquit, oculos, non uidetis, et aures, et non auditis . Dominus etiam in Euangelio: Quia uidentes, inquit, non uident, et  audientes non audiunt, neque intelligunt . Et adimpletur in eis prophetia Isaie, dicens, Auditu audietis, et non intelligetis, et uidentes uidetis, et non uidebitis; incrassatum est enim cor populi huius, et auribus grauiter audierunt, et oculos suos concluserunt, ne quando uideant oculis, et auribus audiant, et corde intelligant, et conuertantur, et sanem illos . [c 1Kb] Denique ut possibilitatem boni eis inesse designaret, increpat Phariseos: Quid autem, inquit, etiam ex uobis ipsis non iudicatis quod bonum est ?  Quod utique eis non dixisset, nisi eos iudicio naturali id quod equum est scisset posse discernere. Unde cauendum est nobis ne ita ad Dominum omnia sanctorum merita referamus [a 3Kb] , ut nichil nisi id quod malum atque peruersum est humane ascribamus nature. In quo quidem sapientissimi Salomonis, immo Domini, cuius hec uerba sunt, testimonio confutamur. Ita enim cum consummata templi exstructione oraret, effatus est: uoluitque Dauid pater meus edificare domum nomini Domini Dei Isrel, et ait Dominus Deus ad Dauid patrem meum: Quod cogitasti in corde tuo edificare domum nomini meo, bene fecisti hoc ipsum mente tractans; uerumtamen non tu edificabis  domum nomini meo . Hec ergo [b 2Kb] cogitatio atque iste tractatus regis Dauid, utrumne bonus et ex Deo, an malus et ab homine fuisse dicendus est? Si enim bona atque ex Deo fuit illa cogitatio, cur ab eo a quo inspirata est, eidem negatur effectus? Si autem mala et ex homine fuit, cur laudatur a Domino? Restat ergo ut et bona et ex homine fuisse credatur. In quem modum etiam nostras quotidie cogitationes possumus iudicare. Neque enim aut soli Dauid bonum ex semetipso cogitare concessum est, aut nobis ne quid boni umquam sapere aut cogitare possimus, naturaliter denegatur. [c 5Kb] Dubitari ergo non potest inesse quidem omnia anime naturaliter  uirtutum semina beneficio Creatoris inserta; sed nisi hec opitulatione Dei fuerint excitata, ad incrementum perfectionis non poterunt peruenire, quia secundum beatum Apostolum, neque qui plantat est aliquid, neque qui rigat, sed qui incrementum dat Deus . Adiacere autem homini in quamlibet partem, arbitrii libertatem, etiam [a 1Kb] liber ille  apertissime docet, in quo [b 2Kb] duo angeli unicuique nostrum adherere dicuntur, id est, bonus ac malus, in hominis uero optione consistere, ut eligat quem sequatur. Et idcirco manet in homine semper liberum arbitrium, quod gratiam Dei possit uel [c 1Kb] negligere uel amare. Non enim precepisset Apostolus, dicens: Cum metu et tremore uestram salutem operamini , nisi scisset eam uel  excoli a nobis posse, uel negligi. Sed ne crederent se ad opus salutis diuino auxilio non egere, subiungit: Deus est enim qui operatur in uobis et uelle et perficere pro bona uoluntate . Et idcirco Timotheum monens: Noli, inquit, negligere gratiam Dei  que est in te . Et iterum: Ob quam causam moneo te, ut resuscites gratiam Dei que est in te . Inde est quod etiam Corinthiis scribens hortatur et commonet ne indignos se gratia Dei infructuosis operibus exhiberent, dicens: Adiuuantes autem et obsecramus ne in uacuum gratiam Dei recipiatis . Quam sine dubio quia in uacuum receperat Simon, non profuit ei perceptio gratie salutaris. Non enim preceptis beati Petri maluit obedire, dicentis, Penitentiam age ab hac nequitia tua, et ora Deum si forte remittatur tibi hec cogitatio cordis tui; in felle enim amaritudinis et obligatione iniquitatis uideo te esse . Preuenit ergo hominis uoluntatem misericordia Domini, de qua dicitur:  Deus meus, misericordia eius preueniet me . Et rursus, Dominum remorantem atque utiliter quodammodo subsistentem, ut nostrum experiatur arbitrium, uoluntas preuenit nostra, cum dicitur: Et [d 2Kb] mane oratio mea preueniet te . Et iterum: Preueni in maturitate et clamaui, et preuenerunt oculi mei ad te diluculo . Aduocat etiam nos et inuitat cum dicit: Tota die expandi manus meas ad populum non credentem mihi et contradicentem . Et inuitatur a nobis cum dicimus ei, Tota die expandi manus meas ad te . Exspectat nos cum dicitur per prophetam: Propterea [a 2Kb] exspectat Dominus, ut misereatur uestri , et exspectatur a nobis cum dicimus: Exspectans exspectaui Dominum, et respexit me . Et, Exspectaui salutare tuum, Domine . Et confortat nos cum dicit, Et ego erudiui et confortaui brachia eorum, et in me cogitauerunt malitiam . Et ut nosmetipsos confortemus hortatur, cum dicit, Confortate manus  dissolutas, et genua debilia roborate . Clamat iehsu, Si quis sitit, ueniat ad me, et bibat . Clamat etiam ad eum Propheta, Laboraui clamans, rauce facte sunt fauces mee, defecerunt oculi dum spero in Deum meum . Querit  Dominus dicens: Quesiui et non erat uir, uocaui et non erat qui responderet . Queritur et ipse a sponsa flebiliter conquerente: [b 1Kb] In cubili meo in noctibus quesiui quem dilexit anima mea: quesiui eum et non inueni; uocaui eum, et non respondit mihi .



CAPUT XIII. Quod gratiam Dei humani conatus compensare non possint.

Et ita semper gratia Dei nostro in bonam partem cooperatur arbitrio, atque in omnibus illud adiuuat, protegit ac defendit, [c 1Kb] ut nonnumquam etiam ab eo quosdam conatus bone uoluntatis uel exigat uel exspectet; ne penitus dormienti aut inerti otio dissoluto  sua dona conferre uideatur, occasiones quodammodo querens, quibus, humane segnitiei torpore discusso, non irrationabilis munificentie sue largitas uideatur, dum eam sub colore cuiusdam desiderii ac laboris impartit, [d 5Kb] et nichilominus gratia Dei  semper gratuita perseueret, dum exiguis quibusdam paruisque conatibus tantam immortalitatis gloriam, tanta perennis beatitudinis dona, inestimabili tribuit largitate. [a 1Kb] Nec enim quia illius in cruce latronis precesserat fides, idcirco pronuntiandum est, non ei beatam commorationem paradisi gratuito esse promissam , aut penitentiam Dauid regis illam unius uerbi qua dixit, Peccaui Domino , duo tam grauia eius crimina, et non potius clementiam Dei abstulisse credendum est, ut per Nathan prophetam mereretur audire, Et Dominus transtulit iniquitatem tuam, non morieris . Quod igitur homicidium adulterio addidit, liberi utique arbitrii fuit; quod autem arguitur per prophetam, diuine dignationis est gratia. Rursum quod  peccatum suum humiliatus agnoscit, proprie libertatis est opus. Quod uero sub breuissimo temporis puncto indulgentiam tantorum criminum promeretur, Domini miserentis est donum. Et quid de hac tam breui confessione et incomparabili diuine retributionis immensitate dicamus? cum beatus Apostolus ad illam magnitudinem future remunerationis aspiciens, quid de illis tam innumeris persecutionibus suis pronuntiauerit considerare perfacile sit. Nam momentaneum hoc, inquit, et leue tribulationis nostre, supra modum ultra comparationem, eternum pondus  glorie operatur in nobis . De quo et alibi constanter enuntiat, dicens: Quia non sunt condigne passiones huius temporis ad futuram gloriam que reuelabitur in nobis . Quantumlibet ergo enisa fuerit humana fragilitas, future retributioni par esse non poterit; nec ita laboribus suis diuinam imminuit gratiam, ut non semper gratuita perseueret, et idcirco predictus Magister gentium, licet gratia Dei apostolatus gradum sortitum se fuisse testetur, dicens: Gratia Dei sum quod sum , tamen se quoque diuine gratie respondisse pronuntiat, dicens, Et gratia eius in me uacua non fuit, sed abundantius illis omnibus laboraui et obtinui, [b 23Kb] non autem ego, sed gratia Dei mecum . Nam cum dicit, laboraui, conatum proprii signat arbitrii.  Cum dicit, non autem ego, sed gratia Dei, uirtutem diuine protectionis ostendit. Cum dicit, mecum, non otioso neque securo, sed laboranti ac desudanti eam cooperatam fuisse declarat.



CAPUT XIu. Quod tentationibus suis Deus uirtutem humani experiatur arbitrii.

Quod etiam in Iob, probatissimo athleta suo, cum eum diabolus expetisset ad singulare certamen, diuinam legimus prouidisse iustitiam [c 5Kb] . Si enim contra  inimicum non sua uirtute, sed Dei solius fuisset gratia protegente congressus, et absque ulla uirtute patientie sue, diuina tantum opitulatione suffultus, multiplices illas ac tota inimici crudelitate quesitas tentationum moles et exitia pertulisset; quomodo non illam calumniosam diabolus quam prius emiserat uocem aduersus eum iustius iterasset: Numquid gratis colit Iob Deum? Nonne tu uallasti eum ac domum eius et uniuersam substantiam eius per circuitum? [a 24Kb] Sed aufer manum tuam, id est, sine eum suis mecum uiribus decertare, nisi in faciem tuam benedixerit tibi . Sed cum nullam huiuscemodi querimoniam calumniosus hostis post conflictum audeat iterare, non Dei, sed illius se uictum uiribus confitetur: licet etiam gratia Dei non in  totum illi defuisse credenda sit, que tantam tentatori tentandi tribuit potestatem, [b 1Kb] quantam et illum resistendi nouerat habere uirtutem, non eum ab illius impugnatione sic protegens, ut nullum uirtuti humane relinqueret locum, sed hoc tantum procurans ne uiolentissimus inimicus animam eius amentem faciens, et impotem sensu, impari eum atque iniquo certaminis pondere pregrauaret. Quod ergo soleat interdum tentare Dominus fidem nostram, ut  fortior uel gloriosior fiat, euangelici illius centurionis edocemur exemplo, cuius puerum cum sciret utique potestate sermonis sui se Dominus curaturum, offerre maluit presentiam corporalem dicens: Ego ueniam et curabo eum. Sed illo hanc eius oblationem feruentioris fidei flagrantia supergrediente atque dicente: Domine, non sum dignus ut intres sub tectum meum, sed dic tantum uerbo et sanabitur puer meus, miratur eum Dominus atque collaudat, cunctisque illis qui ex Isrelis populo crediderant prefert, dicens: Amen dico uobis, non inueni tantam fidem in Isrel . Nullius enim laudis esset ac meriti, si id in eo Christus quod ipse donauerat pretulisset; alioquin dixisset: Non dedi tantam fidem in Isrel. Quam explorationem fidei, etiam in illo  magnificentissimo patriarcha diuinam legimus dispensasse iustitiam, cum dicitur: Et factum est post hec uerba, [c 1Kb] tentauit Deus Abraham . Non enim illam fidem quam ei Dominus inspirabat, sed illam quam uocatus semel atque illuminatus, a Domino per arbitrii libertatem poterat exhibere, experiri uoluit diuina iustitia. Unde non immerito fidei eius constantia comprobatur, atque ad eum, subueniente gratia Dei, que eum paulisper subreliquerat  ut probaret, ita dicitur: Ne inferas manum tuam in puerum, neque facias ei quidquam; nunc enim scio quia times Dominum tu, et non pepercisti filio tuo dilecto propter me . Quod tentationis genus nobis quoque ad probationis meritum posse contingere, in Deuteronomio satis euidenter a legislatore predicatur: Si surrexerit, inquit, inter uos propheta aut qui somnium se uidisse dicat, et predixerit signum atque portentum, et euenerit quod locutus est, et dixerit tibi, Eamus et seruiamus diis alienis quos ignoratis, ne audias uerba prophete illius aut somniatoris, quia tentans tentat te Dominus Deus, utrum diligas eum in toto corde tuo, et custodias mandata illius, an non . Quid ergo? Cum istum prophetam aut somniatorem surgere permiserit  Deus, itane eos quorum fidem probare disposuit, protecturus esse credendus est, ut nullum penitus locum, quo suis uiribus cum tentatore confligant, libero eorum reseruet arbitrio? [a 1Kb] Et quid eos necesse est uel tentari, quos ita infirmos nouit ac fragiles, ut nequaquam uirtute sua ualeant resistere tentatori? Sed utique nec tentari eos iustitia Domini permisisset, nisi parem in eis resistendi scisset inesse uirtutem, qua possent equitatis iudicio in utroque merito uel rei uel laudabiles iudicari. Tale est et illud quod ab Apostolo dicitur: Itaque qui se existimat stare, uideat ne cadat. Tentatio uos non [b 15Kb] apprehendat, nisi humana. Fidelis autem Deus qui non permittet uos tentari supra id quod potestis, sed faciet cum tentatione exitum, ut sustinere possitis .  Cum enim dicit: qui stat uideat ne cadat, sollicitam reddit arbitrii libertatem, quam utique nouerat, percepta gratia, uel stare per industriam, uel cadere per negligentiam posse. Cum autem infert, tentatio  uos non apprehendat nisi humana, infirmitatem eorum et inconstantiam necdum robuste mentis exprobrat, qua adhuc spiritalium nequitiarum turbinibus non poterant impugnari, aduersum quos semetipsum uel illos perfectos nouerat quotidie dimicare; de quibus ad Ephesios dicit: Iam non est nobis colluctatio aduersus carnem et sanguinem, sed aduersus principatus, aduersus potestates, aduersus mundi rectores tenebrarum harum, contra spiritalia nequitie in celestibus . Cum uero subiungit: [c 9Kb] Fidelis autem Deus qui non permittit uos tentari supra id quod potestis ; non utique optat ne eos Dominus tentari permitteret, sed ne supra id quod sustinere poterant, tentarentur. Illud enim indicat humani arbitrii facultatem, hoc uero Domini  gratiam tentationum luctamina moderantis ostendit. In his igitur omnibus approbatur ita semper diuinam gratiam arbitrium hominis incitare, ut illud non in omnibus taliter protegat ac defendat, ut non etiam propriis eum conatibus congredi aduersum spiritales faciat inimicos, in quibus uel gratiam Dei uictor, uel infirmitatem suam superatus intelligat, et ita discat non de sua fortitudine, sed de diuino semper sperare suffragio, atque ad suum iugiter recurrere protectorem. Et ut hoc non nostra coniectura, sed euidentioribus adhuc Scripture testimoniis approbetur, illud [d 15Kb] quod in Iesu Naue legitur retractemus: Has, inquit, gentes dimisit Dominus, ac disperdere noluit, ut in eis experiretur Isrelem, utrum custodiret mandata Domini Dei sui, et haberent consuetudinem  cum hostibus preliandi . Et ut incomparabili Creatoris nostri clementie mortale aliquid, non pro equalitate pietatis, sed ex aliqua indulgentie similitudine comparemus: [e 2Kb] si nutrix pia atque  sollicita diu sinu paruulum gestat, ut quandoque ingredi doceat, et primum quidem eum reptare permittit, dehinc erectum, ut alternis passibus innitatur, dextre sue uirtute sustentat; mox paululum derelictum, si titubantem uiderit, protinus apprehendit, nutantem suscipit, lapsum erigit, et uel arcet a casu, uel etiam decidere leuiter [Lips. in marg. leniter] sinens, eleuat post ruinam: cum autem eum ad pueritiam uel adolescentie ac iuuentutis perduxerit robur, quedam etiam pondera uel labores quibus non opprimatur, sed exerceatur, iniungit, et cum emulis decertare permittit; quanto magis celestis ille omnium pater nouit, quem sinu gratie sue gestet, quem libere uoluntatis arbitrio in conspectu suo exerceat ad uirtutem, et tamen adiuuat laborantem,  exaudit uocantem, non relinquit querentem, eripit de periculo interdum etiam nescientem!



CAPUT Xu. De multiplici uocationum gratia.

Per que etiam euidenter ostenditur [a 2Kb] inscrutabilia esse iudicia Dei et inuestigabiles uias eius , quibus ad salutem humanum attrahit genus. Quod  etiam euangelicarum uocationum exemplis possumus approbare. Andream namque ac Petrum ceterosque apostolos, nichil de salutis sue remedio cogitantes, spontanea gratie sue dignatione preelegit . Zacheum ad conspectum se Domini fideliter extendentem et exiguitatem stature sue sycomori celsitudine subleuantem non solum suscipit, uerum etiam benedictione cohabitationis illustrat . Inuitum ac repugnantem attrahit Paulum . Alium ita precepit sibi inseparabiliter inherere, ut ei postulanti breuissimas pro sepultura patris non concedat inducias . Cornelio precibus et eleemosynis iugiter insistenti, uelut remunerationis uice uia salutis ostenditur, eique angeli uisitatione precipitur ut accersiens Petrum,  uerba salutis ab eo, quibus una cum omnibus suis saluaretur, agnoscat . Et ita multiformis illa sapientia Dei salutem hominum multiplici atque inscrutabili pietate dispensat, ac secundum capacitatem uniuscuiusque gratiam sue largitatis impertit, ut ipsas quoque curationes non secundum uniformem maiestatis sue potentiam, sed [b 6Kb] secundum mensuram fidei in qua unumquemque reperit,  uel sicut unicuique ipse partitus est, maluerit exercere. Credentem namque quod ad emundationem lepre sue uoluntas Christi sola sufficeret, solo uoluntatis sue curauit assensu, dicens: uolo, mundare . Alteri deprecanti ut adueniens per impositionem manus sue defunctam filiam suscitaret, ingressus domum eius, eodem modo quo ille sperauerat, id quod rogabatur indulsit . Alii credenti summam salutis in uerbi eius predicatione consistere, ac respondenti, Dic tantum uerbo et sanabitur puer meus , per sermonis imperium resolutos artus pristino robore solidauit, dicens: uade et sicut credidisti, fiat tibi . Aliis de tactu fimbrie eius sperantibus medicinam, ubertim sanitatis dona largitus est. Aliorum morbis medelam  rogatus indulsit. Aliis spontaneam prestitit medicinam. Alios hortatus est ut sperarent, dicens; uis sanus fieri ? Aliis non sperantibus ultro ingessit auxilium. Aliorum desideria priusquam uoluntati eorum satisfaceret explorauit, dicens: Quid uultis ut faciam uobis ? Alii ignoranti uiam qua id quod concupierat obtineret, benignus ostendit: Si credideris, inquiens, uidebis gloriam Dei . Inter alios ita uirtutem curationum affluenter effudit, ut de eis euangelista commemoret, Et curauit omnes languidos eorum . Inter  alios uero immensa illa beneficiorum Christi abyssus ita obturata est, ut dicatur: Et non poterat inter illos iehsu facere uirtutes propter incredulitatem illorum . Et ita largitas Dei secundum capacitatem humane fidei etiam ipsa formatur, ut huic quidem dicat, Secundum fidem tuam fiat tibi ; illi uero, uade et sicut credidisti fiat tibi ; alii autem, Fiat tibi sicut uis , et rursum alteri, Fides tua te saluam fecit .



CAPUT XuI. De gratia Dei, eo quod humane fidei transcendat angustias.

[a 3Kb] Nemo autem estimet hec a nobis ob hoc fuisse prolata, ut nitamur astruere summam salutis in nostre fidei ditione consistere; secundum quorumdam  profanam opinionem, qui totum libero arbitrio deputantes, gratiam Dei dispensari secundum meritum uniuscuiusque definiunt. Sed absoluta plane pronuntiamus sententia, etiam exuberare gratiam Dei et transgredi interdum humane infidelitatis angustias. Quod in illo euangelico factum fuisse regulo reminiscimur, qui dum facilius credit egrotantem filium suum posse curari, quam mortuum suscitari, presentiam Domini festinus implorat, dicens: Domine, descende priusquam moriatur filius meus . Cuius infidelitatem licet his sermonibus  Christus arguerit: Nisi signa et prodigia uideritis, non creditis , tamen secundum infirmitatem fidei eius, gratiam sue diuinitatis exercuit, nec presentia corporali, quemadmodum ille crediderat, lethales febrium morbos, sed uerbo sue potestatis exclusit, dicens: uade, filius tuus uiuit . Quam superabundantiam gratie, etiam in illius paralytici curatione Dominum legimus effudisse, cum ei languoris sui tantum quo corpus fuerat resolutum remedia poscenti, anime prius ingerit sospitatem, dicens: Constans esto, fili, dimittuntur tibi peccata tua . Post quod, non credentibus Scribis posse eum remittere humana peccata, ad confundendam incredulitatem eorum, etiam membra eius paralyseos ualetudine resoluta, potestatis sue sermone restrinxit,  dicens: Quid cogitatis mala in cordibus uestris? Quid est facilius dicere: Remittuntur tibi peccata, aut dicere: Surge, et ambula? Ut sciatis autem quia Filius hominis potestatem habet in terra dimittendi peccata, tunc ait paralytico: Surge, et tolle lectum tuum, et uade in domum tuam . Similiter autem in illo qui triginta et octo annos iuxta natatorie crepidinem frustra decumbens, de aque illius motu sperauerat medicinam, munificentiam ultronee largitatis ostendit. Nam cum uolens eum ad salutis remedia prouocare, dixisset ei: uis sanus fieri ? Cumque ille de humani adiutorii inopia quereretur, ac diceret: Hominem non habeo, ut cum turbata fuerit aqua, mittat me in piscinam; incredulitati eius et ignorantie ueniam tribuens, pristine eum sanitati, non illa  qua sperauerat uia, sed qua Dominus uoluit miseratione restituit, dicens: Surge, tolle lectum tuum, et uade in domum tuam  Et quid mirum, si hec Domini potestate gesta narrantur, cum similia etiam per seruos suos diuina gratia fuerit operata? Ingredientibus namque templum Petro et Ioanne, cum ille claudus ex utero matris qui gressum penitus ignorabat, eleemosynam postularet; illi non uilia era que poscebat infirmus, sed gressus officia largiuntur, et paruissime stipis sperantem solatia, insperate  salutis premiis locupletant, dicente Petro: Argentum et aurum non est mihi; quod autem habeo hoc tibi do, in nomine Iesu Christi Nazareni, surge et ambula .



CAPUT XuII. De inscrutabili dispensatione Dei.

[a 3Kb] Per hec igitur exempla que de euangelicis protulimus monumentis, euidentissime poterimus aduertere, diuersis atque innumeris modis et inscrutabilibus uiis, Deum salutem humani generis procurare, et quorumdam quidem uolentium et sitientium cursum ad maiorem inuitare flagrantiam; quosdam uero etiam nolentes inuitosque compellere, et nunc quidem ut impleantur ea que utiliter a nobis desiderata perspexerit, adiuuare; nunc uero etiam ipsius sancti  desiderii inspirare principia, et uel initium boni operis uel perseuerantiam condonare. Inde est quod orantes non solum protectorem ac saluatorem, sed etiam adiutorem ac susceptorem Dominum proclamamus. In eo enim quod prior aduocat, et ignorantes nos atque inuitos attrahit ad salutem, protector atque saluator est; in eo autem quod annitentibus nobis opem ferre, refugientesque suscipere ac munire consueuit, susceptor ac refugium nominatur. Denique hanc dispensationis Dei multiplicem largitatem beatus Apostolus mente pertractans et in quoddam immensum atque interminabile pietatis Dei pelagus se incidisse conspiciens, exclamauit: O altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie eius!  Quis enim cognouit sensum Domini ? Huius ergo scientie admirationem quam ille talis ac tantus gentium magister expauit, euacuare conabitur quisquis crediderit illius inestimabilis abyssi profunditatem humana ratione se posse metiri. Nam qui ad plenum dispensationes Dei, quibus salutem in hominibus operatur, uel mente concipere, uel disserere se posse confidit, proculdubio impugnans Apostolice sententie ueritatem scrutabilia esse Dei iudicia et uestigabiles uias eius, profana pronuntiabit  audacia, ipso quoque Domino hec ad eos ita testante: Non enim cogitationes mee cogitationes uestre, neque uie uestre uie mee, dicit Dominus; quia sicut exaltantur celi a terra, sic exaltate sunt uie mee a uiis uestris, et cogitationes mee a cogitationibus uestris . Hanc igitur dispensationem atque amorem suum, quem nobis tribuere Dominus indefessa pietate dignatur, uolens humane affectionis motu exprimere, nec inueniens in hac creatura talem caritatis affectum, cui eum comparare dignius posset, tenerrimis pie matris uisceribus comparauit, et utitur quidem hoc exemplo, quia carius aliud in natura hominum non potest inueniri, dicens: Numquid obliuisci potest mulier infantem suum, ut non misereatur filio uteri sui ? Sed non contentus  hac comparatione, transcendit eam confestim atque subiungit, dicens: Et si illa oblita fuerit, ego tamen non obliuiscar tui .



CAPUT XuIII. Definitio Patrum, eo quod liberum arbitrium ad saluandum non sit idoneum.

Per quod euidenti ratione colligitur ab his qui non loquacibus uerbis, sed experientia duce, uel magnitudinem gratie, uel modulum humani metiuntur arbitrii, quia non leuibus cursus, nec fortibus prelium, nec sapientibus panis, nec prudentibus diuitie, nec scientibus gratia, sed operatur hec omnia unus atque idem Spiritus diuidens unicuique prout uult . Et idcirco fide non dubia et, ut ita dicam, palpabili  experientia comprobatur, uniuersitatis Deum, uelut piissimum patrem, benignissimumque medicum, secundum Apostolum indifferenter omnia in omnibus operari, et nunc quidem salutis inspirare principia, et inserere unicuique bone uoluntatis ardorem; nunc uero ipsius operationis effectum, et consummationem donare uirtutum, et nunc a ruina iam proxima lapsuque precipiti etiam inuitos et inscios reuocare; nunc autem occasiones et opportunitates salutis ingerere, ac precipites uiolentosque conatus a lethalibus dispositionibus inhibere; [a 2Kb] et alios quidem uolentes, currentesque suscipere; alios uero nolentes, renitentesque pertrahere, et ad bonam cogere uoluntatem. Totum uero non semper resistentibus, nec perseueranter inuitis nobis a diuinitate  concedi; et summam salutis nostre, non  operum nostrorum merito, sed celesti gratie deputandam, ita Domini ipsius uocibus edocemur: Et recordabimini uiarum uestrarum et omnium scelerum uestrorum quibus polluti estis in eis, et displicebitis uobis in conspectu uestro, in omnibus malitiis uestris quas fecistis, et scietis quia ego Dominus cum benefecero uobis propter nomen meum, non secundum uias uestras malas, neque secundum scelera uestra pessima, domus Isrel . Et idcirco hoc ab omnibus catholicis Patribus definitur, qui perfectionem cordis, non inani disputatione uerborum, sed re atque opere, didicerunt diuini esse muneris. Primum ut accendatur unusquisque ad desiderandum omne quod bonum est, sed ita ut in alterutram partem plenum sit libere uoluntatis arbitrium. Itemque etiam secundum,  diuine esse gratie ut effici ualeant exercitia predicta uirtutum, sed ita ut possibilitas non exstinguatur arbitrii. Tertium quoque, ad Dei munera pertinere, ut acquisite uirtutis perseuerantia teneatur, sed ita ut captiuitatem libertas addicta non sentiat. Sic enim uniuersitatis Deus omnia in omnibus credendus est operari, ut incitet, protegat atque confirmet, non ut auferat quam semel ipse concessit arbitrii libertatem. Si quid sane uersutius humana argumentatione ac ratione collectum huic sensui uidetur obsistere, uitandum magis est quam ad destructionem fidei prouocandum. Non enim fidem ex intellectu, sed intellectum ex fide meremur, sicut scriptum est, Nisi credideritis, non intelligetis , quia quemadmodum et Deus omnia operetur in nobis,  et totum libero ascribatur arbitrio, cui dicitur: Si uolueritis et audieritis me, que bona sunt terre manducabitis , [b 12Kb] ad plenum humano sensu ac ratione non potest  comprehendi.



CAPUT XIX. Doctrina catholica beati Dionysii Richelii Carthusiani precedenti collationi ab ipso substituta.

Inseparabiliter adest nobis diuina protectio, et tanta est pietas Saluatoris circa propriam creaturam, ut non solum comitetur, sed et precedat eam iugiter prouidentia sua. Quod expertus Propheta Domino apertissime confitetur: Deus meus, misericordia eius preuenit me .

Nec solum benigne inspirat desideria sancta; sed et occasiones prestat salutis, et opportunitatem  bonis effectibus, errantibusque demonstrat directionem  uie salubris. Unde fit ut inueniatur a non querentibus se, et palam appareat inter illos qui eum non interrogabant, totaque die expandat manus suas ad populum non credentem et contradicentem sibi: resistentes quoque et longe positos uocet, inuitos alliciat ad salutem, peccare uolentibus subtrahat copiam uoluntatis explende, et benigne resistat properantibus ad mala, ut iam non sit uolentis, neque currentis, sed miserentis Dei , qui operatur in nobis uelle et perficere pro bona uoluntate ; et hoc non ex nobis: sed donum Dei est, non ex operibus, ne quis glorietur . Quid est enim quod ait Saluator? Nemo uenit ad Patrem, nisi per me . Et Nemo uenit ad me, nisi Pater traxerit illum . Quid item est quod oramus?  Dirige in conspectu tuo uiam meam , et: Perfice gressus meos in semitis tuis, ut non moueantur uestigia mea . Quid tandem est quod Deus promittit? Dabo eis cor nouum et spiritum nouum tribuam in uisceribus eorum. Et auferam cor lapideum de carne uestra, et dabo uobis cor carneum, ut in preceptis meis ambuletis, et iudicia mea custodiatis et operemini . Et quid est quod Propheta a Domino hoc ipsum postulat dicens: Cor mundum crea in me, Deus . Et denuo: Lauabis me, inquit, et super niuem dealbabor . Item quid est quod fertur de Deo? Qui docet hominem scientiam . Et, Dominus illuminat cecos . uel quod orantes dicimus cum Propheta: Illumina oculos meos, ne umquam obdormiam in mortem ; nisi quod in his omnibus declaratur gratia Dei, qua homo semper indigeat adiuuari a Domino?

Infirmitatem quippe liberi arbitrii Apostolus manifestat, dicens; Dominus custodiat corda uestra, et intelligentias uestras . Eamdem Dauid orando docet, cum inquit: Inclina cor meum in testimonia tua, et non in auaritiam . Salomon quoque: Inclinet corda nostra ad se, ut ambulemus in uniuersis uiis eius, et custodiamus mandata eius, et ceremonias eius . Infirmitatem eiusdem fatetur illa oratio nostra; Pone, Domine, custodiam ori meo, et ostium circumstantie labiis meis  . Item propheta: Dominus, inquit, soluit compeditos, Dominus illuminat cecos . Et rursus: Dirupisti uincula mea , etc. Item Christus apud Ioannem: Nemo, inquiens, potest uenire ad me, nisi Pater, qui misit me, traxerit eum . Et beatissimus Ioannes Baptista asserit: Non potest homo a se accipere quidquam, nisi fuerit ei datum de celo . Unde et Propheta in spiritu clamans: Nisi, ait, Dominus custodierit ciuitatem, frustra uigilat qui custodit eam . Et Apostolus: Deus est, inquit, qui operatur in nobis uelle et perficere pro bona uoluntate .

Porro, si arbitrio nostro ascribimus consummationem  uirtutum, exsecutionemque mandatorum, quomodo oramus: Confirma hoc, Deus, quod operatus es in nobis . Et, Opera manuum nostrarum dirige super nos ? Scimus Balaam fuisse conductum ad maledicendum filiis Isrel; sed uidemus sibi id cupienti non esse permissum . Custoditus est Abimelech, ne Rebeccam tangendo peccaret in Dominum . Ioseph fratrum liuore est uenditus; ut fieret descensio filiorum in Aegyptum, et illis de nece Ioseph tractantibus prouideretur fami future, quod Ioseph a fratribus agnitus reserat dicens: Nolite pauere, nec durum uobis uideatur quod uendidistis me in his regionibus. Pro salute enim uestra misit me Deus ante uos . Et rursus: Premisit enim me Deus, ut reseruemini  super terram, et escas ad uiuendum habere possitis. Non uestro consilio, sed Dei uoluntate huc missus sum, qui fecit me quasi patrem Pharaonis, et dominum totius domus eius, et principem in omni terra Aegypti . Cumque post obitum patris sui auferret suspicionem timoris formidantibus fratribus suis: Nolite, inquit, timere, numquid Dei resistere possumus uoluntati? uos cogitastis aduersum me malum, et Deus uertit illud in bonum, ut exaltaret me, sicut in presentiarum cernitis, et saluaret populos multos . Quod etiam factum economicum seu dispensatorium Dauid canit in psalmo: uocauit, inquiens, famem super terram, et omne firmamentum panis contriuit. Misit ante eos uirum; in seruum uenundatus est Ioseph . Sic igitur uirtutem efficaciamque gratie  Dei statuamus, ne excessisse regulam ecclesiastice fidei uideamur. Ecclesiastica regula est, predicante Apostolo: Nemo potest dicere Dominum Iesum, nisi in Spiritu sancto . Ecclesiastica regula est: Gratia Dei sum id quod sum, et gratia eius in me uacua non fuit, sed plus omnibus illis laboraui. Non autem ego, sed gratia Dei mecum . Et: Misericordiam consecutus sum; ut fidelis essem . Ecclesiastica est: Habemus thesaurum istum in uasis fictilibus, ut sublimitas sit uirtus Dei, et non ex nobis . Ecclesiastica regula est: In nullo terreamini ab aduersariis; que est illis causa perditionis, uobis autem salutis, et hoc a Deo. uobis datum est per Christum, non solum ut in eum credatis, sed etiam ut patiamini pro eo . Ecclesiastica  regula est: Cum tremore et timore uestram ipsorum salutem operamini. Deus enim est, qui operatur in nobis et uelle et operari, pro bona uoluntate . Ecclesiastica regula est: Non quia idonei simus cogitare aliquid ex nobis quasi ex nobis ipsis, sed sufficientia nostra ex Deo est . Hanc regulam firmat Deus dicens: Nemo potest uenire ad me, nisi datum fuerit ei a patre meo . Et: Omne quod dat mihi Pater, uenit ad me . Et: Sine me nichil potestis facere . Et: Non uos me elegistis; sed ego elegi uos . Et: Nemo nouit Filium nisi Pater; neque Patrem quis nouit, nisi Filius, et cui uoluerit reuelare . Et: Sicut Pater uiuificat mortuos, ita et Filius quos uult uiuificat  . Et: Beatus es, Simon Bariona, quoniam caro et sanguis non reuelauit tibi; sed Pater meus qui in celis est . Hac regula nulli hominum aufertur uoluntas, quia uirtus gratie non hoc in uoluntatibus operatur, ut non sint, sed ut ex malis bone, et ex infidelibus sint fideles, et qui ex semetipsis erant tenebre lux efficiantur in Domino, quod mortuum erat uiuificetur, quod iacebat erigatur, quod perierat inueniatur. Hoc in omnibus prorsus hominibus, qui eruuntur de potestate tenebrarum, et transferuntur in regnum dilectionis  filii Dei, sine cuiusquam exceptione persone agere credimus gratiam Saluatoris. Quia sicut hic [Auctor huius collationis] idem probabiliter definiuit, dicimus atque defendimus, non solum actuum, uerum etiam cogitationum  bonarum ex Deo esse principium, qui nobis et initium bone uoluntatis inspirat, et uirtutem atque opportunitatem eorum que recte cupimus tribuit peragendi: Omne enim datum optimum, et omne donum perfectum desursum est, descendens a Patre luminum . Qui et incipit que bona sunt, et exsequitur et consummat in nobis. Cum enim Deus nos tepuisse conspexerit, ingerit cordibus nostris orationes [Al. cogitationes] salutiferas, quibus bona uoluntas reformatur in nobis.

Rectum quidem et omni uitio carentem creatum esse hominem primum, in quo omnium hominum concreata natura est, dubitare fas non est, eumque tale accepisse liberum arbitrium, ut si auxiliantem sibi dominum non desereret, possent in nobis que  naturaliter acceperat, perseuerare, quia uellet; et merito perseuerantie in eamdem beatitudinem perueniret, ut nec uellet decidere in deteriora nec posset: sed ipso libero arbitrio, quo quamdiu uoluit, bonus mansit, a proposita sibi lege discessit; nec denuntiari sibi mortis supplicium formidauit, deserens Deum, et sequens diabolum; rebellis Domino seruatori, et inimico obediens peremptori. Fuit ergo Adam, et in illo fuimus omnes. Periit Adam, et ex illo perierunt omnes. Quod ita non falso dixit beatus Ambrosius, sicut non falso ipsa ueritas ait: uenit Filius hominis querere et saluum facere quod perierat . Nature enim humane illa preuaricationis uniuersalis ruina, nec substantia prerepta est, nec uoluntas; sed lumen  decusque uirtutum, quibus fraude inuidentis exuta est. Perditis autem per que ad eternam atque inamissibilem corporis animeque incorruptionem poterat peruenire, quid ei remansit, nisi quod ad temporalem pertinet uitam, que tota est damnabilis et pene? Propter quod natos in Adam renasci oportet in Christo, ne in illa quis inueniatur generatione que periit. Nam si posteri Ade in illis uirtutibus naturaliter agerent in quibus Adam fuit ante peccatum, non essent natura filii ire, non essent tenebre, nec sub potestate tenebrarum, Saluatoris gratia non indigerent, quia non frustra boni essent, nec iustitie premio fraudarentur, habentes ea bona quorum amissione primi patres de paradiso exsulare  meruerunt. Nunc autem cum sine sacramento regenerationis eternam mortem nemo possit euadere, nonne ex istius remedii singularitate apertissime patet, in quam profundum malum totius generis humani natura demersa sit, illius preuaricatione in quo omnes peccauerunt, et quidquid ille perdidit, perdiderunt? Perdidit autem primus fidem, perdidit continentiam, perdidit caritatem, spoliatus est sapientia et intellectu, caruit consilio et fortitudine. Et impie altiora sectando, a ueritatis scientia et obedientie pietate deiectus est, nec ipso saltem timore sibi reliquo, ut ab interdictis uel metu caueret pene, qui abstinebat amore iustitie. Liberum ergo arbitrium, id est, rei sibi placite spontaneus appetitus, ubi usum bonorum que acceperat fastidiuit, et, uilescentibus  sibi salutis sue presidiis, insanam cupiditatem ad experientiam preuaricationis intendit, bibit omnium uitiorum uenenum, et totam naturam hominis intemperantie sue ebrietate madefecit. Inde, priusquam edendo carnem Filii hominis, et bibendo sanguinem eius, lethalem digerat cruditatem, labitur memoria, errat iudicio, nutat incessu, neque ullo modo idoneus est ad illud bonum eligendum et concupiscendum quo se sponte priuauit. Quia non sicut potuit Deo non impellente corruere, ita potest Deo non erigente consurgere. Ne etenim credamus nos non indigere diuino auxilio ad exercendum opus salutis, Apostolus ait: Deus est, qui operatur in nobis uelle et perficere pro bona uoluntate . Ideoque et Timotheum admonuit: Noli  negligere gratiam Dei, que est in te . Itemque: Ob quam causam admoneo te, ut resuscites gratiam Dei, que est in te . Hinc quoque Corinthiis scribens hortatur, ne per opera infructuosa facerent se indignos gratia Dei, dicens: Adiuuantes obsecramus, ne in uacuum gratiam Dei recipiatis . Quam quia in uacuum Simon receperat, non profuit ei perceptio gratie salutaris. Non enim curauit obedire precepto sacratissimi Petri dicentis: Penitentiam age ab hac nequitia tua et roga Deum, si forte remittatur tibi hec cogitatio cordis tui. In felle enim amaritudinis et obligatione iniquitatis uideo te esse . Preuenit ergo hominis uoluntatem misericordia Domini iuxta quod scriptum est: Deus meus, misericordia eius preuenit me . Insuper  aduocat nos Dominus, et inuitat, quemadmodum ait: Tota die expandi manus meas ad populum non credentem et contradicentem mihi . Exspectat nos Deus, sicut loquitur per Prophetam: Propterea exspectat Deus ut misereatur uestri . Confortat nos, secundum quod ait: Et ego erudiui eos, et confortaui brachia, et in me excogitauerunt malitiam . Clamat Dominus iehsu: Si quis sitit, ueniat ad me, et bibat . Querit nos Dominus, dicens: Quesiui, et non erat uir; uocaui, et non erat qui responderet .

Et ita gratia Dei semper cooperatur arbitrio nostro in bonum, atque in omnibus sic adiuuat, et protegit illud, ut semper gratuita perseueret, dum inestimabili  largitate tribuit paruis conatibus gloriam tante immortalitatis, tantaque dona perennis felicitatis. Nonne quod Dauid breuissimo temporis puncto obtinuit tantorum indulgentiam criminum, donum erat Dei miserentis? Denique quid dicamus de hac tam breui Dauidis confessione, tamque incomparabili diuine miserationis ac retributionis immensitate? cum certum sit, quid Apostolus ad future beatitudinis magnitudinem intuens pronuntiauerit de innumerabilibus atque grauissimis persecutionibus suis: Momentaneum, inquit, et leue hoc tribulationis nostre, supra modum, et ultra comparationem, et eternum glorie pondus operatur in nobis . Unde et alibi constanter fatetur: Non sunt condigne passiones huius temporis ad futuram gloriam, que reuelabitur in  nobis . Quamtumlibet ergo enixa et conata fuerit humana fragilitas, comparari future retributioni non poterit, nec suis laboribus ita diminuet gratiam Creatoris, ut non perseueret semper gratuita. Idcirco prefatus gentium doctor, quamuis testetur se gradum apostolatus sortitum gratia Dei, dicens: Gratia Dei sum id quod sum , tamen affirmat se respondisse et cooperatum esse gratie diuine, subdendo: Et gratia eius in me uacua non fuit, sed abundantius illis omnibus laboraui. Non autem ego, sed gratia Dei mecum . Cum enim ait: Non autem ego, sed gratia Dei mecum, ostendit uirtutem protectionis diuine. Et cum ait, mecum, testatur gratiam Dei cooperatam esse sibi non otioso, neque securo, sed laboranti ac desudanti. Itaque  Dominus uolens motu humane affectionis exprimere sue pietatis dispensationem, et amorem, quem nobis tribuere indefessa pietate dignatur, nec in creaturis inueniens caritatem, cui eum dignius compararet, comparauit eum tenerrimis matris uisceribus, et utitur hoc exemplo, quoniam carius eo inueniri in creaturis non ualet: Numquid potest mulier obliuisci infantem suum, ut non misereatur filio uteri sui? uerumtamen non contentus hac comparatione, transcendit eam confestim, subdendo: Et si illa oblita fuerit, ego tamen non obliuiscar tui .

Per quod euidenti ratione colligitur, summam nostre salutis deputandam esse celesti gratie, non meritis actionum nostrarum, Deo per prophetam loquente: Recordabimini uiarum uestrarum et omnium  scelerum uestrorum, et displicebitis uobis ipsis in malitiis uestris, et scietis, quia ego Dominus, cum benefecero uobis propter nomen meum, non secundum uias uestras malas, neque secundum scelera uestra pessima, domus Isrel . Hinc asseritur ab uniuersis catholicis Patribus, qui perfectionem cordis didicerunt, non inani disputatione, sed digna conuersatione, hoc diuini muneris esse primum, ut accedat unusquisque ad desiderandum omne quod bonum est, sed ita ut plenum sit libere uoluntatis arbitrium in partem utramque. Secundum uero opus diuine gratie asserunt, ut effici ualeant exercitia prefata uirtutum, ita ut possibilitas arbitrii non tollatur. Tertio ad gratiam pertinere testantur, ut  uirtutes acquisite perseueranter seruentur; sed ita, ut libertas captiuitatem non sentiat. Sic etenim Deus uniuersorum credendus est omnia in omnibus operari, ut incitet, protegat et confirmet, non ut auferat libertatem quam semel donauit. Porro, si quid humana argumentatione et ratione uersutum collectum uideatur his derogare, uitandum est potius quam ad destructionem fidei proponendum aut prouocandum.  Non enim meremur fidem ex intellectu, sed intellectum ex fide, quemadmodum scriptum est: Nisi credideritis non intelligetis; quia, ut arbitror, plene comprehendi non potest ratione humana qualiter Deus omnia operetur in nobis, et nichilominus totum ascribatur libero arbitrio, cum Dominus loquitur: Si uolueritis et audieritis me, que bona sunt terre comedetis  [a 1Kb] .



COLLATIO DECIMA QUARTA, Que est prima abbatis Nesterotis. DE SPIRITALI SCIENTIA.



CAPUT PRIMUM.


Sponsionis [a 1Kb] nostre et itineris ordo compellit, ut abbatis [b 2Kb] Nesterotis preclari in omnibus summeque scientie uiri institutio subsequatur. Qui cum sacrarum Scripturarum nos aliqua memorie commendasse et eorum intelligentiam desiderare sensisset, talibus nos adorsus est uerbis: Multa quidem scientiarum in hoc mundo sunt genera, tanta siquidem earum quanta et artium disciplinarumque uarietas est. Sed cum omnes aut omnino inutiles sint, aut  presentis tantum uite commodis prosint, nulla est tamen que non habeat proprium doctrine sue ordinem atque rationem, per quam ab expetentibus possit attingi. Si ergo ille artes ad insinuationem sui certis ac propriis lineis diriguntur, quanto magis religionis nostre disciplina atque professio, que ad contemplanda inuisibilium sacramentorum tendit arcana, nec presentis questus, sed eternorum retributionem expetit premiorum, certo ordine ac ratione subsistit! [c 3Kb] Cuius quidem duplex est scientia.  Prima practice, id est, actualis, que emendatione morum et uitiorum purgatione perficitur; altera theorice, id est, que in contemplatione diuinarum rerum et sacratissimorum sensuum cognitione consistit.



CAPUT II. Que uia sit ad theoreticen.

Quisquis igitur [a 1Kb] ad theoreticen uoluerit peruenire, [b 2Kb] necesse est ut omni studio atque uirtute actualem primum scientiam consequatur. Nam hec practice absque theoretica possideri potest, theoretice uero sine actuali omnimodis apprehendi non potest. Gradus enim quidam ita ordinati atque distincti sunt, ut humana humilitas possit ad sublime conscendere: qui si inuicem sibi ea qua diximus ratione succedant, potest ad altitudinem perueniri,  ad quam sublato primo gradu non potest transuolari. Frustra igitur ad conspectum Dei tendit, qui uitiorum contagia non declinat: [c 1Kb] Spiritus namque Dei effugiet fictum, nec habitabit in corpore subdito peccatis .



CAPUT III. Quod actualis perfectio duplici ratione subsistat.

Hec autem [d 1Kb] actualis perfectio duplici ratione subsistit. Nam primus eius modus est, ut omnium natura uitiorum et curationis ratio cognoscatur. Secundus ut ita discernatur ordo uirtutum, earumque perfectione mens nostra formetur, ut illis non iam uelut coacta et quasi uiolento imperio subiecta famuletur, sed tamquam naturali bono delectetur atque pascatur, et arduam illam atque angustam  uiam cum oblectatione conscendat. Quo enim modo, uel uirtutum rationem, qui secundus in actuali disciplina gradus est; uel rerum spiritalium et celestium sacramenta, que in theorie gradu sublimiore consistunt, ualebit attingere, qui naturam uitiorum suorum nec potuit intelligere, nec nisus est exstirpare? Consequenter enim pronuntiabitur progredi ad excelsiora non posse, qui non euicerit planiora: multoque minus ea que sunt extrinsecus apprehendet, quisquis intelligere ea que sibi sunt inserta non quiuerit. Sciendum tamen est, duplici nobis laboris intentione sudandum, tam in expellendis uitiis quam in uirtutibus acquirendis. Et hoc non nostra capimus coniectura, sed illius sententia perdocemur, qui solus officii [Lips. in marg. opificii] sui uires rationemque  cognoscit: Ecce, inquit, constitui te hodie super gentes et super regna, ut [e 1Kb] euellas et destruas et disperdas et dissipes et edifices et plantes . In expulsione enim noxiarum rerum quatuor esse necessaria designauit, id est, euellere, destruere, disperdere, dissipare. In perficiendis uero uirtutibus et his que ad iustitiam pertinent acquirendis, edificare tantummodo atque plantare. Unde liquido patet difficilius conuelli atque eradicari inolitas corporis atque anime passiones, quam spiritales exstrui plantarique uirtutes.



CAPUT Iu. Quod actualis uita erga multas professiones ac studia deriuetur.

Hec [f 2Kb] igitur practice que duobus, ut dictum est,  subsistit modis, erga multas professiones studiaque diuiditur. [a 2Kb] Quidam enim summam intentionis sue erga eremi secreta et cordis constituunt puritatem, ut in preteritis Heliam et Heliseum, nostrisque temporibus beatum Antonium, aliosque eiusdem propositi sectatores, familiarissime Deo per silentium solitudinis cohesisse cognoscimus. Quidam erga institutionem fratrum et peruigilem cenobiorum curam, omnem studii sui sollicitudinem dederunt;  ut nuper abbatem b 1Kb] Ioannem, qui in uicinia [c 33Kb] ciuitatis [Lips. in marg. in uicina ciuitate] cui nomen Thmuis grandi cenobio prefuit, ac nonnullos eiusdem meriti uiros apostolicis etiam signis claruisse meminimus. Quosdam [d 22Kb] xenodochii et susceptionis pium delectat obsequium, per quod etiam in preteritis Abraham patriarcham et Loth Domino placuisse scimus, et nuper beatum [e 2Kb] Macarium singularis mansuetudinis ac patientie uirum, qui xenodochio  ita apud Alexandriam prefuit, ut nulli eorum qui solitudinis secreta sectati sunt, inferior sit credendus. Quidam eligentes egrotantium curam, alii intercessionem que pro miseris atque oppressis impenditur, exsequentes, aut doctrine instantes, aut eleemosynam pauperibus largientes, inter magnos ac summos uiros, pro affectu suo ac pietate uiguerunt.



CAPUT u. De professionis arrepte perseuerantia.

Quapropter hoc unicuique utile atque conueniens est, ut secundum propositum quod elegit, siue gratiam quam accepit, summo studio ac diligentia ad operis arrepti perfectionem peruenire festinet; et aliorum quidem laudans admiransque uirtutes, [a 3Kb] nequaquam  a sua quam semel elegit professione discedat, sciens, secundum Apostolum, unum quidem esse corpus Ecclesie, multa autem membra, et habere eam donationes secundum gratiam que nobis data est differentes, siue prophetiam secundum rationem fidei, siue ministerium in ministrando, siue qui docet in doctrina, siue qui exhortatur in exhortando, qui tribuit in simplicitate, qui preest in sollicitudine, qui miseretur in hilaritate . Nec enim ulla membra aliorum sibi membrorum possunt ministeria uindicare, quia nec oculi manuum, nec nares aurium utuntur officio: et idcirco non omnes apostoli, non omnes prophete, non omnes doctores, non omnes gratias habent curationum, non omnes linguis loquuntur, non omnes interpretantur.



CAPUT uI. De infirmorum mobilitate.


Solent enim hi qui necdum sunt illa quam arripuerunt professione fundati, cum audierint quosdam in diuersis studiis ac uirtutibus predicari, ita eorum laude succendi, ut imitari eorum protinus gestiant disciplinam, in quo irritos necessario impendit conatus humana fragilitas. Impossibile namque est unum eumdemque hominem simul uniuersis quas superius comprehendi, fulgere uirtutibus [b 2Kb] . Quas si quis uoluerit pariter affectare, in id eum incidere necesse est, ut dum omnes sequitur, nullam integram consequatur; magisque ex hac mutatione ac uarietate dispendium capiat quam profectum. Multis enim uiis ad Deum tenditur, et ideo unusquisque illam quam  semel arripuerit, irreuocabili cursus sui intentione conficiat, ut sit in qualibet professione perfectus.



CAPUT uII. Exemplum castitatis quo docetur non omnia ab omnibus emulanda.

Absque illo dispendio quo feriri monachum diximus, qui mobilitate mentis ad studia cupit transire diuersa, etiam hinc periculum mortis incurritur, quod nonnumquam recte quedam ab aliis gesta, malo ab aliis presumuntur exemplo; et ea que nonnullis bene cesserant, perniciosa ab aliis sentiuntur. Nam ut quiddam exempli gratia proferamus, uelut si quis illam uiri illius imitari uirtutem uelit, quam solet  [c 1Kb] abbas Ioannes, non ad imitationis formulam, sed  tantummodo pro admiratione proferre. Nam quidam ueniens ad predictum senem habitu seculari, cum ei quasdam frugum suarum primitias detulisset, ferocissimo quemdam demonio arreptum ibidem reperit. Qui cum abbatis Ioannis obtestationes ac precepta despiciens, testaretur se numquam ad illius imperium de corpore, quod obsederat, migraturum, huius aduentu perterritus, cum reuerentissima nominis illius inclamatione discessit. Cuius tam euidentem [a 1Kb] gratiam senex non mediocriter admiratus, eoque amplius obstupescens quod eum seculari cerneret habitu, cepit ab eo uite ac professionis eius ordinem diligenter inquirere. Cumque ille secularem se atque uxorio uinculo obligatum esse dixisset, beatus Ioannes excellentiam uirtutis eius et gratie  mente pertractans, quenam illi esset conuersatio attentius explorabat; [b 1Kb] ille se rusticum et quotidiano manuum opere uictum querere, nec ullius boni esse se conscium testabatur, nisi quod numquam ante ad ruris opera mane exercenda procederet, neque uespere domum reuerteretur, nisi in Ecclesia pro quotidiane uite commeatu largitori eius Deo gratias retulisset, neque se umquam de fructibus suis aliquid usurpasse, nisi prius Deo primitias eorum ac decimas obtulisset, et numquam se boues suos per aliene messis traduxisse confinium, nisi eorum prius ora clausisset, ne uel parum damni per incuriam eius proximus sustineret. Et cum hec quoque abbati Ioanni, necdum ad comparationem tante gratie, qua eum prelatum sibi esse cernebat, idonea  uiderentur, atque ab eo quidnam esset illud quod tante gratie meritis conferri posset, sciscitans scrutaretur,  ille reuerentia tam sollicite inquisitionis astrictus, uxorem se parentum ui imperioque compulsum, cum profiteri monachum uellet, ante undecim annos accepisse confessus est, quam, nemine etiam nunc conscio, [c 2Kb] sororis loco a se uirginem custodiri testabatur. Quod factum cum audisset senex, tanta est admiratione permotus, ut coram ipso publice proclamaret: Non immerito demonem qui se despexerat, illius non tolerasse presentiam, cuius ipse uirtutem non solum in iuuentutis ardore, sed ne nunc quidem sine discrimine castitatis auderet appetere. Quod factum abbas Ioannes licet summa admiratione pretulerit [Lips. in marg. protulerit], tamen neminem monachorum, ut experiretur, hortatus est, sciens multa recte ab aliis gesta, magnam aliis imitantibus  intulisse perniciem, nec usurpari ab omnibus posse, quod paucis Dominus speciali munere contulisset.



CAPUT uIII. De spiritali scientia.

Sed ad expositionem scientie de qua sumptum est sermonis exordium reuertamur. Itaque, sicut superius diximus, practice erga multas professiones ac studia deriuatur. [d 1Kb] Theoretice uero in duas diuiditur partes, id est, in historicam interpretationem, et intelligentiam spiritalem. Unde etiam Salomon cum Ecclesie multiformem gratiam enumerasset, adiecit: [e 61Kb] Omnes enim qui apud eam sunt, uestiti sunt dupliciter . [f 1Kb] Spiritalis autem scientie genera  sunt, tropologia, allegoria, anagoge; de quibus in Prouerbiis ita dicitur, [g 10Kb] Tu autem describe tibi ea tripliciter,  super latitudinem cordis tui . Itaque historia preteritarum ac uisibilium agnitionem complectitur rerum que ita ab Apostolo replicatur: [a 1Kb] Scriptum est enim, quia Abraham duos filios habuit, unum de ancilla, et alium de libera; sed qui de ancilla, secundum carnem natus est; qui autem de libera, per repromissionem . Ad allegoriam autem pertinent que sequuntur, quia ea que in ueritate gesta sunt, alterius sacramenti formam prefigurasse dicuntur: Hec enim, inquit, sunt duo testamenta: unum quidem de monte Sina, in seruitutem generans, quod [Lips. in marg. que] est Agar: Sina enim mons est in Arabia, qui comparatur huic, que nunc est Ierusalem, et seruit cum filiis suis. Anagoge uero de spiritalibus mysteriis ad sublimiora quedam  et sacratiora celorum secreta conscendens, ab Apostolo ita subiicitur: Que autem sursum est Ierusalem, libera est, que est mater nostra. Scriptum est enim: Letare sterilis, que non paris; erumpe et clama, que non parturis; quia multi filii deserte magis quam eius que habet uirum . Tropologia est moralis explanatio, ad emendationem uite et instructionem pertinens actualem, uelut si hec eadem duo Testamenta intelligamus practicen et theoreticen disciplinam; uel certe si Ierusalem aut Sion animam hominis uelimus accipere, secundum illud, Lauda, Ierusalem, Dominum; lauda Deum tuum, Sion . Igitur predicte quatuor figure in unum ita  si uolumus confluunt, ut [b 1Kb] una atque eadem Ierusalem quadrifariam possit intelligi: secundum historiam ciuitas Iudeorum, secundum allegoriam Ecclesia Christi, secundum anagogen ciuitas Dei illa celestis que est mater omnium nostrum; secundum tropologiam anima hominis, que frequenter hoc nomine aut increpatur, aut laudatur a Domino. De his quatuor interpretationum generibus Apostolus ita dicit: Nunc autem, fratres, si uenero ad uos linguis loquens, quid uobis prodero, nisi uobis loquar, aut in reuelatione, aut in scientia, aut in prophetia, aut in doctrina ? [c 2Kb] Reuelatio namque ad allegoriam pertinet, per quam ea que tegit historica narratio spirituali sensu et expositione reserantur, ut, uerbi gratia, si illud aperire tentemus, quemadmodum  patres nostri omnes sub nube fuerint, et omnes in Mose baptizati sint in nube et in mari, et quemadmodum omnes eamdem escam spiritalem manducauerint, et eumdem spiritalem de consequenti petra biberint potum; petra autem erat Christus ; que expositio prefigurationi corporis et sanguinis Christi, quem quotidie sumimus, comparata, allegorie continet rationem. Scientia uero que similiter ab Apostolo memoratur, tropologia est, qua uniuersa que ad discretionem pertinent actualem, utrum utilia uel honesta sint, prudenti examinatione discernimus, ut est illud: Cum apud nosmetipsos iudicare precipimur, utrum deceat mulierem non uelato capite  orare Deum . Que ratio, ut dictum est, moralem continet intellectum. Item prophetia, quam tertio Apostolus intulit loco, anagogen sonat, per quam ad inuisibilia ac futura sermo transfertur, ut est illud: Nolumus autem uos ignorare, fratres, de dormientibus, ut non contristemini, sicut et ceteri qui spem non habent. Si enim credimus quod Christus mortuus est et resurrexit, ita et Deus eos qui dormierunt, per Iesum adducet cum eo. Hoc enim uobis dicimus in uerbo Domini, quia nos qui uiuimus, qui residui sumus, in aduentu Domini non preueniemus eos qui dormierunt quoniam ipse Dominus in iussu et in uoce archangeli, et in tuba Dei descendet de celo; et mortui qui in Christo sunt, resurgent primi . Qua exhortationis specie anagoges figura prefertur. Doctrina  uero simplicem historie expositionis ordinem pandit, in qua nullus occultior intellectus, nisi qui uerbis resonat, continetur, sicut est illud: Tradidi enim uobis in primis quod et accepi, quoniam Christus mortuus est pro peccatis nostris, secundum Scripturas, et quia sepultus est, et quia resurrexit tertia die, et quia uisus est Cephe . Et: Misit Deus Filium suum factum ex muliere, factum sub lege, ut eos qui sub lege erant redimeret . Siue illud: Audi, Isrel, Dominus tuus Deus unus est .



CAPUT IX. Quod de actuali scientia proficiatur ad spiritalem.

Quapropter si uobis cura est ad spiritalis scientie lumen, non inanis iactantie uitio, sed emundationis gratia peruenire, illius primum beatitudinis cupiditate  flammamini, de qua dictum est: Beati mundo corde, quoniam ipsi Deum uidebunt ; ut  etiam ad illam de qua angelus ad Danielem ait peruenire possitis: Qui autem docti fuerint, fulgebunt sicut splendor firmamenti; et qui ad iustitiam erudiunt multos, quasi stelle in perpetuas eternitates ; et in alio propheta: [a 1Kb] Illuminate uobis lumen scientie dum tempus est . Tenentes itaque illam quam habere uos sentio diligentiam lectionis, omni studio festinate actualem, id est, ethicam, quam primum ad integrum comprehendere disciplinam Absque hac namque illa quam diximus theoretica puritas non potest apprehendi, quam hi tantum, qui non aliorum docentium uerbis, sed propriorum actuum uirtute perfecti sunt, post multa operum ac laborum stipendia, iam quasi in premio consequuntur. Non enim a meditatione legis intelligentiam, sed de fructu  operis acquirentes, cum Psalmographo canunt: A mandatis tuis intellexi . Et excoctis passionibus uniuersis, fiducialiter dicunt: Psallam et intelligam in uia immaculata . Ille enim psallens intelligit que canuntur, qui in uia immaculata gressu puri cordis innititur. Et idcirco si scientie spiritali sacrum in corde uestro uultis tabernaculum preparare, ab omnium uos uitiorum contagione purgate, et curis seculi presentis exuite. Impossibile namque est animam que mundanis uel tenuiter distentionibus occupatur, donum scientie promereri, uel generatricem spiritualium sensuum, aut tenacem sacrarum lectionum fieri. Obseruate igitur in primis, et maxime tu, [b 3Kb] Ioannes, cui magis ad custodienda hec que dicturus sum, etas adhuc adolescentior  suffragatur, ne studium lectionis ac desiderii tui labor uana elatione cassetur, [c 7Kb] ut indicas  summum ori tuo silentium. Hic est enim primus discipline actualis ingressus: Omnis quippe labor hominis in ore ipsius , et ut omnium seniorum instituta atque sententias intento corde et quasi muto ore suscipias; ac diligenter in pectore tuo condens, ad perficienda ea potius quam ad docenda festines. Ex hoc enim cenodoxie perniciosa presumptio, ex illo autem fructus spiritalis scientie pullulabunt. Nihil itaque in collatione seniorum proferre audeas, nisi quod interrogare te aut ignoratio nocitura, aut ratio necessarie cognitionis impulerit, ut quidam uane glorie amore distenti, pro ostentatione doctrine, ea que optime norunt interrogare se simulant. Impossibile enim est eum qui proposito acquirende laudis humane, studio lectionis insistit,  donum uere scientie promereri. Nam qui hac passione deuictus [Lips. in marg. deuinctus] est, necesse  est ut aliis quoque et maxime superbie uitiis obligetur, et ita in actuali atque ethica congressione prostratus, scientiam spiritalem que ex ea nascitur minime consequetur. Esto ergo per omnia citus ad audiendum, tardus autem ad loquendum , ne cadat in te illud quod notatur a Salomone: [a 1Kb] Si uideris uirum uelocem in uerbis, scito quia spem habet insipiens magis quam ille . Nec quemquam uerbis docere presumas, quod opere ante non feceris. Hunc enim nos ordinem tenere debere, etiam exemplis suis Dominus noster instituit, de quo ita dicitur: Que cepit iehsu facere et docere . Caue ergo ne ante actum prosiliens ad docendum, in illorum numero deputeris, de quibus in Euangelio Dominus ad discipulos suos loquitur: Que dicunt  uobis seruate et facite, secundum opera uero eorum nolite facere: dicunt enim et non faciunt. Alligant autem  onera grauia et importabilia, et imponunt ea super humeros hominum; ipsi autem digito suo nolunt ea mouere . Si enim ille [a 1Kb] qui unum mandatum minimum soluens docuerit sic homines, minimus uocabitur in regno celorum ; qui multa et maiora negligens docere presumpserit, consequens profecto est ut iam non minimus in regno celorum, sed in gehenne supplicio maximus habeatur. Et ideo cauendum tibi est ne illorum ad docendum inciteris exemplis, qui peritiam disputandi ac sermonis affluentiam consecuti, quia possunt ea que uoluerint ornate copioseque disserere, scientiam spiritalem possidere creduntur ab his qui uim eius et qualitatem discernere non nouerunt. Aliud namque est facilitatem oris et nitorem habere sermonis, et aliud uenas  ac medullas celestium intrare dictorum, ac profunda et abscondita sacramenta purissimo cordis oculo contemplari, quod nullatenus humana doctrina, nec eruditio secularis, sed sola puritas mentis per illuminationem sancti Spiritus obtinebit.



CAPUT X. De apprehendenda uere scientie disciplina.


Festinandum igitur tibi est, si ad ueram Scripturarum scientiam uis peruenire, ut humilitatem cordis immobilem primitus consequaris, que te non ad illam que inflat, sed ad eam que illuminat scientiam caritatis consummatione perducat. [b 2Kb] Impossibile namque est immundam mentem donum scientie spiritalis adipisci. Et idcirco omni cautione deuita ne tibi per studium lectionis, non scientie lumen, nec illa perpetua que per illuminationem doctrine promittitur gloria, sed instrumenta perditionis de arrogantie uanitate nascantur. Deinde hoc tibi est omnimodis  enitendum, ut, expulsa omni sollicitudine et cogitatione terrena, [c 3Kb] assiduum te ac potius iugem sacre prebeas lectioni, donec continua meditatio imbuat mentem tuam et quasi in similitudinem sui formet, [d 3Kb] arcam quodammodo ex ea faciens Testamenti, habentem  in se scilicet duas tabulas lapideas, id est, duplicis Instrumenti perpetuam firmitatem; urnam quoque auream, hoc est, memoriam puram atque sinceram, que reconditum in se manna perpetua tenacitate conseruet, spiritalium scilicet sensuum et angelici illius panis perennem celestemque dulcedinem; nec non etiam uirgam Aaron, id est, summi uerique pontificis nostri Iesu Christi salutare uexillum, immortalis memorie semper uiriditate frondescens. Hec namque est uirga que posteaquam de radice Iesse succisa est, uiuacius mortificata reuirescit. [a 1Kb] Hec autem omnia duobus cherubim, id est, historice et spiritalis scientie plenitudine proteguntur. [b 1Kb] Cherubim enim interpretatur scientie multitudo, que propitiatorium Dei, id est, placiditatem  pectoris tui iugiter protegent, et a cunctis spiritalium nequitiarum incursibus obumbrabunt. Et ita mens tua non solum in arcam diuini Testamenti, uerum etiam in regnum sacerdotale prouecta, per indissolubilem puritatis affectum, quodammodo absorpta spiritalibus disciplinis, illud implebit pontificale mandatum, quod a legislatore ita precipitur: Et de sanctis non egredietur, ne polluat sanctuarium Dei , id est, cor suum, in quo iugiter habitaturum se Dominus repromittit, dicens: Inhabitabo in  eis, et inter illos ambulabo . Quamobrem diligenter memorie commendanda est et [c 1Kb] incessabiliter recensenda sacrarum series Scripturarum. [d 1Kb] Hec etenim meditationis iugitas duplicem nobis confert fructum. Primum quod dum in legendis ac parandis lectionibus occupatur mentis intentio, [e 2Kb] necesse est ut nullis noxiarum cogitationum laqueis captiuetur; deinde quod ea que creberrima repetitione percursa, dum memorie tradere laboramus, intelligere id temporis obligata mente non quiuimus, postea ab omnium actuum ac uisionum illecebris, precipueque nocturna meditatione taciti reuoluentes, clarius intuemur, ita ut occultissimorum sensuum, quos ne tenui quidem uigilantes opinatione percepimus, quiescentibus nobis et uel  soporis stupore demersis, intelligentia reueletur.



CAPUT XI. De multiplici intellectu diuinarum Scripturarum.

Crescente autem per hoc studium innouatione mentis nostre, etiam Scripturarum facies incipiet innouari, et sacratioris intelligentie pulchritudo quodammodo cum proficiente proficiet. [f 1Kb] Pro capacitate enim humanorum sensuum, earum quoque species coaptatur, et uel terrena carnalibus, uel diuina spiritalibus apparebit, ita ut hi quibus antea uidebatur  crassis quibusdam nebulis inuoluta, nec subtilitatem eius deprehendere, nec fulgorem ualeant sustinere. Sed ut hoc ipsum quod astruere nitimur, aliquo clarius pandatur exemplo, unum legis testimonium protulisse sufficiat, per quod etiam omnia precepta celestia secundum mensuram status nostri ad omne hominum genus probemus extendi. Scriptum est in lege: Non fornicaberis . Hoc ab homine carnalium adhuc obscenitatum passionibus obligato secundum simplicem littere sonum salubriter custoditur. Ab eo autem qui iam ab hac actione lutulenta et impuro discessit affectu, [a 1Kb] necesse est idipsum spiritaliter obseruari, ut scilicet non solum a ceremoniis idolorum, sed etiam ab omni superstitione gentilium et auguriorum omniumque signorum et  dierum ac temporum obseruatione discedat, uel certe ne quorumdam uerborum aut nominum coniecturis, que sinceritatem fidei nostre polluunt, implicetur. Hac enim fornicatione etiam Ierusalem dicitur constuprata, que fornicata est in omni colle sublimi, et sub omni ligno frondoso . Et quam Dominus iterum increpans per prophetam: Stent, inquit, et saluent te augures celi, qui contemplabantur sidera et supputabant menses, ut ex eis annuntiarent uentura tibi . De qua fornicatione et alibi arguens eos Dominus, ait: Spiritus fornicationis decepit eos, et fornicati sunt a Deo suo . Quisquis uero a gemina hac fornicatione discesserit, habebit tertiam quam deuitet, que in lege et Iudaismi superstitionibus continetur. De quibus Apostolus: Dies,  inquit, obseruatis et menses et tempora et annos . Et iterum: Ne tetigeris, ne gustaueris, neque  coniecturaueris . Que de superstitionibus legis dicta esse non dubium est, in quas si quis inciderit, proculdubio mechatus a Christo, ab Apostolo non meretur audire: Despondi enim uos uni uiro uirginem castam exhibere Christo ; sed illud ad eum quod sequitur uoce eiusdem Apostoli dirigetur: Timeo autem uos, ne sicut serpens seduxit Euam astutia sua, ita corrumpantur sensus uestri a simplicitate que est in Christo Iesu . Quod si immunditiam huius quoque fornicationis effugerit, habebit quartam que heretici dogmatis adulterio perpetratur. De qua idem B. Apostolus: Ego, inquit, scio, quia post discussionem meam intrabunt lupi graues in uos, non parcentes gregi, et ex uobis ipsis surgent uiri loquentes peruersa, ut abducant discipulos post se  . Hanc etiam qui potuerit declinare, caueat ne subtiliore peccato in fornicationis uitium collabatur, que scilicet in cogitationum peruagatione consistit, quia omnis cogitatio non solum turpis, sed etiam otiosa, a Deo quantulumcumque discedens, a perfecto uiro immundissima fornicatio deputatur.



CAPUT XII. Interrogatio, quomodo possit ad obliuionem secularium carminum perueniri.

Germanus: Ad hec ego occulta primum compunctione permotus, ac deinde grauiter ingemiscens, Hec, inquam, omnia que copiosissime digessisti maiora mihi intulerunt desperationis augmenta quam hactenus sustinebam. Quippe cui preter  illas generales anime [b 1Kb] captiuitates, quibus non dubito infirmos quosque pulsari extrinsecus, [c 101Kb] speciale  impedimentum salutis accedit, pro illa quam tenuiter uideor attigisse notitia litterarum, in qua me ita uel  instantia pedagogi, uel continue lectionis macerauit intentio, ut nunc mens mea peticis uelut infecta  carminibus, illas fabularum nugas historiasque bellorum quibus a paruulo primis studiorum imbuta est  rudimentis, orationis etiam tempore meditetur, psallentique, uel pro peccatorum indulgentia supplicanti  aut impudens pematum memoria suggeratur, aut quasi bellantium heroum ante oculos imago uersetur, taliumque me phantasmatum imaginatio semper eludens, ita mentem meam ad supernos intuitus aspirare non patitur, ut quotidianis fletibus non possit expelli.



CAPUT XIII. Responsio, quo pacto memoriam eorum possimus abolere.

Nesteros: De hac ipsa re unde tibi purgationis maxima nascitur desperatio, [a 1Kb] citum satis atque efficax remedium poterit oboriri, si eamdem diligentiam atque instantiam quam te in illis secularibus studiis habuisse dixisti, ad spiritalium Scripturarum uolueris lectionem meditationemque transferre. Necesse  est enim mentem tuam tamdiu illis carminibus occupari, quamdiu sibi aliqua que intra semetipsam recolat, simili studio et assiduitate conquirat, ac pro illis infructuosis atque terrenis, spiritualia atque diuina parturiat. Que cum profunde alteque conceperit, atque in illis fuerit enutrita, uel expelli priores sensim poterunt, uel penitus aboleri. uacare enim cunctis cogitationibus humana mens non potest, et ideo quamdiu spiritualibus studiis non fuerit occupata, necesse est eam illis que pridem didicit implicari. Quamdiu enim non habuerit quo recurrat, et indefessos exerceat motus, necesse est ut ad illa quibus ab infantia imbuta est, collabatur, eaque semper reuoluat que longo usu ac meditatione concepit. Ut  igitur hec in te scientia spiritalis perpetua soliditate roboretur, nec ea iam temporarie perfruaris, sicut illi qui eam non suo studio, sed aliena relatione contingunt, et uelut ereo, ut ita dixerim, odore percipiunt, sed ut sensibus tuis inuiscerata quodammodo et perspecta atque palpata condatur, illud omni obseruantia custodire te conuenit, ut etiamsi ea que optime nosti, forte audieris in collatione proferri, [b 1Kb] non ex hoc quod tibi iam nota sint, aspernanter fastidioseque suscipias, sed ea cordi tuo illa auiditate commendes, qua debent desiderabilia salutis uerba, uel auribus nostris indesinenter infundi, uel de nostro ore iugiter proferri. Quamuis enim adhibeatur sanctarum rerum crebra narratio, numquam tamen anime, sitim uere scientie sustinenti, satietas generabit  horrorem, sed ea quotidie uelut noua ac desiderata suscipiens, quanto frequentius hauserit, tanto auidius uel audiet, uel loquetur, et confirmationem potius percepte scientie ex eorum repetitione quam ullum ex frequenti capiet collatione fastidium. Euidens namque est tepide ac superbe mentis indicium, si uerborum salutarium medicinam, quamuis studio nimie assiduitatis ingestam, fastidiose negligenterque suscipiat. [c 1Kb] Anima enim que in satietate est, fauis illudit; anime autem egenti etiam amara dulcia uidentur . Si itaque hec diligenter excepta, et in recessu mentis condita atque indicta, fuerint taciturnitate signata, postea ut uina quedam suaue olentia et letificantia cor hominis, cum sensus  canitie et patientie fuerint uetustate decocta, cum magna sui fragrantia de uase tui pectoris proferentur, et tamquam perennis fons de experientie uenis et irriguis uirtutum meatibus redundabunt, fluentaque continua uelut de quadam abysso tui cordis effundent. Eueniet namque in te illud quod in Prouerbiis ad illum dicitur qui hec opere consummauit: [a 2Kb] Bibe aquas de tuis uasis, et de puteorum tuorum fonte supereffluant tibi aque de tuo fonte, in tuas autem plateas pertranseant aque tue . Ac secundum Isaiam prophetam, eris quasi hortus irriguus, et sicut fons aquarum, cuius non deficient aque, et edificabuntur in te deserta a seculis, fundamenta generationis et generationis suscitabis, et uocaberis edificator sepium, auertens semitas iniquitatum . Illa etiam  tibi beatitudo proueniet, quam idem propheta promittit; Et non faciet Dominus auolare a te ultra doctorem tuum, et erunt oculi tui uidentes preceptorem tuum, et aures tue audient uerbum post tergum monentis. Hec uia, ambulate in ea, neque ad dextram neque ad sinistram . Atque ita fiet ut non solum omnis directio ac meditatio cordis tui, uerum etiam cuncte euagationes atque discursus cogitationum tuarum, sint tibi diuine legis sancta et incessabilis ruminatio.



CAPUT XIu. Quod immunda anima neque tradere neque percipere possit scientiam spiritalem.

Impossibile est autem hec, sicut prefati sumus, inexpertum quemquam uel agnoscere uel docere.  Nam qui ne ad percipiendum quidem capax est, quomodo erit idoneus ad tradendum? De quibus tamen etiamsi aliquid docere presumpserit, inefficax proculdubio et inutilis usque ad aures tantummodo audientium eius sermo perueniet, cor autem eorum penetrare non poterit, inertia operum et infructuositate sue proditus uanitatis; quia non de thesauro bone promitur conscientie, sed de inani iactantie presumptione. Impossibile namque est immundam animam quantalibet desudauerit lectionis instantia, adipisci scientiam spiritalem. Nemo enim in uas fetidum atque corruptum unguentum aliquod nobile aut mel optimum, aut pretiosi quidquam liquoris  infundit. Facilius enim quamuis [b 7Kb] odoratissimum myrum semel horrendis imbuta fetoribus testa contaminat, quam ut aliquid ex eo suauitatis aut gratie ipsa concipiat; quia multo citius munda corrumpuntur, quam corrupta mundantur. Ita igitur et uas pectoris nostri nisi prius fuerit ab omni fetidissima uitiorum contagione purgatum, non merebitur suscipere illud benedictionis unguentum de quo dicitur per Prophetam: Sicut unguentum in capite quod descendit in barbam, barbam Aaron, quod descendit in oram uestimenti eius ; nec illam scientiam spiritalem et eloquia Scripturarum, que dulciora sunt super mel et fauum , impolluta seruabit. Que enim participatio iustitie cum iniquitate? Aut que societas luci cum tenebris? Que autem conuentio  Christi ad Belial ?



CAPUT Xu. Obiectio de eo quod multi immundi scientiam habeant, et sancti non habeant.

Germanus: Definitio ista nequaquam uidetur nobis ueritate fulciri, aut probabili ratione subnixa. Cum enim omnes qui fidem Christi aut nequaquam suscipiunt, aut impia dogmatum prauitate corrumpunt, immundi cordis esse manifestum sit, quomodo multi Iudeorum atque hereticorum, uel etiam catholicorum qui diuersis uitiis inuoluuntur, perfectam Scripturarum scientiam consecuti, de spiritalis doctrine magnitudine gloriantur; et econtra sanctorum uirorum innumera multitudo, quorum cor ab omni peccatorum contagione purgatum est, simplicis  fidei puritate contenta [Lips. in marg. contecta], profundioris scientie ignorat arcana? Quemadmodum ergo stabit ista sententia que scientiam spiritalem soli cordis tribuit puritati?



CAPUT XuI. Responsio quod mali scientiam ueram habere non possunt.

Nesteros: Haud recte uirtutem definitionis explorat, qui non omnia diligenter prolate sententie uerba perpendit. Prediximus namque huiusmodi homines disputandi tantum habere peritiam, et elocutionis ornatum, ceterum Scripturarum uenas et arcana  spiritalium sensuum intrare non posse. [a 2Kb] Etenim uera scientia non nisi a ueris Dei cultoribus possidetur, quam is utique non habet populus, cui dicitur: Audi, popule stulte, qui non habes cor, qui habetis oculos et non uidetis, et aures et non auditis . Et iterum: Quia tu scientiam repulisti, et ego repellam te, ne mihi sacerdotio fungaris . Cum enim in Christo omnes thesauri sapientie et scientie absconditi esse dicantur , quomodo is qui Christum inuenire contempsit, aut inuentum sacrilego ore blasphemauit, aut certe catholicam fidem immundis operibus polluit, ueram scientiam assecutus esse credendus est? Spiritus enim Dei discipline effugiet fictum, nec habitabit in corpore subdito peccatis . Non ergo alias ad scientiam spiritalem  nisi hoc ordine peruenitur, quem unus prophetarum eleganter expressit, dicens: Seminate uobis ad iustitiam, metite spem uite, illuminate uobis lumen scientie . Primum ergo seminandum nobis est ad iustitiam, hoc est, ut actualem perfectionem operibus iustitie propagemus; deinde metenda est nobis spes uite, id est, uirtutum spiritualium fructus, expulsione uitiorum carnalium congregandi, et ita illuminare nobis lumen scientie poterimus. Quem ordinem etiam Psalmographus teneri debere decernit, dicens: Beati immaculati in uia, qui ambulant in lege Domini, beati qui scrutantur testimonia eius . Non enim prius dixit: Beati qui scrutantur testimonia eius, et post intulit: Beati immaculati in uia; sed prius, inquit, beati immaculati in  uia: per hoc euidenter ostendens, neminem recte posse ad perscrutanda Dei testimonia peruenire, nisi prius per actualem conuersationem in uia Christi immaculatus incedat. Hi ergo, quos dixisti, non istam quam immundi habere non possunt, sed [b 20Kb] , hoc est, falsi nominis scientiam possident, de qua beatus Apostolus: O, inquit, Timothee,  depositum custodi, deuitans profanas uocum nouitates, et oppositiones falsi nominis scientie , quod in Greco dicitur: [c 38Kb] . De istis ergo qui imaginem quamdam scientie uidentur acquirere, uel de his qui cum sacrorum uoluminum lectioni ac memorie Scripturarum diligenter insistant, carnalia tamen uitia non relinquunt, in Prouerbiis eleganter exprimitur: [d 1Kb] Sicut inauris aurea in naribus suis, ita mulieri male morate species . Quid enim prodest quempiam ornamentum eloquiorum celestium et illam pretiosissimam Scripturarum speciem consequi, si eam, lutulentis operibus uel sensibus inherendo, quasi immundissimam terram subigendo confringat, aut cenosis libidinum  suarum polluat uolutabris? Fiet enim ut id quod recte utentibus decori esse consueuit, non solum istos ornare non possit, uerum etiam maioris ceni colluuione sordescat. Ex ore enim peccatore non est pulchra laudatio : Cui dicitur per Prophetam, Quare tu enarras iustitias meas, et assumis testamentum meum per os tuum ? De huiusmodi animabus, que nequaquam stabiliter timorem Domini possidentes  Scripturarum acquirere sensum de iugi earum meditatione conantur, satis proprie in Prouerbiis memoratur: [f 1Kb] Ut quid fuerint [Lips. in marg. ad quid sunt] diuitie insipienti? Possidere enim sapientiam excors non poterit . In tantum uero ab illa eruditione seculari  que carnalium uitiorum sorde polluitur, uera hec et spiritalis scientia submouetur, ut [g 1Kb] eam in nonnullis elinguibus ac pene illitteratis sciamus nonnumquam mirabiliter uiguisse. Quod in apostolis multisque etiam sanctis uiris euidentissime comprobatur, qui non inani philosophorum delectabantur luxuria, sed ueris spiritalis scientie fructibus curuabantur.  De quibus et in Actibus Apostolorum scriptum est: uidentes autem Petri constantiam et Ioannis, et comperto quod homines essent sine litteris et idiote, admirabantur . Et idcirco si tibi cure est ad eius immarcescibilem fragrantiam peruenire, cunctis primum conatibus elabora, ut a Domino puritatem castitatis obtineas. Nullus enim in quo adhuc carnalium passionum et maxime fornicationis dominatur affectus, spiritalem poterit scientiam possidere. In corde enim bono requiescet sapientia; et qui timet Deum, inueniet scientiam cum iustitia . Hoc autem quo prediximus ordine ad spiritalem scientiam perueniri, etiam beatus Apostolus docet. Nam cum uniuersarum uirtutum suarum non solum catalogum texere, uerum etiam  ordinem earum uellet exponere, ut que quam sequeretur uel que quam parturiret exprimeret, post aliquanta intulit, dicens: [a 1Kb] In uigiliis, in castitate, in scientia, in longanimitate, in suauitate, in Spiritu sancto, in caritate non ficta . In qua coniugatione uirtutum euidentissime nos uoluit erudire, de uigiliis atque ieiuniis ad castitatem, de castitate ad scientiam, de scientia ad longanimitatem, de longanimitate ad suauitatem, de suauitate ad Spiritum sanctum, de Spiritu sancto ad caritatis non ficte premia peruenire. Cum igitur hac disciplina atque hoc ordine tu quoque perueneris ad scientiam spiritalem, habebis proculdubio, sicut diximus, nec sterilem, nec inertem, sed uiuam fructuosamque doctrinam, semenque salutaris uerbi, quod cum a te  fuerit audientium cordibus commendatum, subsequens Spiritus sancti imber largissimus fecundabit, ac secundum id quod pollicitus est propheta, dabitur pluuia semini tuo, ubicumque seminaueris in terra, et panis frugum terre tue erit uberrimus et pinguis .



CAPUT XuII. Quibus ratio perfectionis debeat aperiri.

Caue [b 2Kb] etiam ne hec que tam lectione quam experientie sudore didiceris, cum te etas maturior prouexerit ad docendum, uane glorie seductus amore, immundis hominibus passim ingeras, illudque quod sapientissimus Salomon interdixit, incurras: [c 38Kb] Noli applicare impium ad pascua iusti, neque seducaris saturitate uentris; [d 1Kb] non enim expediunt  stulto delicie, [e 7Kb] nec opus est sapientia ubi deest sensus . Magis enim ducitur insipientia; quia, [f 1Kb] seruus durus non emendabitur uerbis. Si enim intellexerit, non obediet . Et, [g 1Kb] In aures imprudentis noli quidquam dicere, ne forte irrideat sapientes sermones tuos . Et, [h 1Kb] Ne dederitis sanctum canibus, neque miseritis margaritas uestras ante porcos, ne forte conculcent eas pedibus suis, et conuersi disrumpant uos . Oportet itaque ut huiusmodi hominibus spiritalium sensuum contegens sacramenta efficaciter canas: In corde meo abscondi eloquia tua ut non peccem tibi . Sed dicis forsitan: Et quibus diuinarum Scripturarum dispensanda sunt sacramenta? Docet te sapientissimus Salomon: [i 2Kb] Date, inquit, ebrietatem his qui in  tristitia sunt, et uinum bibere his qui in doloribus sunt, ut obliuiscantur paupertatis, et dolorum suorum non meminerint amplius , id est, his qui pro penitudine actuum pristinorum merore atque tristitia deprimuntur, spiritalis scientie iucunditatem, uelut uinum quod letificat cor hominis , affluenter infundite, eosque salutaris uerbi crapula refouete, ne forte iugitate meroris ac lethali desperatione demersi, abundantiore absorbeantur tristitia qui eiusmodi sunt . De illis uero qui in tepore ac negligentia constituti, nullo cordis sui dolore mordentur, ita dicitur: Nam, [a 1Kb] qui suauis et sine dolore est, in egestate erit . Quanta potes igitur cautione deuita ut ne uane glorie amore detentus, illius quem propheta collaudat, particeps  esse non possis, qui pecuniam suam non dedit ad usuram . Omnis enim qui eloquia Dei (de quibus dicitur  humane laudis amore dispensat, pecuniam suam erogat ad usuram, non solum nulla pro hac laude premia, sed etiam supplicia meriturus. Ob hoc enim pecuniam Domini maluit profligare, ut ex ea temporalem consequeretur ipse mercedem, non ut Dominus, sicut scriptum est, ueniens, reciperet quod suum est cum usura .



CAPUT XuIII. Quibus de causis spiritualis doctrina infructuosa sit.

Duabus [b 1Kb] autem ex causis inefficacem spiritalium  rerum constat esse doctrinam. Nam aut ille qui docet inexperta commendans, uano uerborum sono instruere nititur auditorem; aut certe nequam ac uitiis refertus auditor salutarem spiritalis uiri sanctamque doctrinam obturato corde non recipit. De quibus dicitur per prophetam, [c 1Kb] Excecatum est cor populi huius, et auribus grauiter audierunt, et oculos suos concluserunt, nequando uideant oculis suis, et auribus suis audiant, et corde intelligant, et conuertantur, et sanem illos .



CAPUT XIX. Quod plerumque etiam indigni gratiam salutiferi sermonis accipiunt.

 [d 2Kb] Nonnumquam tamen dispensatoris nostri Dei, qui omnes homines uult saluos fieri, et ad agnitionem ueritatis uenire , munifica liberalitate conceditur ut is qui indignum se predicationi euangelice reprehensibili conuersatione prebuit, pro salute multorum spiritalis doctrine gratiam consequatur. Quibus autem modis etiam carismata curationum ad expellendos demones a Domino concedantur, consequens est ut simili disputatione pandamus, quam consurgentes ad refectionem in uesperam reseruemus, quia efficacius semper corde concipitur quidquid sensim et absque nimio labore corporis intimatur.



COLLATIO DECIMA QUINTA, Que est secunda abbatis Nesterotis. DE CHARISMATIBUS DIuINIS.



CAPUT PRIMUM.


Post [a 1Kb] synaxin uespertinam ad repromissam narrationem intenti, [b 1Kb] psiathiis pariter ex more consedimus. Cumque silentium aliquantisper pro senis reuerentia preberemus, taciturnitatem uerecundie nostre tali preuenit eloquio: Usque ad [c 13Kb] spiritalium rationem carismatum proferendam precedens disputationis  ordo peruenit, quam tripartitam esse maiorum traditione percepimus. Prima siquidem curationum causa est, cum pro merito sanctitatis electos quosque ac iustos uiros signorum gratia comitatur, sicut Apostolos multosque sanctorum signa ac prodigia secundum auctoritatem Domini fecisse manifestum est, ita dicentis: Infirmos curate, mortuos suscitate,  leprosos mundate, demones eiicite; gratis accepistis, gratis date . Secunda, cum, ob edificationem ecclesie uel eorum qui infirmos suos ingerunt, uel eorum qui curandi sunt, fidem, sanitatum uirtus etiam a peccatoribus indignisque procedit. De quibus Saluator in Euangelio: Multi, inquit, dicent mihi in illa die: Domine, Domine, [a 2Kb] nonne in nomine tuo prophetauimus, et in nomine tuo demonia eiecimus, et in tuo nomine uirtutes multas fecimus: et tunc confitebor illis quia numquam noui uos: Discedite a me, operarii iniquitatis . Et econtrario, si offerentium uel infirmorum desit fides, etiam illos quibus curationum dona collata sunt non sinit sanitatum exercere uirtutem. De qua re Lucas euangelista: Et [b 1Kb] non poterat, inquit, iehsu facere inter  eos uirtutes, propter incredulitatem illorum . Unde idem Dominus: Multi, inquit, leprosi erant in Isrel sub Eliseo propheta, et nemo eorum mundatus est nisi Naaman Syrus . [c 2Kb] Tertius curationum modus etiam colludio demonum ac factione simulatur, ut dum homo manifestis criminibus  obligatus, propter admirationem signorum sanctus ac Dei famulus creditur, etiam uitiorum eius emulatio suadeatur, et per hoc obtrectationis aditu [Lips. in marg. auditu] reserato, etiam religionis sanctitas infametur, uel certe ut is qui curationum dona habere se credit, per superbiam cordis elatus grauius elidatur. Inde est quod inuocantes eorum nomina quos nulla merita sanctitatis nec ullos spiritales fructus habere cognoscunt, [d 1Kb] uri se eorum meritis, ac de obsessis simulant corporibus effugari. De quibus in Deuteronomio: Si surrexit, inquit, in medio tui propheta, aut qui somnium se uidisse dicat, et predixerit signum atque portentum, et euenerit quod locutus est, et dixerit tibi: Eamus et sequamur deos alienos, quos ignoras, et seruiamus eis; non audias uerba prophete  illius aut somniatoris, quia tentat uos Dominus Deus uester ut palam fiat utrum diligatis eum, an non, in toto corde et in tota anima uestra . Et in Euangelio: Exsurgent, inquit, pseudochristi et pseudoprophete, [e 3Kb] et dabunt signa magna et prodigia, ita ut  in errorem inducantur, si fieri potest, etiam electi .



CAPUT II. In quo quis sanctos uiros debeat admirari.

Quapropter numquam debemus eos qui hoc affectant, in his uirtutibus admirari, sed potius intueri, utrum uitiorum omnium expulsione et morum emendatione perfecti sint. Quod utique non pro alterius fide, aut diuersitate causarum, sed pro uniuscuiusque studio, Dei gratia dispensante conceditur. [a 1Kb] Hec namque actualis scientia, que alio uocabulo caritas ab Apostolo nuncupatur , et uniuersis linguis hominum et angelorum, et plenitudini fidei que etiam montes transferat, et  omni scientie ac prophetie et erogationi omnium  facultatum, ipsique postremo glorioso martyrio apostolica auctoritate prefertur. Nam cum dinumerasset uniuersa carismatum genera, atque dixisset: Alii datur per Spiritum sermo sapientie, alii sermo scientie, alii fides, alii gratia sanitatum, alii operatio uirtutum , et reliqua; de caritate dicturus, quemadmodum eam cunctis pretulerit carismatibus, paucis aduertite: Et adhuc, inquit, supra modum excellentiorem uobis uiam demonstro . Per quod euidenter ostenditur perfectionis ac beatitudinis summam, non in illorum mirabilium operatione, sed in caritatis puritate consistere. Nec immerito: omnia enim illa euacuanda ac destruenda sunt: caritas uero perpetuo permansura. [b 7Kb] Ideoque a Patribus nostris opera ista signorum nequaquam  uidimus affectata; quinimmo cum ea Spiritus  sancti gratia possiderent, numquam exercere uoluerunt, nisi forte extrema illos et ineuitabilis necessitas coarctasset.



CAPUT III. De suscitato mortuo ab abbate Macario.

Sicut et [a 21Kb] ab abbate Macario, qui habitationem [b 2Kb] Scythiotice solitudinis primus inuenit, [c 3Kb] mortuum suscitatum esse reminiscimur. Nam cum hereticus  quidam qui [d 1Kb] Eunomii perfidiam sectabatur, sinceritatem catholice fidei arte dialectica subuertere conaretur, magnamque iam hominum multitudinem decepisset, rogatus a catholicis uiris, qui ruina tante subuersionis grauissime mouebantur, beatus Macarius, ut simplicitatem totius Aegypti ab infidelitatis naufragio liberaret, aduenit. Quem cum hereticus arte dialectica fuisset aggressus, et Aristotelicis ignorantem spinis [e 1Kb] uellet abducere, beatus  Macarius apostolica multiloquium eius breuitate [Lips. in marg. auctoritate] concludens, Non est, inquit, in uerbo regnum Dei, sed in uirtute. Eamus igitur ad sepulcra, et nomen Domini super mortuum qui primus inuentus fuerit, inuocemus, ac, sicut scriptum est , ostendamus ex operibus fidem nostram, ut manifestissime recte fidei documenta eius testimonio declarentur, et perspicuam ueritatem non inani disputatione uerborum, sed uirtute signorum, et illo quod non potest falli indicio comprobemus. Quo audito hereticus coram circumstanti plebe pudore constrictus, cum ad presens prebere se conditioni proposite simulasset assensum, seque affuturum in crastinum promisisset, postero die exspectantibus uniuersis qui studiosius  ad condictum locum, spectaculi huius cupiditate confluxerant, exterritus de conscientia sue infidelitatis aufugit, ac protinus ab uniuersa Aegypto transmigrauit. Quem cum beatus Macarius usque ad horam nonam cum populis prestolatus, pro sua conscientia declinasse uidisset, assumens plebem que ab illo fuerat deprauata, ad condicta sepulcra perrexit. Hunc autem Aegyptiis morem [a 1Kb] Nili fluminis inuexit alueus, ut quoniam uniuersa illius latitudo terre instar immensi pelagi, non paruo anni tempore solita aquarum eruptione contegitur, ita ut nulla tunc cuiquam humandi copia humani corporis tribuatur, nisi post transuectionem decursam, [b 39Kb] corpora uero mortuorum pigmentis condita redolentibus, [c 3Kb] in editioribus cellulis recondantur. Nam madens  ebrietate continua terre illius [a 1Kb] solum humandi arcet officium. Si qua enim cadauera defossa susceperit, euomere ad superficiem suam inundationum nimietate compellitur. Cum igitur antiquissimo cuidam cadaueri beatus Macarius astitisset, ait: O homo, si uenisset huc mecum hereticus ille filius perditionis, et astante ipso nomen Christi Dei mei inuocans exclamassem, utrumne coram his, qui pene eius fuerant fraude subuersi, surrecturus fuisses, edicito. Tum ille consurgens, annuentis uoce respondit. Quem interrogans abbas Macarius quidnam fuisset aliquando cum frueretur hac uita, uel qua hominum fuisset etate, aut si nomen Christi tunc temporis cognouisset? ille se sub antiquissimis regibus uixisse respondit, Christique nomen asseruit illis  se nec audisse temporibus. Cui rursus abbas Macarius, Dormi, inquit, in pace cum ceteris in tuo ordine, a Christo in fine temporum suscitandus. Hec igitur eius uirtus et gratia quantum in ipso fuit semper fortasse latuisset, nisi eum necessitas totius prouincie periclitantis, et erga Christum plena deuotio amorque sincerus, istud exercere miraculum compulisset.  Quod utique ut ab eo fieret, non ostentatio glorie, sed caritas Christi et totius plebis extorsit utilitas, ut beatum quoque Heliam fecisse Regum lectio manifestat, qui ignem de celo super hostias impositas [b 1Kb] pure, idcirco descendere postulauit, ut periclitantem pseudoprophetarum prestigiis fidem totius populi liberaret .



CAPUT Iu. De miraculo quod Abbas Abraham in mulieris fecit uberibus

Quid etiam [c 6Kb] abbatis Abrahe gesta commemorem, qui [d 9Kb] , id est, simplex, pro simplicitate morum et innocentia, cognominatur? Qui [e 2Kb] cum metendi gratia ad Aegyptum de eremo diebus Quinquagesime  perrexisset, et a muliere quadam paruulum suum lactis inopia iam tabidum atque [f 1Kb] seminecem preferente, lacrymosis precibus fuisset obstrictus, calicem ei aque potandum impresso crucis signaculo dedit, cuius haustu confestim mirum in modum arida iam penitus ubera copia lactis redundante confluxerunt.



CAPUT u. De claudi cuiusdam curatione, quam idem est operatus


uel cum idem ipsa pergens ad uicum, circumdatus est illudentium turbis, qui subsannantes ostendebant ei quemdam hominem contracto genu multis iam annis gressus officio destitutum et antiqua debilitate reptantem; ac tentantes eum, Ostende, aiebant, abba Abraham, si seruus es Dei, et restitue hunc pristine sanitati, ut nomen Christi quem colis uanum non esse credamus. Tunc ille confestim inuocato Christi nomine, inclinans se et apprehendens aridum pedem hominis traxit, cuius tractu continuo siccum genu curuumque directum est, ac recepto usu gressuum,  quem obliuioni iam tradiderat annosa debilitas, letus abscessit.



CAPUT uI. Quod meritum uniuscuiusque non ex signis debeat estimari.

Hi itaque uiri nichil sibi pro talium mirabilium uirtute donabant, quia [a 1Kb] non hec suo merito agi, sed Domini misericordia fatebantur, apostolicis uerbis in admiratione signorum humanam gloriam refutantes: uiri fratres, inquiunt, quid admiramini in hoc, aut nos quid intuemini quasi nostra uirtute aut potestate fecerimus hunc ambulare ? Nec quemquam in donis ac mirabilibus Dei, sed potius ex propriis uirtutum fructibus predicandum esse censebant, qui industria mentis et operum uirtute generantur. Plerumque enim, ut supra iam dictum est , [b 9Kb] homines  mente corrupti ac reprobi circa fidem, in nomine Domini et demonia expellunt, et uirtutes maximas operantur. De quibus cum apostoli causarentur et dicerent, Preceptor, uidimus quemdam in nomine tuo eiicientem demonia, et prohibuimus eum, quia non sequitur nobiscum, licet eisdem ad presens responderit Christus: Nolite prohibere, qui enim non est aduersum uos, pro uobis est . Tamen eis in fine dicentibus, Domine, Domine, nonne in nomine tuo prophetauimus, et in tuo nomine uirtutes multas fecimus? responsurum se esse testatur, quia numquam noui uos, discedite a me, operarii iniquitatis . Et idcirco etiam istos quibus hanc gloriam signorum atque uirtutum pro merito sanctitatis ipse concessit, ne in his extollantur, admonet dicens: Nolite gaudere quia demonia uobis subiiciuntur, gaudete  autem quia nomina uestra scripta sunt in celis .



CAPUT uII. Quod carismatum uirtus non in mirabilibus, sed in humilitate consistat.


Denique ipse auctor signorum omnium atque uirtutum, cum ad doctrine sue magisterium discipulos aduocaret, quid ab eo ueri atque electissimi sectatores peculiariter discere deberent, euidenter ostendit: uenite, inquit, [a 1Kb] et discite a me, non utique ut demones celesti potestate pellatis, non ut leprosos emundetis, non ut cecos illuminetis, non ut mortuos suscitetis: hec enim etiamsi per quosdam seruos meos operor, non potest se inserere laudibus Dei humana conditio, nec ullam sibi in hoc minister et famulus decerpere portionem, ubi solius diuinitatis est gloria: uos autem, inquit, hoc discite a me, quia mitis sum et humilis corde . Hoc enim est  quod cunctis generaliter discere et exercere possibile est, [b 4Kb] opera autem signorum atque uirtutum,  nec semper necessaria, nec omnibus conceduntur. [a 3Kb] Humilitas est ergo omnium magistra uirtutum, ipsa est celestis edificii firmissimum fundamentum, ipsa est donum proprium atque magnificum Saluatoris. Ista etenim uniuersa miracula que Christus operatus est, sine periculo elationis exercet, qui mitem Dominum, non sublimitate signorum, sed patientie atque humilitatis uirtute sectatur. Qui uero immundis spiritibus imperare, aut languentibus sanitatum dona conferre, aut aliquod signum mirabile populis gestit ostendere, quamuis in ostentationibus suis Christi inuocet nomen, tamen alienus a Christo est, quia humilitatis magistrum superba mente non sequitur.  Nam etiam cum ad Patrem remeans quoddam, ut ita dixerim, conderet testamentum, hoc discipulis dereliquit: Mandatum, inquit, nouum de uobis, ut diligatis inuicem . Statimque subiunxit, In hoc cognoscent omnes quia mei estis discipuli, si dilectionem habueritis ad inuicem. Non ait, si signa atque uirtutes similiter feceritis, sed si dignam dilectionem ad inuicem habueritis, quam certum est nisi mites atque humiles seruare non posse. Quapropter numquam monachos probos nec morbo cenodoxie uacuos nostri maiores esse dixerunt, qui semetipsos [b 12Kb] exorcistas coram hominibus profitentur,  et inter admirantium turbas hanc quam uel meruerunt, uel presumpserunt gratiam iactantissima ostentatione diffamant: sed incassum. [a 1Kb] Qui enim innititur mendaciis, hic pascet uentos, idem autem ipse sequitur aues uolantes . Sine dubio enim eueniet eis illud quod in Prouerbiis dicitur: [b 1Kb] Sicut uenti et nubes et pluuie manifestissime sunt, ita qui gloriatur in dato falso . Et ideo si quis coram nobis horum aliquid fecerit, non de admiratione signorum, sed de ornatu morum debet apud nos esse laudabilis; nec utrum demonia ei subiecta sint, sed utrum [c 1Kb] caritatis membra, que describit Apostolus, possideat, inquirendum.



CAPUT uIII. Quod mirabilius sit de semetipso uitia, quam de altero demones extruisse.


[d 2Kb] Et reuera maius miraculum est de propria carne  fomitem luxurie eradicare, quam expellere immundos spiritus de corporibus alienis; et magnificentius signum est uirtute patientie truculentos motus iracundie cohibere, quam eris principatibus imperare; plusque est exclusisse edacissimos de corde proprio tristitie morbos, quam ualetudines alterius febresque corporeas expulisse. Postremo multis modis preclarior uirtus sublimiorque profectus est, anime proprie curare languores, quam corporis alieni. [e 1Kb] Quanto enim hec sublimior carne est, tanto prestantior eius est salus; quantoque pretiosioris excellentiorisque est substantie, et tanto grauioris ac perniciosioris est et ruine.



CAPUT IX. Quantum precellat uite probitas opera signorum.

 Et de illis quidem curationibus ita beatissimis Apostolis dicitur: [f 2Kb] Nolite gaudere quia demonia uobis subiiciuntur . Hoc [g 4Kb] enim faciebat non  eorum potestas, sed uirtus Dominici nominis inuocati, et idcirco monentur ut ex hac parte nichil sibi beatitudinis aut glorie audeant uindicare, que Dei tantum potentia ac uirtute perficitur, sed ex illa uite sue cordisque intima puritate, ob quam nomina eorum inscribi merentur in celis.



CAPUT X. Reuelatio de perfecte castitatis experimento.

Et ut hoc ipsum quod diximus, uel testimoniis ueterum, uel diuinis oraculis approbemus, quid [a 1Kb] beatus Paphnutius, uel de admiratione signorum, uel de gratia senserit puritatis, immo quid angeli reuelatione cognouerit, ipsius uerbis atque experimentis rectius proferamus. Hic namque ita multis uigens  annis districtione precipua, ut crederet se etiam carnalis concupiscentie laqueis penitus absolutum,  eo quod cunctis infestationibus demonum, quibus diu aperteque conflixerat, superiorem se factum esse sentiret, dum, aduenientibus uiris sanctis, [b 1Kb] pulmentum lenticule quod illi [c 39Kb] atheram nominant, prepararet, manus eius in clibano, ut assolet, flamma superuolitante, combusta est. Quo facto tristificatus, magnum in modum cepit secum tacitus uoluere: Cur ignis, inquiens, mecum non habet pacem, cum diriora mihi demonum cesserint prelia? aut quemadmodum me in illo metuendo examinis die per se transiturum ille ignis inexstinguibilis et inquisitor meritorum omnium non tenebit, cui nunc extrinsecus hic temporalis ac paruulus non pepercit? Cumque estuanti huiuscemodi cogitationibus atque tristitia sopor subitus obrepsisset, adueniens angelus Domini,  Cur, inquit, Paphnuti, tristis es, quod necdum pacatus tibi sit ignis iste terrenus, [d 3Kb] cum adhuc resideat  in membris tuis carnalium motuum necdum ad purum excocta commotio? Cuius radices donec in tuis uiuunt medullis, ignem istum materialem nequaquam tibi pacificum esse permittent, quem utique innoxium alias sentire non poteris, nisi omnes internos motus his indiciis in temetipso experiaris exstinctos. uade et apprehende nudam et pulcherrimam uirginem; et si illam tenens, tranquillitatem tui cordis immobilem estusque carnales pacificos in te senseris perdurasse, huius quoque uisibilis flamme mitis atque innoxius in modum illorum trium in Babylonia puerorum te allambet attactus . Itaque senex ex huiusmodi reuelatione perculsus non quidem experimenti diuinitus demonstrati pericula consuluit, sed interrogans conscientiam suam,  et puritatem sui cordis examinans, nec adhuc pondus  castimonie sue huius probationis ponderi compensare coniectans: Non mirum est, ait, si cedentibus mihi immundorum spirituum preliis, adustiones ignis quas dirissimis congressibus demonum inferiores esse credebam, adhuc aduersum me senserim seuientes. Maior quippe est uirtus ac sublimior gratia, internam libidinem carnis exstinguere, quam nequitias demonum extrinsecus irruentes, [a 1Kb] signo Domini ac uirtutis Altissimi potentia subiugare, uel de obsessis corporibus nominis diuini inuocatione propellere. Huc usque abbas Nesteros orationem de uera carismatum operatione consummans, nos ad cellam senis Ioseph, que sex ferme millibus ab ipso erat, properantes, doctrine sue institutione prosecutus est.



COLLATIO DECIMA SEXTA, Que est prima abbatis Ioseph DE AMICITIA.



CAPUT PRIMUM.


Beatus Ioseph, cuius nunc instituta ac precepta pandenda sunt, unus ex tribus quorum [a 1Kb] in prima collatione fecimus mentionem, clare admodum familie ac primarius ciuitatis sue intra Aegyptum fuit, [b 1Kb] que appellatur Thmuis, et ita non solum Aegyptia, sed etiam Greca facundia diligenter edoctus, ut uel nobis uel his qui eloquentiam Aegyptiam penitus ignorabant, non ut ceteri per interpretem, sed per semetipsum elegantissime disputaret. Qui cum institutionem suam nos desiderare sensisset, percunctatus  primum utrumnam essemus germani fratres, audiensque a nobis quod non carnali, sed spirituali essemus fraternitate deuincti, nosque ab exordio renuntiationis nostre, tam in peregrinatione, que ab utroque nostrum fuerat obtentu militie spiritalis arrepta, quam in cenobii studio indiuidua semper coniunctione sociatos, tali usus est sermonis exordio.



CAPUT II. Disputatio eiusdem senis de infido amicitiarum genere.

[c 4Kb] Amicitiarum ac sodalitatis multa sunt genera,  que diuersis modis humanum genus dilectionis societate connectunt. Quosdam enim precedens commendatio primum notitie, post etiam amicitie fecit inire commercia. In quibusdam uero contractus quidam seu [a 1Kb] dati acceptiue depactio, caritatis federa copulauit. Quosdam negotiationis seu militie uel artis ac studii similitudo atque communio amicitiarum uinculis nexuerunt, per quam ita etiam effera sibi inuicem corda mansuescunt, ut etiam hi qui in siluis ac montibus latrociniis gaudent, et effusione humani sanguinis delectantur, suorum scelerum participes amplectantur ac foueant. Est etiam dilectionis aliud genus, quod instinctu nature ipsius et consanguinitatis lege connectitur, quo uel contribules, uel coniuges, uel parentes, seu fratres ac filii naturaliter  ceteris preferuntur, quod non solum humano generi, uerum etiam omnibus alitibus atque animantibus inesse deprehenditur. Nam pullos uel catulos suos naturali affectu instigante sic protegunt ac defendunt, ut frequenter pro ipsis etiam obiicere se  periculis mortique non metuant. Denique etiam illa bestiarum uel serpentium uel alitum genera, que intolerabilis feritas ac lethale uirus ab omnibus separat et secernit, ut sunt [b 2Kb] basilisci, uel monocerotes, uel gryphes, cum etiam uisu ipso cunctis perniciosa esse dicantur, inter se tamen pro originis ipsius affectionisque consortio pacata et innoxia perseuerant. Sed hec omnia que diximus genera caritatis, sicut malis ac bonis, feris etiam atque serpentibus uidemus esse communia, ita etiam usque in finem certum est perseuerare non posse. Etenim interrumpit ea frequenter ac diuidit locorum discretio, et obliuio temporalis, et uerbi uel cause negotiorumque contractus. Ut enim ex diuersis, uel lucri, uel libidinis, uel consanguinitatis ac necessitudinum  uariarum societatibus acquiri solent, ita intercedente qualibet diuortii occasione soluuntur.



CAPUT III. Unde indissolubilis amicitia sit.

In his igitur cunctis [c 2Kb] unum genus est insolubile  caritatis, quod nec commendationis gratia, nec officii uel munerum magnitudo contractusque cuiusquam ratio, uel nature necessitas iungit, sed sola similitudo uirtutum. Hec, inquam, est que in nullis umquam casibus scinditur, quam non solum dissociare uel delere locorum uel temporum interualla non preualent, sed ne mors quidem ipsa diuellit. Hec est uera et indirupta dilectio, que gemina amicorum perfectione ac uirtute concrescit. Cuius semel initum fedus, nec desideriorum uarietas, nec contentiosa dirumpet contrarietas uoluntatum. Ceterum multos nouimus in hoc proposito constitutos, qui cum pro caritate Christi flagrantissima essent sodalitate deuincti, non perpetuo eam nec indirupte seruare potuerunt; quia licet bono societatis principio  niterentur, non tamen uno nec pari studio arreptum propositum tenuerunt, fuitque inter eos  quedam temporalis affectio, quia non equali utriusque uirtute, sed unius patientia seruabatur. Que quamuis ab uno magnanimiter atque infatigabiliter retentetur, necesse est tamen eam alterius pusillanimitate dirumpi. Infirmitates namque eorum qui tepidius perfectionis expetunt sanitatem, quantalibet fortium tolerantia sustententur, ab ipsis tamen qui infirmi sunt non feruntur. Habent enim insitas sibi commotionum causas, que eos quietos esse non sinant; ut solent hi qui carnali egritudine detinentur, stomachi sui infirmitatisque fastidia, coquorum uel ministrantium negligentiis imputare, et quantalibet eis obsequentium sollicitudo deseruiat, nichilominus tamen sanis causas sue commotionis ascribere, quas sibi utique uitio ualetudinis sue inesse  non sentiunt. Quamobrem [a 9Kb] hec est amicitie, ut  diximus, fida indissolubilisque coniunctio, que sola uirtutum parilitate federatur. Dominus enim inhabitare facit [a 43Kb] unius moris in domo . Et  idcirco in his tantum indirupta potest dilectio permanere, in quibus unum propositum ac uoluntas, [b 3Kb] unum uelle ac nolle consistit. Quam si uos quoque  cupitis inuiolabilem retentare, festinandum est uobis ut, expulsis primitus uitiis, mortificetis proprias uoluntates, et ut, unito studio atque proposito, illud quo Propheta admodum delectatur, gnauiter impleatis: Ecce quam bonum et quam iucundum habitare fratres in unum . Quod non localiter, sed spiritaliter oportet intelligi. Nihil enim prodest si moribus ac proposito dissidentes una habitatione iungantur, nec obest parili uirtute fundatis, per locorum interualla disiungi. Apud Deum namque morum cohabitatio, non locorum, unita fratres habitatione coniungit; nec potest umquam pacis integritas custodiri, ubi uoluntatum diuersitas inuenitur.



CAPUT Iu. Interrogatio, utrum utile aliquid etiam contra uotum fratris effici debeat.


Germanus: [a 2Kb] Quid ergo, si uno uolente perficere aliquid quod secundum Deum commodum et salubre perspexerit, alius non prestet assensum, exsequendumne etiam contra uotum fratris est, an pro eius arbitrio negligendum?



CAPUT u. Responsio quod perpetua amicitia nisi inter perfectos stare non possit.


Ioseph: Idcirco diximus [b 4Kb] plenam atque perfectam amiticie gratiam nisi inter perfectos uiros eiusdemque uirtutis perseuerare non posse, quos eadem uoluntas unumque propositum aut numquam aut certe raro diuersa sentire, aut in his que ad profectum spiritalis pertinent uite patitur dissidere. Quod si animosis ceperint contentionibus estuare, liquet utique eos numquam secundum regulam quam prediximus fuisse concordes. Sed quia nemo potest a perfectione habere principium, nisi qui ab eius  ceperit fundamento, et uos non quanta eius sit magnitudo, sed quemadmodum ad eam perueniri possit, inquiritis, necessarium reor ut paucis regulam uobis eius ac tramitem quemdam, per quem gressus uestri dirigantur, aperiam, ut patientie ac pacis bonum facilius obtinere possitis.



CAPUT uI. Quibus modis inuiolabilis possit societas retentari.


Prima [a 2Kb] igitur sunt uere amicitie in contemptu substantie mundialis et omnium quas habemus rerum despectione fundamina. Perquam enim iniustum atque impium est, si post abrenuntiatam mundi et omnium que in eo sunt uanitatem, pretiosissime fratris dilectioni supellex uilissima que superfuit [Lips. in marg. superfluit], preferatur: secundum est ut ita suas unusquisque resecet uoluntates, ne se sapientem atque consultum esse iudicans, suis malit quam proximi definitionibus obedire. Tertium est ut sciat omnia, etiam que utilia ac necessaria estimat, postponenda bono caritatis ac pacis; quartum ut credat nec iustis nec iniustis de causis penitus  irascendum; quintum ut aduersus se iracundiam fratris, etiam sine ratione conceptam, eodem modo quo suam curare desideret, sciens equaliter sibi perniciosam alterius esse tristitiam, ac si aduersus alium ipse moueatur, nisi eam, quantum in se est, etiam de fratris mente depulerit. Postremum illud est, quod generale uitiorum omnium peremptorium esse non dubium est, ut se de hoc mundo credat quotidie migraturum. Que persuasio non solum nullam in corde tristitiam residere permittit, uerum etiam uniuersos concupiscentiarum ac peccatorum omnium comprimet motus. Hec igitur quicumque tenuerit, amaritudinem ire atque discordie nec pati poterit nec inferre. His autem cessantibus, cum primum [b 2Kb] ille emulus caritatis in cordibus amicorum  tristitie sensim uenena suffuderit, necesse est ut frequentibus iurgiis paulatim dilectione tepefacta, amantium corda diu exulcerata quandoque dissociet. Nam qui per callem predicte directionis ingreditur, in quo ab amico umquam suo poterit dissidere, qui primam litium causam que ex paruulis rebus uilissimisque materiis generari solet, nichil suum uindicans, radicitus amputauerit, illud quod in Actibus Apostolorum legimus de unitate credentium omni uirtute custodiens? Multitudinis autem credentium erat cor unum et anima una, nec quisquam eorum que possidebat, aliquid suum esse dicebat, sed erant illis omnia  communia . Deind quemadmodum ab eo seminarium dissensionis exsurget, qui non sue, sed fratris seruiens uoluntati, Domini atque auctoris sui fuerit imitator effectus, qui loquens ex persona hominis quem gerebat, Non ueni, inquit, ut facerem uoluntatem meam, sed uoluntatem eius qui me misit ? Quo autem modo ullum contentionis fomitem suscitabit, qui de intelligentia ac sensu suo, non tam proprio iudicio quam fratris cedere [Lips. in marg. credere] decreuit examini, pro eius scilicet arbitrio, uel probans sua inuenta, uel improbans, et Euangelicum illud pii cordis humilitate consummans, uerum tamen non sicut ego uolo, sed sicut tu uis ? Aut qua ratione aliquid quo frater mestificetur, admittet, qui bono pacis nichil iudicat  esse pretiosius, Dominice illius sententie memoriam non amittens, In hoc cognoscent omnes quod mei estis discipuli, si dilectionem habueritis adinuicem , per quam uelut spiritali signaculo gregem ouium suarum in hoc mundo uoluit Christus agnosci, atque hoc a ceteris, ut ita dixerim, charactere discerni? Qua uero ex causa uel in se recipere uel in alio residere rancorem tristitie sustinebit, cui summa definitio est, [c 1Kb] iracundie, que perniciosa et illicita est, iustas causas esse non posse, eodemque se modo, succensente sibi fratre, orare non posse, cum quasi fratri suo ipse succenseat, irrogatam illam Domini Saluatoris humili semper retinens corde sententiam, Si offers munus tuum ad altare, et ibi recordatus fueris quod frater tuus habet aliquid aduersum  te, relinque ibi munus tuum ante altare, et uade prius reconciliari fratri tuo, et sic ueniens offer munus tuum . Nihil enim proderit si te quidem asseras non irasci, et credas te implere illud mandatum quo dicitur, Sol non occidat super iracundiam uestram, et, Qui irascitur fratri suo, reus erit iudicio; alterius uero tristitiam quam delinire tua mansuetudine potuisti, contumaci corde despicias. Eodem namque modo precepti Dominici preuaricatione plecteris. Qui enim te irasci aduersus alterum non debere dixit, nec alterius contemni tristitiam debere dixit; quia non interest apud Deum, qui omnes homines  uult saluos fieri, utrum te an alium quempiam perdas. [a 1Kb] Unum siquidem cuiuslibet interitu ei nascitur detrimentum; itidemque illi cui grata omnium perditio est, unum lucrum, uel tua uel fratris morte conquiritur. Quemadmodum postremo poterit uel tenuem contra fratrem retinere tristitiam, qui se credit quotidie, immo continuo ab hoc seculo migraturum?



CAPUT uII. Quod nichil caritati preponendum sit, nec iracundie postponendum.

Sicut ergo nichil preponendum est caritati, ita furori uel iracundie nichil est econtrario postponendum. Omnia namque quamuis utilia ac necessaria uideantur, spernenda tamen sunt, ut ire perturbatio  deuitetur; et omnia etiam que putantur aduersa, suscipienda atque toleranda sunt, [b 2Kb] ut dilectionis pacisque tranquillitas illibata seruetur; quia nec ira atque tristitia perniciosius quidquam, nec caritate utilius credendum est.



CAPUT uIII. Quibus de causis inter spiritales nascatur dissensio?

Nam quemadmodum carnales adhuc et imbecilles fratres ob uilem terrenamque substantiam cito inimicus ille disiungit, ita [c 1Kb] etiam inter spiritales gignit pro intellectuum diuersitate discordiam. Ex  qua sine dubio contentiones rixeque uerborum, quas Apostolus damnat , plerumque consurgunt; unde consequenter diuortia inter unanimes fratres hostis inuidus ac malignus interserit. uera est namque sapientissimi Salomonis illa sententia, [d 27Kb] Odium suscitat contentio; uniuersos uero qui non contendunt, protegit amicitia .



CAPUT IX. De amputandis etiam spiritalibus causis discordiarum.

Quapropter ad conseruandam perpetuam et indiuiduam caritatem, [e 2Kb] nichil prodest primam causam amputasse dissidii, que nasci solet de rebus caducis atque terrenis, et uniuersa despexisse carnalia, atque omnium quibus noster usus indiget rerum indiscretam communionem fratribus permisisse, nisi  etiam secundam que sub specie spiritalium sensuum nasci solet similiter abscindentes, acquisierimus in omnibus humilem sensum et consonas uoluntates



CAPUT X. De optimo examine ueritatis.

Memini namque cum me adhuc adherere consortio fratrum etas iunior hertaretur, huiusmodi nobis intelligentiam uel in moralibus disciplinis uel in Scripturis sacris frequenter insertam, ut nichil ea uerius nichilque rationabilius crederemus. Sed [f 1Kb] cum in unum conuenientes sententias nostras promere  cepissemus, quedam communi examinatione discussa primum ab altero falsa ac noxia notabantur, mox deinde ut perniciosa communi pronuntiata iudicio damnabantur, que in tantum prius infusa a diabolo uelut luce fulgebant, ut facile potuissent generare discordiam, nisi preceptum seniorum uelut diuinum quoddam oraculum custoditum ab omni nos contentione reuocasset, quo ab illis legali quadam sanctione prescriptum est, ut neuter nostrum plus iudicio suo quam fratris crederet, si numquam uellet diaboli calliditate deludi.



CAPUT XI. Quod impossibile sit quemquam qui proprio fidit iudicio, diaboli illusione non decipi.

Etenim sepe illud quod Apostolus dicit probatum  est euenire: [a 1Kb] Ipse enim Satanas transfigurat se in angelum lucis , ut obscuram ac tetram caliginem sensuum pro uero lumine scientie fraudulenter effundat [Lips. in marg. offundat]. Qui nisi humili et mansueto corde suscepti, maturissimi fratris uel probatissimi senioris reseruentur examini, et eorum iudicio diligenter excussi, aut abiiciantur, aut recipiantur a nobis, sine dubio uenerantes in cogitationibus nostris pro angelo lucis angelum tenebrarum, grauissimo feriemur interitu. [b 2Kb] Quam perniciem impossibile est euadere quempiam iudicio proprio confidentem, nisi, humilitatis uere amator et exsecutor effectus, illud quod Apostolus magnopere deprecatur, omni contritione  cordis implerit. Si qua ergo, inquit, consolatio in Christo, si quod solatium caritatis, si qua uiscera miserationis, implete gaudium meum ut idem sapiatis, eamdem caritatem habentes, unanimes idipsum sentientes; nichil per contentionem, neque per inanem gloriam, sed in humilitate superiores uobismetipsis alterutrum arbitrantes ; et illud, Honore alterutrum preuenientes , ut plus unusquisque consorti suo scientie et sanctitatis ascribens, summam discretionis uere in alterius magis quam in suo credat stare iudicio.



CAPUT XII. Quam ob causam non debeant inferiores in collatione contemni.

Sepe autem accidit, siue illusione diaboli, siue  intercessu erroris humani, quo nullus est in hac carne qui falli uelut homo non possit, ut et [c 2Kb] ille interdum qui acrioris ingenii scientieque maioris est, aliquid falsum mente concipiat; et ille qui tardioris ingenii ac minoris est meriti, rectius aliquid ueriusque persentiat. Et idcirco nullus [d 1Kb] sibi, quamuis [Al. quauis] scientia preditus, inani tumore persuadeat quod possit collatione alterius non egere. Nam etiamsi iudicium eius diabolica non fallat illusio, elationis tamen et superbie grauiores laqueos non euadet. Quis enim hoc sibi absque ingenti poterit usurpare pernicie, cum uas electionis in quo Christus, ut ipse professus est , loquebatur, ob hoc solummodo  se asserat Ierosolymam conscendisse, ut cum suis coapostolis Euangelium, quod gentibus, reuelante et cooperante Domino, predicabat, secreta examinatione conferret ? Per quod ostenditur non solum unanimitatem atque concordiam per hec precepta seruari, uerum etiam cunctas diaboli aduersantis insidias et illusionum eius laqueos non timeri.



CAPUT XIII. Quod caritas non solum res Dei, sed etiam Deus sit.

Denique in tantum uirtus caritatis extollitur, ut eam beatus Ioannes Apostolus [a 4Kb] non solum rem Dei, sed etiam Deum esse pronuntiet, dicens: Deus caritas est; et qui manet in caritate, in Deo manet et Deus in eo . Nam usque adeo illam diuinam  esse perspicimus, ut illud Apostoli manifestissime uigere sentiamus in nobis, quoniam caritas Dei diffusa est in cordibus nostris per spiritum sanctum qui habitat in nobis . Quod tale est, ac si  dicat: Quoniam [b 13Kb] Deus diffusus est in cordibus nostris, per Spiritum sanctum qui habitat in nobis. Qui etiam, cum ignoremus quid debeamus orare, [c 1Kb] interpellat pro nobis gemitibus inenarrabilibus. Qui autem scrutatur corda, scit quid desideret spiritus, quia secundum Deum postulat pro sanctis .



CAPUT XIu. De gradibus caritatis.

Illam igitur [d 6Kb] caritatem que dicitur possibile est omnibus exhibere, de qua beatus Apostolus: Ergo dum tempus habemus, inquit, operemur bonum ad omnes, maxime autem ad domesticos fidei . Que in tantum omnibus est generaliter exhibenda, ut eam etiam inimicis nostris a Domino iubeamur impendere. Nam Diligite, inquit, inimicos  uestros . [e 1Kb] autem, id est, affectio, paucis admodum, et his qui uel parilitate morum uel uirtutum societate connexi sunt, exhibetur, licet etiam ipsa diathesis multam in se differentiam habere  uideatur. Aliter enim parentes, aliter coniuges, aliter fratres, aliter filii diliguntur, et in ipsa quoque horum affectuum necessitudine magna distantia est, nec uniformis parentum dilectio erga filios inuenitur. Quod etiam Iacob patriarche probatur exemplo, qui cum esset duodecim filiorum pater, omnesque paterna caritate diligeret, tamen propensiore Ioseph dilexit affectu, ut de eo aperte Scriptura commemoret: Inuidebant autem ei fratres sui, eo quod diligeret eum pater suus , scilicet, non quod uir iustus et pater non ualde diligeret etiam ceteram prolem, sed quod huius, quia typum Domini preferebat, affectui dulcius quodammodo atque indulgentius inhereret. [a 1Kb] Hoc etiam de Ioanne euangelista legimus euidentissime designari, cum de ipso dicitur:  Discipulus ille quem diligebat iehsu , cum utique etiam reliquos undecim similiter electos ita precipua dilectione complexus sit, ut hoc etiam euangelica attestatione designet, dicens: Sicut dilexi uos, et uos diligite inuicem . De quibus et alibi dicitur: Diligens suos qui erant in mundo, usque in finem dilexit eos . Sed hec unius dilectio non erga reliquos discipulos teporem caritatis, sed [b 1Kb] largiorem erga hunc superabundantiam amoris expressit, quam ei uirginitatis priuilegium et carnis incorruptio conferebat. Que idcirco uelut sublimior cum quadam exceptione signatur, quia non eam odii comparatio, sed affluentior gratia exuberantissimi amoris extollit. Tale quid etiam ex persona sponse legimus in Cantico canticorum, dicentis:  [c 17Kb] Ordinate in me caritatem . Hec enim est uere caritas ordinata, que odio habens neminem, quosdam meritorum iure plus diligit; queque eum generaliter diligat cunctos, excipit tamen sibi ex his quos debeat peculiari affectione complecti; et rursum inter ipsos qui in dilectione summi atque  precipui sunt, aliquos sibi qui ceterorum affectui superextollantur excerpit.



CAPUT Xu. De his qui uel suam uel fratrum commotionem dissimulatione corroborant.

Econtra nouimus, quod utinam nesciremus! nonnullos fratrum tante esse obstinationis atque duritie, ut [d 1Kb] cum uel suos aduersus fratrem uel fratris aduersum se senserint animos excitatos, ad dissimulandam mentis sue tristitiam, que ex indignatione alterutre commotionis exorta est, secedentes ab eis quos humili satisfactione atque colloquio lenire debuerant, aliquos psalmorum incipiunt decantare uersiculos. Qui dum conceptam cordis amaritudinem delinire se putant, insultando augent, quod statim exstinguere  potuerunt si magis anxii atque humiles esse uoluissent, ut opportuna compunctio et ipsorum cordibus mederetur, et fratrum animos deliniret. Nam illo utique modo pusillanimitatis, immo superbie sue uitium palpant, et nutriunt potius quam exstirpant fomitem iurgiorum, Dominice illius preceptionis immemores, qua ait: Qui irascitur fratri suo, reus erit iudicio : Et, Si recordatus fueris quod frater tuus habet aliquid aduersum te, relinque ibi munus tuum ad altare, et uade prius reconciliari fratri tuo, et tunc ueniens offeres munus tuum 



CAPUT XuI. Quod fratre aduersum nos aliquid habente simultatis, munera orationum nostrarum a Domino respuantur.

In tantum igitur non uult nos Deus noster alterius  despectui habere tristitiam, [e 1Kb] ut si aliquid aduersum nos frater habuerit, nec munera nostra suscipiat, id est, nec orationes sibi a nobis permittat offerri, donec de animo eius tristitiam iuste iniusteue conceptam, celeri satisfactione tollamus. [f 2Kb] Neque enim ait, Si habet ueram querelam aduersum te frater  tuus, relinque ibi munus tuum ad altare, et uade prius reconciliari fratri tuo; sed, Si recordatus fueris, inquit, quia frater tuus habet aliquid aduersum te , id est, etiam si leue aliquid ac uile sit quo fratris in te fuerit excitata commotio, et hoc memoriam tuam subita recordatione pulsauerit, scias te offerre precum tuarum spiritalia munera non debere, nisi prius qualibet ex causa ortam tristitiam de corde fratris benigna satisfactione depuleris. Si igitur euangelicus sermo etiam pro preterita et minima simultate, ac de exiguis oborta causis, satisfacere nos irascentibus iubet, quid de nobis miseris fiet, qui recentes et maximas causas nostroque errore commissas, pertinaci dissimulatione contemnimus, et inflati tumore diabolico, dum humiliari erubescimus, auctores nos  fraterne tristitie denegamus, ac rebelli spiritu subiici preceptis Domini dedignantes, nequaquam ea uel obseruari debere, uel impleri posse contendimus? Eoque fit ut iudicantes eum impossibilia uel incongrua precepisse, efficiamur, secundum Apostolum, non factores, sed iudices legis .



CAPUT XuII. De his qui patientiam secularibus magis putant impendendam esse quam fratribus.

Illud quoque quibus lacrymis est deflendum, quod nonnulli fratrum cum fuerint contumelia cuiuslibet sermonis accensi, si alterius cuiuspiam, qui eam lenire desiderat, precibus fatigentur, cum audierint nequaquam debere aduersus fratrem concipi retineriue tristitiam, secundum illud quod scriptum est:  [a 1Kb] Qui irascitur fratri suo, reus erit iudicio ; et, Sol non occidat super iracundiam uestram , proclamant illico: Si paganus aliquis, si secularis hoc fecisset, aut ista dixisset, recte debuit sustineri. Quis autem ferat fratrem tam grauis conscium culpe aut tam insolens de ore conuicium proferentem! Quasi uero patientia infidelibus tantum atque sacrilegis et non omnibus sit generaliter exhibenda, aut iracundia contra gentilem noxia contra fratrem utilis estimanda, cum utique perturbate mentis obstinata commotio non dissimile, contra quemuis fuerit excitata, sibi inferat detrimentum. Quante autem obstinationis, immo uecordie est, ut  nec ipsam uerborum proprietatem brute mentis stupore discernat. Quia non dicitur, Omnis qui irascitur alienigene, reus erit iudicio, quod fortasse poterat secundum illorum sensum contra consortes nostre fidei et conuersionis excipere, sed significanter expressit euangelicus sermo dicens: Omnis qui irascitur fratri suo, reus erit iudicio . Licet itaque [b 2Kb] secundum regulam ueritatis omnem hominem fratrem debeamus accipere, tamen hoc in loco magis fidelis ac nostre conuersationis particeps quam ethnicus fratris uocabulo designatur.



CAPUT XuIII. De his qui patientiam mentientes ad iracundiam fratres silentio accendunt.

Illud uero quale est, quod interdum patientes esse  nos credimus, quia respondere contemnimus lacessiti; sed ita commotos fratres amara taciturnitate uel motu gestuque irrisorio subsannamus, ut eos magis ad iracundiam uultu tacito prouocemus, quam tumida potuissent incitare conuicia, in eo nos estimantes minime apud Deum reos, quia nichil ore protulimus, quod nos notare hominum iudicio aut condemnare potuisset? quasi uero apud Deum uerba tantummodo, et non precipue uoluntas uocetur in culpam, et opus solum peccati, et non etiam uotum ac propositum habeatur in crimine, aut hoc tantum quod unusquisque fecerit per loquelam, et non quod etiam per taciturnitatem facere studuerit, in iudicio sit querendum. Non enim sola commotionis illate qualitas, sed etiam propositum irritantis in noxa  est. Et idcirco non quemadmodum iurgium fuerit excitatum, sed cuius conflagrauerit uitio, uerum iudicis nostri perquiret examen. [c 1Kb] Affectus enim peccati, non ordo considerandus est admissi. Quid enim differt utrum quis gladio ipse peremerit fratrem, an aliqua ad mortem fraude compulerit, cum ipsius eum dolo uel crimine constet exstinctum? quasi uero cecum in preceps manu propria non impegisse sufficiat, cum similiter reus sit qui pronum et imminentem iam fouee, cum potuerit reuocare, contempserit; aut ille solus in crimine sit qui manu sua quempiam laqueauerit, et non etiam is qui uel parauerit uel ingesserit laqueum, uel certe cum potuerit,  auferre noluerit. Ita igitur tacere nichil prodest, si idcirco nobis indicamus silentium, ut quod agendum conuicio fuerat, hoc taciturnitate faciamus, assimilantes quosdam gestus, quibus et ille quem curare nos oportuit, uehementiori inardescat iracundia, et nos super hec omnia damno illius ac perditione laudemur; quasi uero non etiam ex hoc ipso quis criminosior sit, quod gloriam sibi de fratris uoluerit perditione conquirere. Utrique enim [a 2Kb] tale silentium erit equaliter noxium: quia sicut exaggerat in alterius corde tristitiam, ita in suo non permittit exstingui. Contra quos illa prophete satis proprie est directa maledictio: ue qui potat amicum suum, mittens fel suum, et inebrians ut aspiciat nuditatem eius, repletus est ignominia pro gloria . Illud quoque quod per alium de talibus dicitur:  Quia omnis frater supplantans supplantabit, et omnis amicus fraudulenter incedet, et uir fratrem suum irridebit, et ueritatem non loquetur; extenderunt enim linguam suam quasi arcum mendacii et non ueritatis . Sepe autem ficta patientia etiam acrius ad iracundiam quam sermo succendit, et atrocissimas uerborum transcendit iniurias maligna taciturnitas; leuiusque tolerantur inimicorum uulnera, quam irridentium subdola blandimenta. De quibus proprie dicitur per prophetam: Molliti sunt sermones eius super oleum, et ipsi sunt iacula . Et alibi: [b 1Kb] uerba callidorum mollia, hec autem feriunt in penetralia uentris . Quibus etiam illud potest eleganter aptari: In ore pacem cum amico suo  loquitur, et occulte ponit ei insidias , quibus tamen magis decipitur ipse qui decipit. Nam [c 10Kb] Qui preparat ante faciem amici sui rete, circumdat illud pedibus suis; et qui fodit foueam proximo suo, incidit in eam ipse . Denique cum magna ad comprehendendum Dominum cum gladiis et fustibus  multitudo uenisset, nemo in auctorem uite nostre illo cruentior exstitit parricida quam qui, cunctos ficto salutationis honore preueniens, osculum subdole caritatis ingessit. Cui Dominus, Iuda, inquit, osculo Filium hominis tradis ? id est, amaritudo persecutionis atque odii tui hoc tegmen assumpsit quo dulcedo ueri amoris exprimitur? Apertius quoque ac uehementius per prophetam [d 1Kb] uim huius doloris exaggerat: Quoniam si inimicus meus, inquit, maledixisset mihi, sustinuissem utique; et si is qui oderat me, super me magna locutus fuisset, abscondissem me utique ab eo. Tu uero homo unanimis, dux meus et notus meus, qui simul mecum dulces capiebas cibos, in domo Dei ambulauimus cum consensu .



CAPUT XIX. De his qui ex indignatione ieiunant.


Aliud quoque profanum tristitie genus est, quod dignum commemoratione non fuerat, nisi id a nonnullis fratribus scissemus admitti, qui cum tristificati fuerint uel irati, ab ipso etiam pertinaciter abstinent cibo, ita ut, quod etiam dicere absque pudore non possumus, illi qui dum placidi sunt, refectionem cibi usque ad horam sextam uel, ut multum, nonam negant se posse differre, cum fuerint [e 1Kb] tristitia uel furore suppleti, ieiunia etiam biduana non sentiant, tantamque inedie defectionem iracundie satietate sustentent. In quo plane [f 1Kb] sacrilegii crimen euidenter incurrunt, ieiunia scilicet, que soli Deo pro humiliatione cordis et purgatione  uitiorum sunt specialiter offerenda, pro diabolico tumore tolerantes. Quod tale est ac si orationes atque sacrificia non Deo, sed demoniis deferant, illamque Mosaicam increpationem mereantur audire, Sacrificauerunt demoniis, et non Deo, diis quos ignorabant .



CAPUT XX. De quarümdam simulata patientia qua maxillam uerberandam alteram ingerunt.


Non ignoramus etiam aliud dementie genus, quod sub colore fucate patientie in nonnullis fratribus inuenitur, quibus parum est iurgia commouisse, nisi etiam instigatoriis uerbis ut feriantur irritent; cum utique [Lips. in marg. itaque] uel leui fuerint impulsione contacti, aliam quoque partem corporis ingerunt uerberandam, quasi per hoc perfectionem mandati illius impleturi quo dicitur: [a 1Kb] Si quis te percusserit in dexteram maxillam tuam, prebe illi et alteram , Scripture uim ac propositum penitus ignorantes; euangelicam namque patientiam per iracundie uitium exercere se putant. Ob quod radicitus  excidendum, non solum uicissitudo talionis et concertandi irritatio prohibetur, sed etiam furorem uerberantis geminate iubemur iniurie tolerantia mitigare.



CAPUT XXI. Interrogatio, quemadmodum Christi mandatis obtemperantes euangelica perfectione fraudentur.

Germanus: Quomodo reprehendendus est is qui precepto satisfaciens euangelico, non solum non intulit talionem, sed etiam paratus est ut sibi geminetur iniuria?



CAPUT XXII. Responsio, quod Christus non solum facti, sed etiam uoluntatis inspector sit.

 Ioseph: Sicut paulo ante dictum est ,  non solum res ipsa que geritur, sed etiam qualitas mentis et propositum facientis est intuendum. Et idcirco si id quod ab unoquoque perficitur, quo animo fiat, uel quo procedat affectu, intimo perpendatis cordis examine, uidebitis patientie lenitatisque uirtutem nequaquam posse contrario spiritu, id est, impatientie ac furoris impleri. Siquidem Dominus noster atque Saluator ad profundam nos instruens patientie lenitatisque uirtutem, id est, non ut labiis eam tantummodo preferamus, sed ut intimis anime nostre abditis recondamus, istam nobis perfectionis euangelice formulam dedit, dicens: Si quis te percusserit in dexteram maxillam tuam, [b 1Kb] prebe illi et alteram , subauditur sine dubio, dexteram. Que alia dextera, nisi [c 1Kb] interioris hominis, ut ita  dixerim, facies potest accipi. Per hoc omnem penitus iracundie fomitem de profundis cupiens anime penetralibus exstirpare, id est, ut si [d 2Kb] exterior dextera tua impetum ferientis exceperit, interior quoque homo per humilitatis assensum dexteram suam prebeat uerberandam, compatiens exterioris hominis passioni, et quodammodo succumbens atque subiiciens suum corpus ferientis iniurie, ne exterioris hominis cede uel tacitus intra moueatur interior. uidetis ergo longe eos ab euangelica perfectione distare, que patientiam docet, non uerbis, sed interiore cordis tranquillitate seruandam; eamque a nobis, cum quid aduersi euenerit, ita precipit custodiri, ut non solum nosmetipsos alienos ab iracundie perturbatione seruemus, sed etiam illos qui suo  commoti sunt uitio, [e 1Kb] succumbentes iniuriis eorum,  ad placiditatem expleta cedis satietate cogamus, furorem eorum nostra lenitate uincentes. Et ita etiam illud Apostolicum implebimus: Noli [a 1Kb] uinci a malo, sed uince in bono malum . Quod ab illis impleri non posse certissimum est, qui illo spiritu ac tumore uerba lenitatis atque humilitatis emittunt, ut non solum non mitigent conceptum furoris incendium, sed magis illud tam in suo quam in fratris commoti sensu faciant conflagrare, qui tamen etiam si possent aliquo modo ipsi mites ac placidi permanere, nec sic quidem aliquos iustitie fructus caperent, cum damno proximi patientie sibi gloriam uindicantes, et per hoc ab illa Apostolica caritate omnimodis alieni, que non querit que sua sunt , sed ea que aliorum, non etiam ita  diuitias concupiscit, ut lucrum sibi de proximi faciat detrimento, nec acquirere quidquam cum alterius desiderat nuditate.



CAPUT XXIII. Quod ille sit fortis et sanus qui succumbit alterius uoluntati.

Sciendum sane generaliter illum partes agere fortiores qui uoluntati fratris suam subiicit uoluntatem, quam eum qui in defendendis suis definitionibus ac tenendis pertinacior inuenitur. Ille enim sustentans ac tolerans proximum, sani ac ualidi, hic autem infirmi et quodammodo egrotantis obtinet locum, quem ita palpari necesse est ac foueri interdum, ut etiam a rebus necessariis pro eius quiete ac pace salubre sit aliquid relaxari. In quo quidem non se credat  quis aliquid de sua perfectione minuisse, tametsi quiddam de proposita districtione condescendendo summiserit, sed econtrario multo amplius se pro longanimitatis et patientie bono nouerit acquisisse. Apostolicum namque preceptum est: [b 19Kb] uos qui fortes  estis, imbecillitates infirmorum sustinete ; et: Alterutrum onera uestra portate, et sic adimplebitis legem Christi . Numquam enim infirmus sustentat infirmum, nec tolerare poterit aut curare languentem is qui similiter egrotat; sed ille medelam tribuit imbecillo, qui imbecillitati ipse non subiacet. Merito enim ei dicitur: Medice, cura teipsum .



CAPUT XXIu. Quod infirmi iniuriosi sint, et iniurias ferre non possint.

Notandum etiam illud est, infirmorum naturam esse semper eiusmodi, ut prompti quidem ac faciles sint ad contumelias ingerendas et iurgia conserenda, ipsi uero ne minima quidem iniurie uelint suspicione contingi: cumque inferentes proterua conuicia,  inconsiderata superequitent libertate, ne parua quidem atque leuissima sustinere contenti sunt. Ideoque, [c 1Kb] secundum predictam seniorum sententiam, caritas stabilis atque indirupta non poterit perdurare, nisi inter uiros eiusdem uirtutis atque propositi. [d 1Kb] Scindi etenim necesse est eam quocumque tempore, quantalibet fuerit cautione ab altero custodita.



CAPUT XXu. Interrogatio, quomodo fortis sit qui non semper sustentat infirmum.

Germanus: In quo ergo laudabilis perfecti uiri potest esse patientia, si tolerare non preualet semper infirmum?



CAPUT XXuI. Responsio, quod infirmus se non sinat sustentari.


Ioseph: Nec ego dixi quod illius qui fortis est ac robustus uirtus tolerantiaque uincenda sit; sed quod infirmi pessima ualetudo, illius qui sanus est sustentatione nutrita, atque in deterius [e 3Kb] quotidie prolabens,  generatura sit causas ob quas uel ipse ultra non debeat sustineri; uel certe patientiam proximi notam ac deformationem impatientie sue esse coniiciens, abire quandoque mauult quam semper magnanimitate alterius sustineri. Hec ergo ab his qui sodalitatis affectum cupiunt inuiolabilem custodire, pre omnibus obseruanda censemus, ut primum quibuslibet iniuriis lacessitus, non solum labia, sed etiam profunda pectoris sui monachus tranquilla custodiat; que tamen si senserit uel tenuiter fuisse turbata, [a 2Kb] omni semetipsum taciturnitate contineat, et illud quod Psalmista commemorat diligenter obseruet: Turbatus sum et non sum locutus . Et: Dixi, custodiam uias meas, ut non delinquam in lingua mea, posui ori meo custodiam, dum consisteret peccator aduersum me; obmutui, et humiliatus sum, et silui  a bonis ; nec presentem considerans statum, ea proferat que ad horam turbulentus suggerit furor, dictatque animus exasperatus, sed uel recolat gratiam preterite caritatis, uel reformande pacis redintegrationem mente prospiciat, eamque, uelut continuo reuersuram, etiam in ipso commotionis  tempore contempletur. Dumque se ad dulcedinem seruat concordie mox future, amaritudinem presentium non sentiet iurgiorum, et ita ea potissimum respondebit, e quibus uel a semetipso reus fieri uel ab alio reprehendi, restituta caritate, non possit; sicque adimplebit propheticum illud eloquium: In ira, misericordie memor eris .



CAPUT XXuII. Quemadmodum sit iracundia comprimenda.

Cohibere ergo nos oportet omnes iracundie motus, et gubernatrice discretione moderari, ne in illud quod a Salomone damnatur, precipiti furore raptemur: [b 2Kb] Totam iram suam profert stultus, sapiens autem dispensat per partes : id est, stultus quidem ad ultionem sui, ire perturbatione  succenditur, sapiens autem paulatim eam maturitate consilii ac moderationis extenuat et expellit. Tale est et illud quod ab Apostolo dicitur, Non uosmetipsos [c 11Kb] uindicantes, karissimi, sed date locum ire : id est, nequaquam ad uindictam iracundia cogente tendatis, sed [d 1Kb] date locum ire: hoc est,  non sint corda uestra sic impatientie ac pusillanimitatis angustiis coarctata, ut uiolentam commotionis procellam, cum irruerit, sustinere non possint; sed dilatamini in cordibus uestris, suscipientes aduersos iracundie fluctus in illis extentis sinibus caritatis, que omnia suffert, omnia sustinet : et ita mens uestra amplitudine longanimitatis ac patientie dilatata, habeat in se consiliorum salutares recessus, in quibus receptus quodammodo atque diffusus teterrimus iracundie fumus protinus euanescat. uel certe ita intelligendum est: Damus locum ire, quotiens commotioni alterius humili atque tranquilla mente succumbimus, et quodammodo dignos nos qualibet iniuria profitentes, impatientie seuienti obsequimur. Ceterum hi qui ita sensum  apostolice perfectionis inclinant, ut locum ire illos dare existiment, qui ab irascente discedunt, uidentur mihi dissensionum fomitem non abscindere, sed nutrire. Nisi enim iracundia proximi humili statim satisfactione uincatur, prouocat eam fugiens potius quam declinat. Illud quoque huic simile est quod Salomon ait: [a 1Kb] Noli festinare in spiritu tuo irasci, quia ira in sinu insipientum requiescit ; et: [b 1Kb] Noli procurrere in rixam cito, ne penitat te in nouissimo . [c 1Kb] Neque enim ita festinationem rixe uel iracundie culpat, ut earumdem approbet tarditatem. Similiter et illud suscipiendum est: [d 1Kb] Stultus eadem ipsa hora pronuntiat iram suam, occultat autem  ignominiam suam astutus . Non enim ignominiosam iracundie passionem ita a sapientibus occultari debere decernit, ut iracundie uelocitatem culpans, non prohibeat tarditatem: quam utique, si per necessitatem humane infirmitatis irruerit, ideo censuit occultandam, ut dum ad presens sapienter obtegitur, in perpetuum deleatur. Hec enim natura est ire, ut dilata languescat et pereat, prolata uero magis magisque conflagret. Dilatanda ergo atque amplianda sunt pectora, ne angustiis pusillanimitatis arctata, iracundie turbulentis estibus oppleantur, et recipere secundum prophetam illud nimis latum mandatum Dei angusto corde nequeamus, nec dicere cum propheta: uiam mandatorum tuorum cucurri, cum dilatares cor meum . Nam quia longanimitas  sapientia sit, euidentissimis Scripture testimoniis edocemur: [e 1Kb] Longanimis enim uir nimius in prudentia, pusillanimis autem ualde insipiens est . Et idcirco de illo qui sapientie donum laudabiliter a Domino postulauit Scriptura commemorat: Et dedit Dominus Salomoni sapientiam prudentiamque multam nimis, et latitudinem cordis, quasi arenam maris innumerabilem .



CAPUT XXuIII. Amicitias coniuratione initas firmas esse non posse.

Illud quoque multis est experimentis sepissimo comprobatum, nullo modo eos [f 24Kb] qui amicitiarum  fedus coniurationis iniere principio, indiruptam potuisse seruare concordiam, siue quod eam non pro desiderio perfectionis, nec pro apostolice caritatis imperio, sed pro amore terreno, et per necessitatem ac uinculum pacti retinere conati sunt; siue quod ille callidissimus inimicus, ut eos preuaricatores sui faciat sacramenti, celerius ad irrumpenda amicitiarum uincula precipitat. [a 1Kb] Certissima ergo est prudentissimorum  uirorum illa sententia, ueram concordiam et indiuiduam societatem, nisi inter emendatos mores, eiusdemque uirtutis ac propositi uiros stare non posse. Hec de amicitia beatus Ioseph spiritali narratione disseruit, nosque ad custodiendam sodalitatis perpetuam caritatem ardentius incitauit.



COLLATIO DECIMA SEPTIMA, Que est secunda abbatis Ioseph. DE DEFINIENDO.



CAPUT PRIMUM.


Precedente igitur collatione finita, pariterque [a 5Kb] nocturno intercedente silentio, cum fuissemus a sancto abbate Ioseph ad sepositam cellulam in secreto causa quietis adducti, et sermonibus eius igne quodam in nostris cordibus excitato, totam noctem habuissemus insomnem, egressi cellulam, et centum fere ab ea passibus secedentes, in loco remotiore consedimus.



CAPUT II. Germani abbatis pium proficiendi desiderium exponit.


Cum itaque secreti colloquii in nobis familiariter etiam nocturnis tenebris opportunitas preberetur, ut resedimus, abbas Germanus grauiter ingemiscens: Quid agimus? inquit. [b 3Kb] Ingenti namque discrimine nos uidemus et perquam miserabili conditione constrictos, quos et ratio ipsa conuersatioque sanctorum quid salubrius sit ad profectum uite spiritalis efficaciter  docet, et eligere id quod expedit, data senioribus sponsio non admittit. Etenim potuimus exemplis talium ac tantorum uirorum ad perfectiorem uitam propositumque formari, nisi nos instanter ad cenobium recurrere promissi pactio coarctaret. Quod si reuersi fuerimus, copia nobis ulterius huc remeandi nulla tribuetur. Sin uero hic residentes desiderium nostrum maluerimus explere, quid agimus de sponsionis fide, quam senioribus nostris uelocissimum reditum pollicentes, dedisse nos nouimus, ut uel cursim liceret nobis huius prouincie sanctos ac monasteria circumire? Cumque sic estuantes, quid super statu salutis nostre definiendum esset, nequaquam inuenire possemus, solo gemitu testabamur durissime conditionis necessitatem, accusantes [a 2Kb] teneritudinem  frontis nostre, et ingenitam nobis uerecundiam detestantes, [b 1Kb] cuius onere pregrauati, etiam contra utilitatem ac propositum nostrum, retinentium precibus alias non potuissemus obsistere, nisi maturissimo reditu repromisso huc uenissemus, illius scilicet nos pudoris uitio laborasse deflentes, de quo dicitur, Est [c 1Kb] pudor afferens peccatum .



CAPUT III. Cassiani consilium, et responsio ad interrogationem abbatis germani.

Tum ego: Compendium, inquam, angoribus afferat nostris consilium, immo auctoritas senis, ad quem oportet ut nostras sollicitudines deferamus, et quidquid fuerit eius sententia definitum, uelut diuinum et celeste responsum, cunctis [d 1Kb] estibus  nostris terminum ponat. Quod quidem nobis per os sancti huius a Domino tribuendum, et ob illius meritum et ob nostram fidem minime dubitemus. Ipsius enim munere salubre consilium et creduli ab indignis, et increduli a sanctis frequenter acceperunt, Domino id uel propter meritum respondentium, uel propter fidem consulentium largiente. His itaque  sermonibus a sancto abbate Germano ea alacritate susceptis, ac si eos non a memetipso, sed instinctu Domini protulissem, aduentum senis atque [e 1Kb] instantem iam horam nocturne synaxeos paululum prestolati, postquam eum solita salutatione suscepimus, et legitimus orationum atque psalmorum impletus est numerus, iisdem rursus quibus ad quietem compositi fueramus [f 1Kb] psiathiis ex more consedimus.



CAPUT Iu. Interrogatio abbatis Ioseph, nostraque responsio, unde anxietas emersisset.

Tum uenerabilis Ioseph deiectiores nos animo contemplatus, atque hoc nobis non sine causa coniiciens accidisse, illo nos patriarche Ioseph sermone compellat: [g 1Kb] Quid utique uultus uestri tristes sunt  hodie? Cui nos: Non sicut uinculati illi Pharaonis ministri, somnium uidimus, et qui interpretetur non est, sed insomnem, inquam, duximus noctem; et qui estuum nostrorum moles subleuet, non est, nisi eas Dominus tua discretione submouerit. Tum ille, qui patriarche uirtutem, et merito referret, et nomine, Nonne per Dominum, inquit, est humanarum cogitationum curatio? proferantur in medium, potens est enim diuina clementia secundum fidem uestram nostro eis medelam prestare consilio.



CAPUT u. Expositio abbatis Germani, cur uel in Aegypto residere mallemus, uel retraheremur ad Syriam.

Ad hec Germanus: Credebamus, inquit, nos uestre beatitudinis uisione, non solum letitia spiritali,  sed etiam profectu abunde repletos, ad nostrum cenobium recursuros; et ea que fuissemus uestro magisterio consecuti, a nobis post reditum uel tenui emulatione sectanda. Hoc enim et seniorum nostrorum dilectio sibi spondere nos compulit, dum sublimitatem uite uestre atque doctrine posse nos aliquatenus imitari in illo cenobio crederemus. Unde  cum ex hoc nobis omnem estimaremus letitiam conferendam, intolerabili econtrario dolore conficimur, considerantes illo nos ordine id quod salutare nobis esse cognoscimus obtinere non posse. Ex utroque ergo nunc latere coarctamur. Si enim promissioni quam seniorum caritate nos compellente deprompsimus, et quam coram cunctis fratribus in [a 1Kb] speleo in quo Dominus noster ex aula uteri uirginalis effulsit, ipso teste deprompsimus, satisfacere uoluerimus, summum spiritalis uite incurrimus detrimentum. Sin autem sponsionis immemores, et in his regionibus residentes, utilitati perfectionis nostre illam uoluerimus postponere pactionem, abrupta mendacii non implete promissionis pericula formidamus. Sed ne hoc quidem estus nostros possumus releuare  consilio, ut postquam uelocissimo reditu sponsionis fuerit impleta conditio, hec denuo loca celeri repetamus recursu. Nam [b 1Kb] quamuis ad profectum spiritalium rerum uirtutemque tendentibus periculosa ac noxia sit etiam parua dilatio, tamen pollicitationem fidei nostre quamuis [c 1Kb] moroso solueremus reditu, nisi nos non solum caritate, uerum etiam auctoritate seniorum nostrorum sciremus inexsolubiliter colligandos, ita ut remeandi ad hec loca nobis potestas deinceps nullo modo tribuatur.



CAPUT uI. Interrogatio abbatis Ioseph, an in Aegypto maior profectus nobis, quam in Syria conferretur?

Ad hec beatus Ioseph, interposito aliquantisper silentio, Certi, inquit, estis maiorem spiritalium rerum  profectum in regione hac uobis posse conferri?



CAPUT uII. Responsio de differentia institutionum utriusque prouincie.

Germanus: Quamuis etiam illorum doctrine summas grates rependere debeamus, qui nos docuerunt [d 1Kb] a paruulis magna conari, et dato boni sui gustu, egregiam perfectionis sitim nostris uisceribus indiderunt; si quid tamen iudicio nostro creditur, nullam ducimus comparationem inter hec atque illa que illic percepimus instituta, ut sileamus conuersationis  uestre inimitabilem puritatem, quam uobis non solum mentis ac propositi districtione, sed etiam locorum credimus beneficio patrocinante conferri. Unde non dubitamus ad imitandam perfectionis uestre magnificentiam, hanc que cursim traditur doctrinam non posse sufficere, nisi nobis etiam commorationis ipsius affuerint adiumenta, longique temporis eruditio quotidiana institutione torporem nostri cordis utcumque discusserit.



CAPUT uIII. Quod perfecti uiri nichil absolute debeant definire; uel utrum sine peccato possint definita rescindere.

Ioseph: Sanum quidem est atque perfectum, nostreque professioni omnino conueniens, ut ea que sub aliqua sponsione decernimus, efficaciter impleamus.  Ob quam rem nichil oportet abrupte monachum definire; ne aut id quod incaute promisit, implere cogatur, aut consideratione honestioris intuitus reuocatus, sponsionis sue preuaricator existat. Sed quia nunc propositum nobis est, non tam de sanitatis statu quam de infirmitatis curatione tractare; non quid priore loco a uobis fuerit actitandum, sed quemadmodum de scopulo huius perniciosi naufragii possitis euadere, salubri est consilio requirendum. Quando igitur nullum nos coarctat uinculum, nec ulla conditio constringit, de comparatione secundarum rerum optione proposita, id quod maioris est commodi preeligatur: quando uero aliqua dispendiorum obsistit aduersitas, in comparatione damnorum [e 1Kb] illud est appetendum quod leuioribus subiacet  detrimentis. Proinde quantum uestra patefecit assertio, cum ad id uos loci sponsio inconsulta perduxerit, ut ex utroque uobis grauis incommodi subeunda iactura sit, in eam partem inclinandum est electionis arbitrium, que uel tolerabiliora dispendia inferat, uel satisfactionis remedio facilius expietur. Si ergo maiora spiritui uestro lucra ex hac commoratione creditis conferenda, quam illa sunt que uobis de conuersatione illius cenobii nascebantur, neque sine iactura ingentium commodorum potest conditio uestre sponsionis impleri, [f 11Kb] satius est hoc uos mendacii  uel non implete promissionis subire dispendium, quod semel preteritum, nec ipsum ultra iam  repeti, nec alia per semet poterit generare peccata, quam in illud incidere, per quod tepidioris uite, ut  dicitis, status quotidiano uos atque interminabili afficiat detrimento. ueniabiliter enim, immo uerum etiam [a 1Kb] laudabiliter definitio incauta mutabitur, si ad salubriorem transeat partem, nec constantie preuaricatio esse credenda est, quoties sponsio uitiosa corrigitur, seu temeritatis emendatio. Que omnia Scripturarum quoque possunt testimoniis apertissime comprobari, quam multis perniciosum fuerit, definitionibus propriis inhesisse, et ab eis econtrario destitisse, commodum fuerit ac salubre.



CAPUT IX. Quod plerumque  utilius sit statuta dissoluere, quam implere.

Quod liquidissime sancti apostoli Petri et Iude traditoris exempla testantur. Ille enim quia [b 3Kb] discessit  ab inconsulte definitionis sententia qua dixerat, Non mihi lauabis pedes in eternum , immortale Christi omniumque sanctorum consortium  promeretur, abscindendus proculdubio ab huius beatitudinis gratia, si in sermonis sui obstinatione mansisset. Hic uero pertinaciam sue retinens sponsionis, perpetua morte damnatur, qua fuisset proculdubio liberatus, si definitionis sue maluisset destitutor potius quam pertinax inueniri. Quod [c 1Kb] in illis quoque duobus filiis qui in Euangelio ad operationem uinee destinantur, euidentissime perdocemur, quorum unus patris restitit imperio, alius prona responsione consensit . Sed nec illi profuit humilis obsequendaque responsio, quia preceptum patris opere detrectauit implere, nec illi obfuit refragatio iussionis, eo quod statui sermonis obstinatione mutata, scopon patris, operis exsecutione compleuit; et id quod reprehensibiliter statuerat,  definitione correcta laudabiliter emendauit. Necnon et Herodis cruentissimi regis exemplum, qui fidem inconsulte retinens [d 4Kb] sacramenti, cruentissimus  Precursoris Domini exstitit interemptor, uanoque timore periurii, damnationi semetipsum atque suppliciis perpetue mortis immersit . Primum etenim est optima statuere: quod et si aliter cesserit, sequens est in melius ea que sunt statuta mutare, ordinationibusque nostris iam iacentibus, ut ita dixerim, manum dexteramque porrigere. Ubi principia consilii non approbantur, prudentia est, ut utili addita prouisione reparentur. Si claudicat ad prima statuta dispositio, adhibeatur ad secunda correctio. In omnibus ergo rebus considerandus est finis, et secundum eum propositi nostri dirigendus est cursus; quem si, superueniente salubriore consilio, ad deteriorem partem uergere uiderimus, rectius est, incongrua constitutione submota,  ad meliorem transire sententiam, quam statutis pertinaciter inherendo, peccatis grauioribus obligari.



CAPUT X. Interrogatio nostra de metu prebite in cenobio Syrie sponsionis.

Germanus: Quantum spectat ad desiderium nostrum quod a nobis pro spiritalis commodi utilitate susceptum est, optaremus edificari uestri iugitate consortii. Si enim ad cenobium nostrum fuerimus  reuersi, non solum nos ab hoc tam sublimi proposito relapsuros, sed etiam, pro mediocritate conuersationis illius, multis certum est dispendiis quatiendos. uerum illud nos euangelicum mandatum uehementer absterret, [a 2Kb] Sit sermo uester, est est, non non: quod autem his abundantius est, a malo est . Credimus enim tanti transgressionem precepti nulla posse compensari iustitia, nec in extremis recte cedere, quod malo initio semel fuerit inchoatum.



CAPUT XI. Responsio, quod propositum gerentis, non negotii sit considerandus effectus.

Ioseph: In omnibus, ut diximus, causis, [b 1Kb] non processus operis, sed uoluntas operantis est intuenda, nec statim quis quid egerit, sed quo uoto egerit  inquirendum, ita ut nonnullos pro his factis de quibus bona postea orta sunt reperiamus fuisse damnatos, et econtrario quosdam per reprehensibiles actus ad summam peruenisse iustitiam. Et nec illi utilis rerum exitus profuit, qui pessimo regressus proposito, non illam que subsecuta est utilitatem, sed quiddam contrarium uoluit operari; nec huic nocuit reprehensibiliter inchoasse, qui non pro contemptu Dei, nec delinquendi proposito, sed necessarii  et sancti finis intuitu, uituperabilis initii sustinuit necessitatem.



CAPUT XII. Quod boni prouentus malignis auctoribus non profuerint, nec bonis mala gesta nocuerint.

Et ut hec eadem de sanctarum Scripturarum dilucidemus exemplis, quid salubrius quidue utilius uniuerso orbi potuit procurari quam Dominice passionis salutare remedium? [a 1Kb] Et tamen non solum non profuit, uerum etiam in tantum illi obfuit traditori cuius ministerio probatur impletum, ut absolute pronuntietur de illo, Bonum erat ei, si natus non fuisset homo ille . Non enim secundum hoc quod euenit, fructus illi est sui operis repensandus,  sed secundum id quod facere uoluit, uel quod effecturum se esse credidit. Et rursus, quid criminosius dolo atque mendacio, etiam in extraneum, ne dixerim in germanum patremue commisso? Et tamen non solum nullam pro his damnationem aut reprehensionem Iacob patriarcha contraxit, uerum etiam perpetua benedictionis hereditate ditatus est . Nec immerito, quia et iste benedictionem primogenito destinatam non ex presentis lucri auaritia, sed ex fide sanctificationis perpetue concupiuit; et ille non humane salutis obtentu, sed philargyrie crimine morti tradidit omnium Redemptorem. Et idcirco utrique eorum fructus operationis sue, secundum destinationem mentis eorum ac propositum uoluntatis ascriptus est quia nec ille fraudem,  nec iste salutem statuit operari. Illud enim pro retributione mercedis iuste unicuique repensatur, quod principaliter mente conceperit, non quod exinde bene uel male contra uotum operantis emerserit. Ideoque iustissimus iudex excusabilem, immo laudabilem talis [b 3Kb] mendacii censuit presumptorem, quia sine eo ad benedictionem primitiuorum non poterat peruenire. [c 1Kb] Nec debuit in crimen uocari quod desiderio benedictionis exortum est. Alioquin non modo iniquus in fratrem patriarcha predictus, sed etiam circumuentor in patrem et sacrilegus exstitisset, si habens aliam uiam qua ad benedictionis illius gratiam perueniret, hanc que fratri damnosa esset ac noxia, expetere maluisset. uidetis ergo apud Deum non processum operis, sed destinationem mentis inquiri.  His itaque prestructis, ut ad propositam questionem ob quam hec uniuersa premissa sunt reuertamur, respondeatis mihi primitus uelim, cuius rei causa uos illius sponsionis nexibus uinxeritis.



CAPUT XIII. Responsio nostra, que causa a nobis exegerit sacramentum sponsionis.

Germanus: Prima, ut diximus, exstitit causa, qua nostros mestificare seniores ac preceptis eorum obsistere uerebamur. Secunda, qua si quid perfectum atque magnificum uel uisu uel auditu percepissemus a uobis, cum reuersi ad cenobium fuissemus, exercere nos posse inconsultissima persuasione credidimus.



CAPUT XIu Disputatio senis quod sine culpa actionis ordo mutetur, dummodo boni studii capiatur effectus.


Ioseph: Sicut prefati sumus, [a 3Kb] destinatio mentis uel remunerat hominem uel condemnat, secundum illud: Et inter se inuicem cogitationibus accusantibus aut etiam defendentibus, in die qua iudicabit Deus occulta hominum . Illud etiam: Ego autem opera et cogitationes eorum uenio ut congregem cum omnibus gentibus et linguis . Quamobrem desiderio perfectionis, ut uideo, hoc uos sponsionis uinculo colligastis, dum credidistis illo eam posse ordine comprehendi, quo nunc, superueniente pleniore iudicio, ad sublimitatem eius conscendi non posse respicitis. Non ergo preiudicat quidquid discrepans  ab illa dispositione uisum fuerit accidisse, si modo nulla principalis illius propositi diuersitas subsequatur. Neque enim opificii cuiusquam desertio est demutatio ferramenti, aut segnitiem arguit uiatoris uie compendiosioris ac directioris electio. Ita igitur et in hac parte emendatio dispositionis improuide non spiritalis uoti est iudicanda transgressio. Quidquid enim pro caritate Dei et pietatis amore perficitur, que promissionem habet uite que nunc est et future , tametsi duris atque aduersis uideatur principiis inchoari, non solum nulla reprehensione, sed etiam laude dignissimum est. Et idcirco nichil preiudicat refragatio sponsionis incaute, si quolibet genere scopus tantum, id est, proposita pietatis destinatio teneatur. Omnia namque ob hoc  agimus, ut Deo cor mundum exhibere possimus; cuius consummatio si in his locis facilior iudicatur, nichil  uobis oberit extorte mutatio pactionis, dummodo principalis illius perfectio puritatis, pro qua sponsio uestra processerat, secundum Domini uoluntatem maturius acquiratur. Non enim ex hac immutatione ullum potest iudicari mendacium, sed inconsulte definitionis prudens salutarisque correctio. Et ut etiam de physicis, quod nodum proposite questionis absoluat, aliquid inferamus, natura ipsa in nobis opera sua de consilio diuine maiestatis immutat. Nam ab infantia in pueritiam, de pueritia in iuuentutem, de iuuentute in senectutis ulteriora transferimur; atque ita hec in nobis Conditoris nostri consummatio peregit, ut ex hac permutatione nullum mendacium ascribatur etati. Ita etiam interior homo noster ablactatus a primordiorum tenerrimis institutis, cum  per diuersas prouectus etates ad robustiorem de unaquaque profecerit, atque exinde ad canitiem sensuum ac uirum perfectum et mensuram etatis plenitudinis Christi perueniens , deposuerit ea que erant paruuli, numquid uarietatem incurrisse mendacii, et non potius perfectionis plenitudinem consecutus esse credendus est? Sic rudimenta ueteris Instrumenti, dispensatione legislatoris Dei, ad perfectionem beatitudinis euangelice transferuntur, nec tamen ex hoc immutatio aut diuersitas preterite sanctionis interuenisse credenda est, sed adimpletio et cumulus sublimiorum et celestium preceptorum; nec sacre promulgationis illius estimanda est abolitio, sed ascensus; nec uarietas, sed profectus. Unde et Dominus noster, Nolite, inquit, estimare  quod ueni soluere legem aut prophetas; [b 2Kb] non ueni soluere, sed adimplere ; id est, non  antiquare priora, sed ad perfectionem perducere imperfecta.



CAPUT Xu Interrogatio, an absque peccato sit, quod infirmis nostra conscientia occasionem ingerit mentiendi?

Germanus: Quantum spectat ad uim sermonum qui rationabiliter prudenterque digesti sunt, haud difficile sponsionis nostre scrupulus a nobis potuisset extrudi, nisi illud nos uehementissime deterreret, quod infirmioribus quibusque intromitti fortasse per hec uidetur exempla occasio mentiendi, si ullo modo pacti fidem dissolui posse cognouerint; quippe cum tantis hoc ipsum et tam minacibus interdicatur eloquiis, Propheta dicente, [a 1Kb] Perdes omnes qui loquuntur mendacium ; et, Os quod mentitur, occidit animam .



CAPUT XuI. Responsio, quod non propter infirmorum scandalum Scripturarum ueritas sit mutanda.


Ioseph: [b 3Kb] Occasiones causeque perditionum his qui perituri sunt, immo qui perire desiderant, deesse non possunt. Neque enim abiicienda sunt testimonia Scripturarum, ac de suo corpore penitus abradenda, quibus uel hereticorum prauitas animatur, uel Iudeorum  infidelitas obduratur, uel tumor sapientie gentilis offenditur; sed utique et pie credenda, et immobiliter sunt tenenda, et secundum ueritatis regulam predicanda. Et idcirco non debemus aliene infidelitatis obtentu economias, id est, dispensationes prophetarum atque sanctorum, quas Scriptura commemorat, abdicare, ne dum infirmitati eorum condescendere debere nos credimus, non solum mendacii, uerum etiam sacrilegii crimine polluamur; sed, quemadmodum diximus, oportet nos ea, et secundum historiam confiteri, et quemadmodum pie gesta sunt explanare. Ceterum his qui praui propositi sunt, non ex hoc mentiendi aditus obstruetur, si earum rerum quas uel prolaturi sumus, uel protulimus, ueritatem, aut penitus abnegare, aut extenuare allegoricis interpretationibus laboremus.  Quid enim illis horum testimoniorum nocebit auctoritas, quibus etiam sola corruptio uoluntatis sufficit?



CAPUT XuII. Quod uenialiter mendacio sancti tamquam elleboro usi sint.

Itaque taliter de mendacio sentiendum, atque ita eo [c 28Kb] utendum est, quasi natura ei insit ellebori;  Quod si imminente exitiali morbo sumptum fuerit, fit salubre, ceterum absque summi discriminis necessitate perceptum presentis exitii est. Ita namque etiam sanctos ac probatissimos Deo uiros ueniabiliter legimus usos fuisse mendacio, sicut [a 3Kb] Raab , cuius cum non solum nulla uirtutum, sed etiam [b 1Kb] impudicitie monumenta commemoret Scriptura, pro tali mendacio, quo exploratores maluit occultare quam prodere, admisceri populo Dei eterna benedictione promeruit. Que si ueritatem loqui, aut saluti ciuium consulere maluisset, nulli dubium quod nec imminentem cum uniuersa domo sua fugisset interitum, nec auctoribus Dominice Natiuitatis inserta, et in patriarcharum annumerata catalogo, per successionem sue prolis edere meruisset omnium Saluatorem.  Denique Dalila , que utilitati ciuium consulens, exploratam prodidit ueritatem, perpetue perditionis uicissitudinem consecuta, solam criminis sui cunctis memoriam dereliquit. Quando igitur graue aliquod imminet de ueritatis confessione discrimen, tunc mendaciorum sunt recipienda perfugia [c 1Kb] , ita tamen ut reatu humilis conscientie salubriter mordeamur. Ubi autem nulla conditio summe necessitatis incumbit, omni cautione mendacium uelut mortiferum deuitandum est: quemadmodum de ellebori diximus potu, quod salubre est quidem si tunc demum sumatur cum ineuitabilis atque mortifera  imminet egritudo; sin uero integra et imperturbata corporis sanitate sumatur, statim ad preoccupanda uitalia uis perniciosa pertendit. Quod de Raab Hierichontina  et de Iacob patriarcha  euidenter ostensum est, e quibus nec illa mortem alias quam hoc remedio potuisset euadere, nec iste ad benedictionem primogeniti peruenire. Non enim Deus uerborum tantum actuumque nostrorum discussor et iudex, sed etiam propositi ac destinationis inspector est. Qui si aliquid causa salutis eterne ac diuine contemplationis intuitu ab unoquoque uel factum uiderit uel promissum, tametsi hominibus durum atque iniquum esse uideatur, ille tamen intimam cordis inspiciens pietatem, non uerborum sonum, sed uotum diiudicat uoluntatis,  quia finis operis et affectus considerandus est perpetrantis, [d 1Kb] quo potuerunt quidam, ut supra dictum est, etiam per mendacium iustificari, et alii per ueritatis assertionem peccatum perpetue mortis incurrere. Ad quem finem etiam Iacob patriarcha  respiciens, hispidam fraterni corporis speciem obuolutione pellium simulare non timuit, et instiganti ad hoc mendacium matri laudabiliter acquieuit. uidebat enim ex hoc maiora sibi lucra benedictionis atque iustitie quam per simplicitatis obseruantiam conferenda; non enim dubitabat mendacii huius maculam inundatione paterne benedictionis protinus  abluendam, et uelut nubeculam quamdam flatu Spiritus sancti uelociter absumendam, atque uberiora sibi per hanc affectaticiam simulationem quam per illam ingenitam ueritatem, meritorum premia conferenda.



CAPUT XuIII. Obiectio, quod illi tantum impune mendacio usi sint, qui sub lege uixerunt.

Germanus: Non mirum est has dispensationes in ueteri Testamento, licentius usurpatas, ac [a 2Kb] nonnumquam uiros sanctos ueniabiliter fuisse mentitos, [b 1Kb] cum multo maiora eis pro temporum rudimentis licuisse uideamus. Cur enim mirum sit, quod beatus Dauid fugiens Saulem, percontanti Achimelech sacerdoti atque dicenti: Quare tu solus, et nullus est tecum? ita respondit: Rex, inquit, precepit mihi sermonem,  et dixit: Nemo sciat rem propter quam missus es: nam et pueris condixi in illum, et in illum locum . Et iterum: Si habes hic ad manum hastam aut gladium, quia gladium meum et arma mea non tuli mecum ; sermo enim regis urgebat. uel illud: Cum perductus ad Achis regem Geth, insanum se furiosumque simulauit, ac mutauit os suum coram eis, et collabebatur in manus eorum et impingebat  in ostium porte, defluebantque saliue eius in barbam: cum etiam uxorum concubinarumque gregibus licito fruerentur, nec ullum eis imputaretur ex hac parte peccatum; insuper [c 2Kb] etiam inimicorum sanguinem propria manu frequenter effunderent, idque non solum non reprehensibile, uerum etiam laudabile crederetur. Que ita nunc, Euangelio coruscante, uidemus omnimodis interdicta, ut sine ingenti crimine ac sacrilegio horum quidquam non possit admitti. Quemadmodum nec mendacium ullum, quamlibet pio colore contectum, non dicam probabiliter, sed nec ueniabiliter a quoquam credimus usurpari, dicente Domino: Sit sermo uester, est est, non non; quod autem his abundantius est, a malo est : Apostolo quoque in eadem congruente,  Nolite mentiri inuicem .



CAPUT XIX. Responsio eo quod licentia mendacii, que ne in ueteri quidem indulta est Testamento, ueniabiliter a multis fuerit usurpata.

Ioseph: [d 4Kb] Uxorum quidem concubinarumque multarum illa libertas, instante iam temporum fine et multiplicatione humane generationis expleta, non  immerito uelut minus iam necessaria per Euangelicam perfectionem debuit amputari. Nam usque ad aduentum Christi oportuit benedictionem primordialis illius uigere sententie qua dictum est, Crescite et multiplicamini et replete terram . Et idcirco iustissimum fuit, ut ex illa radice fecunditatis humane, que in synagoga pro dispensatione temporis utiliter uiguit, angelice uirginitatis flosculi germinarent ac suaueolentes continentie fructus in Ecclesia gignerentur. Mendacia uero etiam tunc fuisse damnata, totius ueteris Instrumenti textus euidenter ostendit, dicens: Perdes omnes qui loquuntur mendacium . Et iterum: Suauis est homini panis mendacii, et postea replebitur os eius calculo . Et ipse legislator, Mendacium, inquit,  fugies . Sed [a 1Kb] tunc demum id ueniabiliter diximus usurpatum cum ei necessitas aliqua seu dispensatio salutaris adiuncta est, ob quam non debuerit condemnari; quale est illud quod commemorastis de Dauid rege , cum fugiens insectationem Saulis iniustam ad Achimelech sacerdotem, non proposito cuiusquam lucri, nec studio ledendi quempiam, sed ut tantummodo semetipsum ab impiissima eius insectatione saluaret, mendacibus utitur uerbis, quippe qui manus suas inimici regis sanguine et quidem a Deo sibi toties traditi, contaminare noluerit, dicens: Propitius mihi sit Deus, ne faciam rem hanc Domino meo, Christo Domini, ut mittam manum meam in eum, quia Christus Domini est . Et idcirco dispensationes  has quas uel ob uoluntatem Dei, uel ob prefigurationem  spiritalium sacramentorum, uel ob quorumdam salutem sanctos uiros in ueteri Testamento legimus exsecutos, in tantum nos quoque cum necessitas coarctauerit non possumus abdicare, ut ne ipsos quidem apostolos, ubi consideratio alicuius utilitatis exegit, ab eis declinasse cernamus. Que paulisper interim differentes, digestis primitus que adhuc de ueteri Testamento proferre disponimus, post hec congruentius inferemus, ut facilius approbetur uiros iustos et sanctos, tam in nouo quam in ueteri Testamento in his economiis sibi per omnia concordasse. Quid enim de illa Chusi ad Absalon pro salute regis Dauid [b 1Kb] pia simulatione dicimus, que cum toto fallentis et circumuenientis promatur affectu, et utilitatem consulentis impugnet, Scripture  diuine testimonio comprobatur, ita dicentis: Domini autem nutu dissipatum est consilium Achitophel, ut induceret Dominus super Absalon malum ? Nec enim reprehendi poterat id quod recto proposito ac pio iudicio pro iustis partibus gerebatur, ac pro illius cuius pietas Deo placebat salute atque uictoria religiosa fuerat simulatione conceptum. Quid etiam de illius femine pronuntiabimus facto, que suscipiens illos, qui ad regem Dauid a predicto Chusi fuerant destinati, abscondit in puteo, et expandens uelamen super os eius, [c 1Kb] cum ptisanas se torrere simulasset, Transierunt, inquit, gustata paululum aqua, atque hoc eos figmento ab insequentium manibus liberauit ?  Quapropter [d 2Kb] respondete, queso, mihi, quid fuissetis  acturi, si qua uobis nunc sub Euangelio constitutis similis fuisset exorta conditio, utrumnam maluissetis eos simili celare mendacio dicentes eodem modo, transierunt gustata paululum aqua, et implere illud quod precipitur, Erue eos qui ducuntur ad mortem, et redimere eos qui interficiuntur ne parcas : an ueritatis confessione latitantes prodere perempturis? Et ubi est illud Apostoli, Nemo quod suum est querat, sed quod alterius : Et, Charitas non querit que sua sunt, sed que aliorum ? Ac de seipso: Non quero, inquit, quod mihi utile est, sed quod multis, ut salui fiant . Si enim ea que nostra sunt querimus, et id quod nobis utile est pertinaciter uolumus retentare, etiam in huiusmodi necessitatibus loqui nos necesse est ueritatem, et reos fieri mortis aliene. Si uero ea que  aliis salutaria sunt, nostris utilitatibus preponentes, Apostolico satisfecerimus imperio, sine dubio subeunda est nobis necessitas mentiendi. Et idcirco nec integra caritatis uiscera possidere, nec ea que aliorum sunt, secundum Apostolicam disciplinam querere poterimus, nisi his que districtioni nostre perfectionique conueniunt, paululum relaxatis, condescendere utilitatibus aliorum prono maluerimus affectu, et ita cum Apostolo infirmis efficiamur infirmi, ut lucrari possimus infirmos .



CAPUT XX. Quod ueniabile plerumque mendacium et noxiam ueritatem etiam apostoli censuerint.

Quibus eruditus exemplis beatus quoque apostolus Iacobus omnesque illius Ecclesie primitiue precipui principes [a 8Kb] apostolum Paulum ad simulationis  figmenta descendere, pro imbecillitate infirmantium cohortantur, eumque purificari secundum obseruantiam legis, caput radere, uota offerre compellunt, presens illud dispendium, quod ex hac hypocrisi gignebatur, nichili reputantes, sed contemplantes potius lucra que erant ex illius diutina predicatione parienda . Non enim tantum apostolo Paulo lucrum ex hac eius fuerat districtione collatum, quantum celeri eius exitio uniuersis gentibus detrimentum. Quod sine dubio uniuerse tunc euenisset Ecclesie, nisi illum hec utilis ac salubris hypocrisis predicationi euangelice reseruasset. [a 1Kb] Tunc enim necessario ac ueniabiliter acquiescitur mendacii detrimento, quando maius, ut diximus, imminet de ueritatis confessione dispendium, et utilitas que nobis de ueritate confertur compensare illa  que generanda sunt damna non preualet. Quod temperamentum etiam aliis uerbis idem beatus Apostolus ubique se semper tenuisse testatur. Nam cum dicit, [b 2Kb] Factus sum Iudeis tamquam Iudeus, ut Iudeos lucrifacerem; his qui sub lege erant, quasi sub lege essem , ut eos qui sub lege erant lucrifacerem; his qui sine lege erant, tamquam sine lege essem , ut eos qui sine lege erant lucrifacerem; factus sum infirmis infirmus, ut infirmos lucrifacerem; omnibus omnia factus sum, ut omnes facerem saluos ; quid aliud ostendit, quam secundum infirmitatem atque mensuram eorum qui instituebantur condescendisse se semper, et a perfectionis rigore aliquid relaxasse,  nec tenuisse se id quod districtio rigida poscere uidebatur;  sed illud magis preposuisse quod infirmantium utilitas exigebat? Et ut hec eadem attentius indagantes sigillatim Apostolicarum uirtutum insignia replicemus, querat aliquis quomodo omnibus per omnia beatus Apostolus suam probetur aptasse personam? ubi factus sit Iudeis sicut Iudeus? Profecto ibi, ubi illam sententiam intimo corde custodiens, quam Galatis denuntiauerat, dicens: Ecce ego Paulus dico uobis, quia si circumcidamini, Christus uobis nichil proderit . In Timothei tamen circumcisione imaginem quodammodo Iudaice superstitionis assumpsit. Et rursus, ubi factus est eis qui sub lege erant tamquam sub lege esset? Nempe ibi, ubi Iacobus omnesque seniores Ecclesie, formidantes ne in eum illa irrueret Iudeorum credentium, immo Christianorum iudaizantium, multitudo,  que ita fidem Christi receperat ut adhuc ritu ceremoniarum legalium teneretur, discrimini eius hoc consilio ac persuasione succurrerunt, dicentes: uides, frater, quot millia sint in Iudeis qui crediderunt, et hi omnes emulatores legis sunt. Audierunt autem de te quia discessionem doceas a Moyse eorum qui per gentes sunt Iudeorum, dicens non debere eos circumcidere filios suos . Et infra: Hoc ergo fac quod tibi dicimus. Sunt nobis uiri quatuor uotum habentes super se. His assumptis, sanctifica te cum illis, et impende in illis ut radant capita, et scient omnes quoniam ea que de te audierunt falsa sunt, sed ambulas et ipse custodiens legem . Et ita pro illorum qui sub lege erant salute, illam paulisper districtionem sententie sue calcans, qua dixerat,  Ego enim per legem legi mortuus sum, ut Deo uiuam  , caput radere, purificari secundum legem, atque in templo Mosaico ritu uota offerre compellitur. Queris etiam ubi pro salute eorum qui legem Domini penitus ignorabant, tamquam si et ipse sine lege esset, effectus sit sine lege? Lege in Atheniensi urbe gentilium, ubi uigebat impietas, quo usus sit predicationis exordio: Preteriens, inquit, uidi simulacra uestra et aram in qua erat scriptum, Ignoto Deo . Cumque de eorum superstitione sermonem fuisset orditus, tamquam si et ipse sine lege esset, sub occasione profani illius tituli fidem Christi intulit, dicens: Quod ergo uos ignorantes colitis, hoc ego annuntio uobis . Et post pauca, uelut si diuine legis penitus esset ignarus, gentilis pete uersum potius quam Moysis aut Christi maluit proferre  sententiam: Et sicut quidam, inquiens, uestrorum petarum dixerunt: Ipsius enim et genus sumus . Cum itaque suis eos, que refutare non possent, testimoniis fuisset aggressus, ita de falsis uera confirmans subdidit, dicens: Genus ergo cum simus Dei, non debemus estimare auro uel argento aut lapidibus sculpture artis et cogitationi hominis, diuinitatem esse similem . Infirmis autem infirmus effectus est, cum secundum indulgentiam, non secundum imperium, his qui se continere non poterant, in id ipsum redire concessit , siue cum lacte, non esca Corinthios potans, in infirmitate et timore et tremore multo apud eos fuisse se dicit . Omnia autem omnibus factus est, ut omnes faceret saluos, cum dicit: Qui manducat, non manducantem  non spernat; et qui non manducat, manducantem non iudicet ; et Qui matrimonio iungit uirginem suam, bene facit; et qui non iungit, melius facit . Et alibi: Quis, inquit, infirmatur, et ego non infirmor? quis scandalizatur, et ego non uror ? Atque hoc modo illud quod Corinthiis preceperat, adimpleuit, dicens: Sine offensione  estote Iudeis et Grecis et Ecclesie Christi, sicut et ego per omnia omnibus placeo, non querens quod mihi utile est, sed quod multis, ut salui fiant . Utile enim sine dubio fuerat Timotheum non circumcidere, caput non radere, purificationem Iudaicam non assumere, [a 2Kb] nudipedalia non exercere, uota legalia non offerre, sed facit hec omnia dum illorum saluti plus consulit; quia non querit quod sibi utile est, sed quod multis, ut salui fiant. Quod quamuis contemplatione Dei sit factum, [b 2Kb] tamen simulatione non caruit. Qui enim per legem Christi legi mortuus fuerat ut Deo uiueret , quique illam iustitiam legis in qua conuersatus fuerat sine querela detrimentum fecerat, et arbitrabatur ut stercora, ut Christum lucrifaceret , ea que legis erant  uero cordis affectu offerre non potuit. Nec fas est credi eum qui dixerat, Si enim que destruxi, hec iterum reedifico, preuaricatorem me constituo , in id incidere quod ipse damnauerat. Et intantum non magis res ipsa que geritur quam gerentis pensatur affectus, ut econtrario quibusdam reperiatur ueritas nocuisse, et profuisse mendacium. Nam Deg Idumeus regi Sauli de fuga Dauid coram famulis conquerenti ac dicenti, Numquid omnibus uobis dabit filius Iesse agros, et uineas, et uniuersos uos faciet tribunos et centuriones, quoniam coniurastis omnes aduersus me, et non est qui mihi renuntiet ? quid nisi uerum prodidit, dicens: uidi filium Iesse in Nobe apud Achimelech sacerdotem, qui consuluit pro eo Dominum, et cibaria dedit ei, sed et  gladium Goliath Philistei dedit ei ? Pro qua ueritate eradicari de terra uiuentium meruit, ac de eo dicitur per Prophetam: Propterea Deus destruet te in finem, euellet te et emigrabit te de tabernaculo, et radicem tuam de terra uiuentium . Ex illa igitur terra hic pro indicio ueritatis perpetua eradicatione conuellitur, in qua [c 1Kb] Raab meretrix  pro mendacio cum sua cognatione plantatur. Sicut etiam Samson  illum diem occultatum mendacio, ueritate impie coniugi perniciosissime prodidisse reminiscimur, cui propterea deceptionem intulit ueritas inconsultissime patefacta, quia illud mandatum propheticum custodire neglexit, Ab ea que dormit in sinu tuo, custodi claustra oris tui .



CAPUT XXI. An interrogantibus occultam continentiam sine mendacio oporteat propalari, et an suscipienda sint que semel fuerint recusata?

Et ut exempla quedam de nostris quoque ineuitabilibus ac pene quotidianis necessitatibus proferamus, quas quantalibet obseruantia numquam ita  possumus precauere, ut non uel inuiti uel uolentes cogamur in eas incurrere; quid, queso, faciendum est, cum refectionem procrastinare disponentibus nobis, utrum refecerimus ad uesperam frater adueniens percunctatur; celandumne ieiunium est et uirtus parcimonie contegenda, an ueritatis professione prodenda? [a 1Kb] Si celamus ut Dominico satisfaciamus imperio, quod dicitur, Non uidearis hominibus ieiunans, sed Patri tuo qui est in abscondito : Et iterum, Nesciat sinistra tua quid faciat dextera tua ; profecto mentimur. Si uirtutem continentie propalamus, euangelica nos sententia iure percellit, Amen dico uobis, receperunt mercedem suam . Quod si oblatum a fratre quispiam poculum cum definitione renuerit, absolute accepturum se esse denegans  quod ille gaudens aduentu eius suppliciter ut sumatur exorat; rectumne est ut fratri ad genua prouoluto in terramque prostrato, qui non nisi his officiis uiscera caritatis expleturum esse se credidit, etiam cum labore suo pareat, an in sermonis sui atque propositi pertinacia perseueret?



CAPUT XXII. Obiectio, quod oporteat quidem abscondi continentiam, sed suscipi recusata non debeant.

Germanus: In illo quidem superiore exemplo dubium, ut credimus, non est, [b 1Kb] quin expediat abscondi  continentiam nostram potius quam percunctantibus prodi; ac super huiuscemodi causis nos quoque [c 1Kb] fatemur ineuitabile esse mendacium. In secundo autem nulla nobis incumbit necessitas mentiendi: primum quia possumus ea que fratrum ministerio porriguntur ita rendere, ut nullo nos definitionis uinculo colligemus, deinde quod semel renuentes possumus immobilem tenere sententiam.



CAPUT XXIII. Responsio, quod irrationabilis sit huius definitionis pertinacia.

Ioseph: Has definitiones illorum monasteriorum esse non dubium est in quibus renuntiationis uestre, ut dicitis, rudimenta formata sunt; quorum principes fratrum refectioni suas assolent preponere uoluntates,  et obstinatissme id quod semel mente conceperint exsequuntur. Ceterum seniores nostri, quorum fidei apostolicarum signa uirtututum testimonium reddiderunt, quique uniuersa iudicio potius ac discretione spiritus quam rigida animi obstinatione gesserunt, eos qui alienis infirmitatibus acquiescerent multo uberiores fructus quam eos qui in suis definitionibus perdurarent capere censuerunt; sublimiorisque pronuntiauerunt esse uirtutis contegere potius continentiam necessario, ut dictum est, humilique mendacio, quam patefacere superbo ueritatis indicio.



CAPUT XXIu. Quomodo abbas Piammon suam continentiam celare maluerit.

 Denique [d 1Kb] abbas Piammon post uiginti quinque annos oblatam sibi a quodam fratre uuam ac uinum absque hesitatione suscipiens, confestim ea que ingesta fuerant contra consuetudinem degustare, quam ignote cunctis continentie maluit propalare uirtutem. Nam si illud quoque considerare uelimus, quod seniores nostros incunctanter fecisse meminimus, qui mirabilia uirtutum suarum, uel proprios actus quos necesse erat ad instructionem iuniorum in collatione proferri, sub aliorum solebant colorare personis, [e 1Kb] quid aliud possumus quam apertum super  his iudicare mendacium? Atque utinam nos quoque dignum aliquid haberemus quod ad incitandam fidem proponi iunioribus posset? profecto minime uereremur huiuscemodi illorum figmenta sectari. Rectius enim est sub talis figure colore mentiri, quam pro obseruantia irrationabilis istius ueritatis, aut ea que audientes edificare potuerant, incongrua taciturnitate contegere: aut si ex nostra persona ueraciter proferantur, iactantiam noxie uanitatis enarrare. Ad quod etiam nos magisterio suo doctor gentium euidenter instituit, qui reuelationum suarum magnitudinem ex alterius maluit proferre persona, dicens: Scio hominem in Christo, siue in corpore, siue extra corpus nescio, Deus scit, raptum usque ad tertium celum, et scio huiusmodi hominem quia  raptus est in paradisum, et audiuit ineffabilia uerba, que non licet homini loqui .



CAPUT XXu. Testimonia Scripturarum de commutatis definitionibus.

Impossibile nobis est breuiter uniuersa percurrere. Quis etenim enumerare sufficiat omnes propemodum patriarchas sanctosque innumerabiles, alios pro uite tutamine, alios pro benedictionis desiderio, alios pro alicuius occultatione mysterii, alios pro zelo Dei, alios pro examinatione ueritatis, [a 1Kb] patrocinium  assumpsisse mendacii? Que sicut enumerari cuncta non possunt, ita pretermitti penitus uniuersa non debent. Nam beatum Ioseph pietas compulit, ut falsum fratribus crimen  etiam cum obtestatione regie salutis impingeret, dicens: [b 3Kb] Exploratores estis, infirmiora terre uenistis inspicere . Et infra: Mittite, inquit, ex uestris unum; et adducite fratrem uestrum huc, uos autem custodiemini hic, usque dum manifesta fiant uerba uestra, an uerum dicatis, an non: sin autem,  per salutem Pharaonis, exploratores estis . Si enim non eos hoc misericordi mendacio terruisset, nec patrem fratremque reuisere, nec eos in tantis inopie periculis alere, nec conscientiam postremo fratrum a reatu uenditionis sue expurgare potuisset. Non ergo tam reprehensibile fuit metum fratribus incussisse mendacio, quam sanctum atque laudabile occasione ficti periculi inimicos ac uenditores suos ad salutarem penitentiam compulisse. Denique cum grauissime insimulationis urgerentur inuidia, non illius quod falso obiiciebatur, sed anterioris criminis conscientia frangebantur, dicentes ad inuicem: Merito hec patimur, quia peccauimus in fratrem nostrum, quia despeximus tribulationem anime eius, cum rogaret nos et non audiuimus eum: propter hoc uenit  nobis omnis tribulatio hec . Que quidem confessio non solum apud fratrem, in quem impia crudelitate peccauerant, uerum etiam humilitate saluberrima tantum eorum facinus, ut credimus, expiauit. [c 1Kb] Quid Salomon, qui perceptum a Deo sapientie donum in primo iudicio suo non nisi assumptione mendacii declarauit? Nam ut ueritatem que mulieris mendacio tegebatur exsculperet, etiam ipse mendacii utique astutissime excogitati usurpauit auxilium, dicens: Afferte mihi gladium, et diuidite infantem uiuum in duas partes, et date dimidiam partem uni, et dimidiam partem alteri . Que simulatio crudelitatis cum uere matris uiscera permouisset, ab ea autem que mater non erat laudaretur, tunc demum sagacissimo ueritatis iudicio [Al. Indicio] illam  sententiam promulgauit, quam nemo a Deo inspiratam esse non credidit: Date, inquiens, huic infantem uiuum, et non occidatur, hec est enim mater eius . Proinde nec debere nec posse nos uniuersa complere, que uel cum quiete animi uel cum commotione decernimus, etiam aliis Scripturarum  testimoniis copiosius edocemur, quibus uel uiros sanctos, uel angelos, uel ipsum omnipotentem Deum, ea que definierant frequenter legimus immutasse. Nam beatus [a 1Kb] Dauid cum iurisiurandi definitione decreuit, dicens: Hec faciat Deus inimicis Dauid, et hec addat, si reliquero de omnibus que pertinent ad Nabal usque mane mingentem ad parietem . Et continuo intercedente Abigail uxore eius, ac pro eodem supplicante, remittit minas, mollit sententiam, et mauult transgressor propositi iudicari, quam sacramenti sui fidem cum crudelitatis exsecutione seruare, dicens: uiuit Dominus, nisi cito uenisses in occursum mihi, non remansisset Nabal usque ad lucem matutinam mingens ad parietem . Cuius sicut illam precipitis sacramenti facilitatem,  que de perturbate mentis commotione descenderat, nequaquam imitandam esse censemus, ita remissionem atque emendationem statuti sectandam esse decernimus. Electionis uas Corinthiis scribens, reditum suum absoluta definitione promittit, dicens: ueniam autem ad uos cum Macedoniam pertransiero. Macedoniam enim pertransibo, apud uos autem manebo, uel etiam hiemabo, ut uos me deducatis quocumque iero. Nolo enim uos modo in transitu uidere, spero enim me aliquanto tempore manere apud uos . Cuius rei etiam in secunda Epistola ita meminit: Et hac confidentia uolui prius uenire ad uos, ut secundam gratiam haberetis, et per uos transirem in Macedoniam, et iterum a Macedonia uenire ad uos, et a uobis deduci in Iudeam . Sed superueniente  salubriore consilio, nequaquam se id quod promiserat exsecutum euidentissime confitetur. Cum hoc, inquit, uoluissem, numquid leuitate usus sum? Aut que cogito, secundum carnem cogito, ut sit apud me est et non ? Denique cur maluerit definitionem sui preterire sermonis, quam aduentu suo onerosam discipulis inferre tristitiam, etiam cum sacramenti obtestatione declarat: Ego autem testem Deum inuoco in animam meam, quod parcens uobis, non ueni Corinthum. Statui enim hoc ipsum apud me, ne iterum in tristitia uenirem ad uos . Cum intraturos se domum Lot Sodomis angeli denegassent, dicentes ad eum, [b 1Kb] Non intrabimus, sed in platea manebimus , continuo eius precibus compelluntur  statutum mutare sermonem, sicut Scriptura subiungit: Et cegit eos Lot, et diuerterunt ad eum . Qui utique si diuersuros se ad eum esse nouerant, inuitantis petitionem simulatoria excusatione renuerunt: sin autem ueraciter excusabant, euidenter immutasse sententiam comprobantur. Que utique non ob aliam credimus causam Spiritum sanctum sacris uoluminibus indidisse, nisi ut istis erudiamur exemplis, in definitionibus nostris non pertinaciter permanere, sed eas arbitrio nostro debere subiicere, et ita iudicium nostrum ab omni legis uinculo liberum conseruare, ut promptum sit ad sequendum quocumque uocauerit salubre consilium, nec differat aut recuset ad id quod utilius discretio salutaris inuenerit absque ulla cunctatione transire. Et ut ad  sublimiora adhuc ascendamus exempla, decumbentem in lecto regem Ezechiam, grauique egritudine laborantem, ex persona Dei Isaias propheta adorsus est, dicens: Hec dicit Dominus, Dispone domui tue, quia morieris tu et non uiues. Et conuertit, inquit, Ezechias faciem suam ad parietem, et orauit ad Dominum, et dixit: Obsecro, Domine, memento, queso, quomodo ambulauerim coram te in ueritate, et corde perfecto, et quod bonum est in oculis tuis fecerim. Et fleuit Ezechias fletu magno . Post que rursus dicitur ad eumdem: Reuertere et dic Ezechie regi Iuda, dicens: Hec dicit Dominus Deus Dauid patris tui: Audiui orationem tuam, et uidi lacrymam tuam, et ecce adiiciam super dies tuos quindecim annos, et de manu regis Assyriorum liberabo te, et ciuitatem  hanc protegam propter me, et propter Dauid seruum meum . Quid euidentius hoc testimonio, quo misericordie ac pietatis intuitu [c 2Kb] mauult Dominus suum cassare sermonem, et ad prestitute mortis terminos quindecim annis uitam precantis extendere, quam per immobilitatem decreti sui inexorabilis inueniri? Similiter etiam loquitur ad Niniuitas censura diuina: Adhuc triduum et Niniue subuertetur . Moxque penitentia eorum ieiuniisque mollitur tam minax et abrupta sententia, atque ad partem misericordie prona pietate deflectitur. Quod si quis, uelut prescium conuersionis eorum, subuersionem ciuitatis ad hoc eis Dominum asserat comminatum, ut eos ad salutarem penitentiam  prouocaret, consequens est ut hi qui fratribus presunt absque reprehensione mendacii his qui indigent emendari aliqua etiam districtiora quam facturi sunt, si opus fuerit, comminentur. Sin uero dixerit Deum seueram illam sententiam suam penitentie eorum consideratione reuocasse, secundum illud quod per Ezechielem ait, Si dixero impio, morte morieris, et egerit penitentiam a peccato suo, feceritque iudicium et iustitiam, uita uiuet, et non morietur ; quibus docemur exemplis, non debere nos obstinate in nostris definitionibus perdurare, sed comminationem ex necessitate propositam, clementi miseratione mollire. Quod ne solis specialiter Niniuitis crederetur Dominus prestitisse, etiam generaliter erga omnes eadem se esse  facturum per Ieremiam prophetam protestatur, et, cum necesse fuerit, incunctanter suam se sententiam mutaturum pro nostris meritis repromittit, dicens: Repente loquar aduersus gentem et aduersus regnum, ut euellam et destruam et disperdam illud. Si penitentiam egerit gens illa a malo quod locutus sum aduersus eam, agam et ego penitentiam super malum quod cogitaui ut facerem ei. Et subito loquar de gente et regno, ut edificem et plantem illud. Si fecerit malum in oculis meis, ut non audiat uocem meam, penitentiam agam super bonum quod locutus sum ut facerem ei . Ad Ezechielem quoque ait: Noli subtrahere uerbum, si forte audiant, et conuertatur unusquisque a uia sua mala, et penitebit me mali quod cogitaui facere eis propter malitiam studiorum  eorum . Quibus testimoniis declaratur non oportere ut pertinaciter in nostris definitionibus hereamus, sed ratione eas ac iudicio temperandas, semperque prelegenda ac preferenda esse meliora; et ad illam que utilior diiudicata fuerit partem sine cunctatione aliqua transeundum.



CAPUT XXuI. Quod non secundum immensitatem prescientie diuina clementia, sed secundum presentes actus uel remuneret unumquemque uel puniat.

Illud etiam pre omnibus inestimabilis illa censura nos instruit quod cum sit ei ante ortum uniuscuiusque precognitus finis, ita ordinate ac ratione communi et humanis quodammodo omnia dispensat affectibus, ut non potentialiter nec secundum prescientie  sue ineffabilem notitiam, sed secundum presentes hominum actus uniuersa diiudicans, uel respuat unumquemque uel attrahat, et uel infundat  quotidie suam gratiam uel auertat. Quod ita esse etiam illa Saulis manifestat electio , cuius utique cum uituperabilem finem prescientia Dei ignorare non posset, de tot millibus Isrelis elegit eum et unxit in regem, presentis in illo meritum uite remunerans, non peccatum future preuaricationis intendens: ita ut postquam reprobus factus est, uelut penitudinem gerens electionis sue Deus, humanis quodammodo de eodem uocibus atque affectibus conqueratur, dicens: [a 2Kb] Penitet me quod constituerim Saul regem, quia dereliquit me, et uerba mea opere non impleuit. Et iterum: uerumtamen lugebat Samuel Saulem, quoniam Dominum penitebat quod constituisset regem Saul super Isrel . Denique hoc quoniam [quod iam] opere fuerat exsecutus,  postea etiam per Ezechielem prophetam Dominus protestatur cum omnibus se hominibus quotidiano gesturum esse iudicio: Etiamsi dixero, inquiens , iusto quod uita uiuat, et confisus in iustitia sua fecerit iniquitatem, omnes iustitie eius obliuioni tradentur, et in iniquitate quam operatus est in ipsa morietur. Sin autem dixero impio, Morte morieris, et egerit penitentiam a peccato suo, feceritque iudicium et iustitiam, pignus restituerit ille impius, rapinamque reddiderit, in mandatis uite ambulauerit nec fecerit quidquam iniustum, uita uiuet et non morietur; omnia peccata eius que peccauit, non imputabuntur ei. Denique cum ab illo populo quem ex omnibus gentibus Dominus adoptauit, propter subitam uituli preuaricationem misericordie sue auertisset aspectum,  interueniens pro eo legislator, exclamat : Obsecro, Domine, peccauit populus iste peccatum magnum: fecerunt sibi deos aureos; et nunc si remittis peccatum eorum, remitte; sin alias, dele me de libro quem scripsisti. Cui respondit Dominus: Si quis, inquit, peccauerit coram me, delebo eum de libro meo. Dauid quoque dum de Iuda et persecutoribus Christi prophetico spiritu quereretur, Deleantur, inquit, de libro uiuentium. Et quia non merebantur ad penitentiam salutarem pro reatu tanti criminis peruenire, subiungit: Et cum iustis non scribantur . Denique in ipso Iuda uis prophetice maledictionis euidenter impleta est; nam expleto proditionis crimine suspendio se necauit , ne si post illam deletionem nominis  sui conuersus ad penitentiam esset, iterum cum iustis scribi mereretur in celo. Non ergo est ambigendum, etiam Iude nomen illo tempore quo electus  a Christo apostolatus sortitus est gradum, in libro uiuentium fuisse conscriptum, ac pariter eum audisse cum ceteris: Nolite gaudere quia demonia uobis subiiciuntur, gaudete autem quia nomina uestra scripta sunt celis . Sed quia philargyrie peste corruptus, de ascriptione celesti ad terrena deiectus est, competenter de eo ac de similibus eius dicitur per prophetam: Domine, omnes qui te derelinquunt, confundantur, recedentes a te in terra scribantur; quia dereliquerunt uenam aquarum uiuentium Dominum . Et alibi: In consilio populi mei non erunt, et in scriptura domus Isrel non scribentur, et in terram Isrel non ingredientur .



CAPUT XXuII. Quod sancti uiri pertinaces ac duri esse non possunt.


Nec illius precepti utilitas est silenda, quod etiam si instigante ita uel qualibet alia passione, [a 2Kb] sacramento nos aliquo uinxerimus, quod a nemine quidem monachorum fieri penitus debet, utriusque tamen rei causa integro mentis est pensanda iudicio, et comparanda est illa res quam statuimus, huic ad quam transire compellimur, atque ad eam sine cunctatione est transeundum, que superueniente seniorum tractatu, iustior fuerit iudicata. [b 14Kb] Rectius enim  est nostrum nos preterire sermonem, quam rei salubrioris ac pie subire iacturam. Denique numquam rationabiles ac probatos patres duros aut irreuocabiles in huiusmodi definitionibus fuisse reminiscimur; sed uelut ceram calore solis, ita eos ratione mollitos, et intercedente salubriore consilio melioribus partibus sine hesitatione cessisse. Quoscumque autem uidimus definitionibus suis pertinaciter inherere, irrationabiles semper probauimus ac discretionis expertes.



CAPUT XXuIII. Interrogatio an sit contrarium predicte sententie illud quod dicitur, Iuraui et statui, etc.

Germanus: Quantum ad hanc rationem pertinet que euidenter copioseque digesta est, nichil oportet  monachum definire, ne aut preuaricator inueniatur aut pertinax. Et ubi illud Psalmiste postponimus eloquium, Iuraui et statui custodire iudicia iustitie tue ? Quid est enim aliud iurare et statuere, quam definita immobiliter custodire?



CAPUT XXIX. Responsio, in quibus immobilis definitio sit tenenda, et in quibus, si oportuerit, rescindenda.

Ioseph: Nos [a 1Kb] non de principalibus mandatis, sine quibus non potest salus nostra omnino subsistere, ista decernimus, sed de his que sine periculo status nostri relaxare possumus, uel tenere: ut puta de irremisso rigore ieiunii, de uini siue olei perpetua abstinentia, de progressu cellule penitus cohibendo, de lectionis seu meditationis incessabili iugitate, que  sine iactura professionis ac propositi nostri et exerceri cum libuerit possunt, et cum necesse fuerit irreprehensibiliter pretermitti. Ceterum super obseruantia illorum principalium mandatorum constantissime definiendum est, ac pro his etiam mors, si necesse fuerit, non uitanda, pro quibus immobiliter est dicendum, Iuraui et statui. Quod fieri debet pro custodia caritatis, pro qua spernenda sunt uniuersa, ne bonum tranquillitatis illius perfectioque maculetur. Similiterque iurandum est pro castimonie puritate, nec aliud facere nos oportet pro fide, pro sobrietate atque iustitia, que omnia indemutabili perseuerantia sunt tenenda, et [b 1Kb] a quibus paululum recessisse damnabile  est. De illis uero corporalibus exercitiis que ad modicum dicuntur esse utilia , ita est, ut diximus, statuendum, ut si qua superuenerit certior pietatis occasio que illa suadeat relaxari, nulla super his lege teneamur, sed pretermissis eis ad utiliora libere transeamus. In illis enim corporalibus exercitiis, si pro tempore relinquantur, periculum non est; ab his uero ad momentum declinasse mortiferum est.



CAPUT XXX. Quemadmodum celanda aliis committi debeant.

Hoc quoque simili cautione curandum est, ut si quis forsitan sermo quem esse uultis occultum de uestro ore fuerit prolapsus, nulla occultationis precepta sollicitent audientem; magis enim latebit si  negligenter atque simpliciter transeatur, quia non quilibet fratrum super diuulgationis eius impugnatione torquebitur, existimans rem uilem aliquam transitoria confabulatione prolatam, et que ex hoc ipso sit leuior, quia cautissimo silentii precepto sensibus audientis commendata non fuerit. Nam si etiam fidem eius aliqua sacramentorum obtestatione deuinxeris, [c 1Kb] citius illud prodendum esse non ambigas. Maior enim aduersus ipsum uis diabolice impugnationis insurget, ut et te mestificet uel denudet, et illum transgressorem quantocius sui faciat sacramenti.



CAPUT XXXI. Nihil super his que ad usum communis uite attinent definiendum.

 Et idcirco nichil debet abrupte monachus super his dumtaxat que ad corporales exercitationes pertinent definire, ne aduersarium ad impugnationem eorum que uelut sub legis obseruatione custodit, magis incitans, citius ea uiolare cogatur. Prefigens siquidem sibi legem unusquisque sub libertatis gratia constitutus, perniciosa semetipsum obligat seruitute, ut ea que licite, immo etiam laudabiliter, cum gratiarum actione presumere potuisset, si necessitas fortasse compulerit, uelut transgressor percipere compellatur cum preuaricatione peccati. Ubi enim non est lex, nec preuaricatio . [d 1Kb] Hac beatissimi Ioseph  institutione atque doctrina uelut diuino oraculo confirmati, in Aegypto residere maluimus. Sed licet parum deinceps de nostra essemus promissione solliciti, tamen expleto septem annorum numero, sponsionem nostram gratanter impleuimus. Excurrentes namque ad cenobium nostrum illo iam tempore quo de impetrando ad eremum reditu fiduciam gerebamus, primum senioribus nostris honorem debitum soluimus: deinde animis eorum qui pro caritatis ardore creberrimis litterarum nostrarum satisfactionibus nequaquam fuerant deliniti, pristinam redintegrauimus caritatem; tandemque ad plenum aculeo nostre sponsionis auulso, his quoque cum gaudio prosequentibus ad Scythiotice solitudinis secreta remeauimus. Hanc uobis, [a 1Kb] o sancti fratres, illustrium Patrum  scientiam atque doctrinam nostra, ut potuit, elucubrauit inscitia, quam etiamsi incultus forsitan sermo confudit potius quam digessit, queso ne laudem  insignium uirorum reprehensio nostre rusticitatis euacuet. Tutius siquidem nobis in conspectu nostri iudicis uisum est doctrine huius magnificentiam uel incultis sermonibus prodere quam silere; quippe cum et profectui lectoris, si sublimitatem sensuum contempletur, hoc quod imperitia nostri sermonis offenditur obesse non possit, et maior sit nobis utilitatis cura quam laudis. Neque enim hoc quod sanctorum uirorum dicta descripsi, et plenum periculi, et egenum laudis esse non noueram; sed prudens, ut dicitur, laqueo pedem indidi, nec me indubitato discrimini sub incerta spe alieni profectus tradere recusaui; monens omnes ad quorum manus opuscula ista peruenerint, ut quidquid placuerit in eis, patrum, nostrum uero sciant esse quod displicet,  omnes quibus amabilis est uita et doctrina sanctorum.



PARS TERTIA, COMPLECTENS SEPTEM ULTIMAS COLLATIONES, PATRUM IN ULTERIORIS AEGYPTI PARTIBUS HABITANTIUM.



Prefatio. AD IOuINIANUM, MINERuIUM, LEONTIUM ET THEODORUM.

 [a 1Kb] Emensis, iuuante gratia Christi, decem collationibus Patrum, que, exigentibus beatissimis episcopis Helladio ac Leontio, utcumque digeste sunt, septem  alias beato episcopo Honorato, sancto quoque famulo Christi Eucherio dedicaui: [b 1Kb] Totidem et nunc uobis, o [c 1Kb] sancti fratres, Iouiniane, Minerui, Leonti et  Theodore, credidi deputandas. Posterior siquidem uestrum illam cenobiorum sanctam atque egregiam disciplinam in prouinciis Gallicanis antiquarum uirtutum districtione fundauit; ceteri uero non solum cenobialem professionem apprime monachos expetere, uerum etiam anachoreticam sitire sublimitatem uestris institutionibus prouocastis. Ea namque collationes iste summorum Patrum disputatione contexte sunt, et ita in omnibus temperate, ut utrique professioni, qua non solum occiduas regiones, uerum etiam [a 1Kb] insulas, maximis fratrum cateruis fecistis florere, conueniant; id est, ut non solum hi qui adhuc in congregatione laudabili subiectione perdurant, sed etiam illi qui haud longe a uestris cenobiis secedentes anachoretarum sectari gestiunt disciplinam,  pro conditione locorum ac status sui mensura plenius instruantur. Quibus hoc precipuum contulit precedens uestri laboris industria, ut parati iam atque in iisdem exercitiis deprehensi, facilius precepta seniorum atque instituta suscipiant, [b 1Kb] ipsosque in cellulas suas auctores collationum cum ipsis collationum uoluminibus recipientes, et quotidianis quodammodo cum eis interrogationibus ac responsis colloquentes, non propriis adinuentionibus arduam istam et incognitam ferme in hac regione appetant uiam, sed periculosam etiam illic, ubi iam tritissimi calles et innumera precedentium exempla non desunt, anachoreseos disciplinam illorum potius preceptis capere consuescant, quos in omnibus et antiqua traditio et longe experientie instruxit industria.



COLLATIO DECIMA OCTAuA, Que est Piammonis abbatis. DE TRIBUS ANTIQUIS GENERIBUS MONACHORUM, ET QUARTO NUPER EXORTO.



CAPUT PRIMUM. Quemadmodum Diolcon uenientes ab abbate Piammone recepti fuerimus.


Post conspectum atque colloquium trium illorum senum, quorum Collationes, sancto fratre nostro Eucherio compellente, utcumque digessimus, cum etiam ulterioris Aegypti partes, in quibus amplior atque perfectior sanctorum numerus commeabat, maiore flagrantia desideraremus expetere, [a 1Kb] ad uicum cui nomen est Diolcos, uni ex septem Nili fluminis  ostiis imminentem, non tam itineris necessitate quam desiderio sanctorum illic commorantium compellente, peruenimus. Cum enim uelut cupidissimi mercatores plurima illic celeberrimaque cenobia ab antiquis audiuissemus patribus instituta, continuo quasi nauigationem inquisitionis incerte, spe maioris lucri persuadente, suscepimus. Ubi cum diutissime fluctuantes ad illos uirtutum sublimitate conspicuos montes undique oculos tenderemus, abbatem [b 19Kb] Piammonem omnium anachoretarum illic inhabitantium  seniorem, eorumdemque presbyterum, uelut quamdam sublimissimam [a 10Kb] pharum, primus circumspectantium notauit intuitus. Hic etenim sicut euangelica illa ciuitas in excelsi montis uertice constitutus , nostro protinus refulsit aspectui. Cuius uirtutes atque mirabilia que per eum etiam sub conspectu nostro diuina gratia testimonium meritis eius reddente, perfecta sunt, ne uel propositi nostri formam uel modum huius uoluminis excedamus, pretermittenda credidimus. Non enim de mirabilibus Dei, sed de institutis studiisque sanctorum quedam que reminisci possibile est, nos spopondimus tradituros, ut necessariam tantum perfecte uite instructionem, non inutilem absque ulla emendatione uitiorum ac superuacuam admirationem legentibus  preberemus. Cum itaque beatus Piammon summa gratulatione susceptos humanitate etiam congrua refecisset, intelligens nos non eiusdem esse regionis, primum unde uel cur Aegyptum petissemus sollicite percunctatus, ac de cenobio Syrie ob desiderium perfectionis nos illo aduenisse cognoscens, ita exorsus est.



CAPUT II. Quomodo rudes monachi exemplo seniorum debeant erudiri.

[b 2Kb] Quisquis hominum, o [c 1Kb] filii, cuiuslibet artis peritiam assequi concupiscit, nisi omni cura atque uigilantia eius se, quam nosse desiderat, discipline studiis manciparit, ac perfectorum quorumque opificii ipsius uel scientie magistrorum precepta atque  instituta seruauerit, frustra inanibus uotis eorum similitudinem exoptat attingere, quorum curam atque industriam detrectat emulari. Nouimus enim nonnullos  ita ad hec loca de uestris regionibus aduenisse, ut cognoscendi tantummodo gratia fratrum monasteria circumirent, non ut has regulas, ob quas huc commeauerant, atque instituta susciperent, ac secedentes in cellulas conarentur ea que uel uisu uel traditione perceperant, operibus experiri. Qui mores suos ac studia quibus imbuti fuerant retentantes, ut eis exprobrari a nonnullis solet, non profectus sui gratia, sed uitande egestatis necessitate existimati sunt prouincias commutasse. Non solum enim nichil eruditionis acquirere, sed ne diutius quidem in his partibus commorari, pertinacis animi obstinatione potuerunt. Cum enim nec ieiuniorum morem, neque psalmorum ordinem, nec ipsorum denique indumentorum habitum permutassent, quid aliud in hac regione  sectari quam sola uictus sui compendia crederentur?



CAPUT III. Quod iuniores seniorum precepta discutere non debeant.

Quamobrem, si uos, quemadmodum credimus, Dei causa ad emulationem nostre cognitionis attraxit, omnibus institutis quibus illic primordia uestra preuenta sunt, penitus abdicatis, quecumque seniores uestros agere uel tradere uideritis, summa humilitate sectamini. Neque uos moueat, aut ab imitatione retrahat ac diuertat, etiamsi uobis ad presens alicuius rei uel facti ratio uel causa non liqueat, quia eos qui bene de cunctis ac simpliciter sentiunt, et uniuersa que a senioribus tradi geriue perspexerint,  fideliter imitari magis quam [d 2Kb] discutere student, per operis experientiam etiam rerum omnium scientia subsequetur. Ceterum numquam rationem ueritatis  intrabit quisquis a discussione ceperit erudiri, quia uidens eum inimicus suo potius quam patrum iudicio confidentem, facile in id usque propellit, ut etiam illa que maxime utilia atque saluberrima sunt, superflua ei uideantur et noxia. Atque ita presumptioni eius callidus hostis illudit, ut irrationabilibus definitionibus suis pertinaciter inherendo, hoc solummodo sibi sanctum esse persuadeat, quod rectum atque iustissimum sue tantum obstinationis errore censuerit.



CAPUT Iu. De tribus generibus monachorum que intra Aegyptum sunt.

Quamobrem ordo atque principium professionis nostre, quemadmodum uel unde descenderit, primum  debetis agnoscere. Tunc enim poterit quis desiderate artis efficacius assequi disciplinam, et ad exercendam eam ardentius incitari, cum auctorum et fundatorum eius agnouerit dignitatem. [a 4Kb] Tria sunt in Aegypto genera monachorum, quorum duo sunt  optima, tertium tepidum atque omnimodis euitandum: primum est cenobitarum, qui scilicet in congregatione pariter consistentes, unius senioris iudicio gubernantur, cuius generis maximus numerus monachorum per uniuersam commoratur Aegyptum; secundum anachoretarum, qui prius in cenobiis instituti, iamque in actuali conuersatione perfecti, solitudinis elegere secreta, cuius professionis nos quoque optamus esse participes; tertium reprehensibile sarabaitarum est; de quibus sigillatim per ordinem plenius disseremus. Harum igitur trium professionum fundatores primum, ut diximus, debetis agnoscere. Nam profecto ex hoc ipso uel odium professionis illius nasci poterit que uitanda est, uel eius desiderium que sequenda; quia necesse est unamquamque uiam  ad illum finem suum pertrahere sectatorem, ad quem auctor ipsius inuentorque peruenerit.



CAPUT u. Quibus auctoribus cenobitarum sit instituta professio.

Itaque [b 3Kb] cenobitarum disciplina a tempore predicationis  apostolice sumpsit exordium. Nam talis exstitit in Hierosolymis omnis illa credentium multitudo, que in Actibus Apostolorum ita scribitur: Multitudinis credentium erat cor unum et anima una, nec quisquam eorum que possidebat aliquid suum esse dicebat, sed erant illis omnia communia. Possessiones et substantias uendebant, et diuidebant ea omnibus prout cuique opus erat . Et iterum: Neque enim quisquam egens erat inter illos. Quotquot enim possessores agrorum aut domorum erant, uendentes afferebant pretia eorum que uendebant, et ponebant ante pedes apostolorum. Diuidebatur autem singulis prout cuique opus erat . Talis, inquam, erat tunc omnis Ecclesia, quales nunc perpaucos in cenobiis inuenire difficile est. Sed cum post apostolorum  excessum tepescere cepisset credentium multitudo, ea uel maxime que ad fidem Christi de alienigenis ac diuersis gentibus confluebat, a quibus apostoli pro ipsis fidei rudimentis ac inueterata gentilitatis consuetudine nichil amplius expetebant, nisi ut ab immolatitiis idolorum et fornicatione et suffocatis et sanguine temperarent , atque ista libertas que gentibus propter infirmitatem prime  credulitatis indulta est, etiam illius Ecclesie que Hierosolymis consistebat perfectionem paulatim contaminare cepisset, et crescente quotidie uel indigenarum numero, uel aduenarum, prime illius fidei refrigesceret feruor; non solum hi qui ad fidem Christi confluxerant, uerum etiam illi qui erant Ecclesie principes, ab illa districtione laxati sunt. Nonnulli enim existimantes id quod uidebant gentibus pro infirmitate concessum, sibi etiam licitum, nichil se detrimenti perpeti crediderunt, si cum substantiis ac facultatibus suis fidem Christi confessionemque sequerentur. Hi autem quibus adhuc apostolicus inerat feruor, memores illius pristine perfectionis, discedentes a ciuitatibus suis, illorumque consortio qui sibi uel Ecclesie Dei remissioris uite  negligentiam licitam esse credebant, in locis suburbanis ac secretioribus commanere, et ea que ab apostolis per uniuersum corpus Ecclesie generaliter meminerant instituta, priuatim ac peculiariter exercere ceperunt; atque ita coaluit ista, quam diximus, discipulorum qui se ab illorum contagio sequestrauerant, disciplina. Qui paulatim tempore procedente segregati a credentium turbis, ab eo [a 43Kb] quod coniugiis  abstinerent et a parentum se consortio mundique istius conuersatione secernerent, monachi siue [a 88Kb] Monazontes  singularis ac solitarie uite districtione nominati sunt. Unde consequens fuit [b 178Kb] ut ex communione [a 2Kb]  consortii cenobite celleque ac diuersoria eorum cenobia uocarentur. Istud ergo solum fuit antiquissimum monachorum genus; quod non modo tempore, sed etiam gratia primum est, quodque per annos plurimos solum inuiolabile usque ad abbatis

Pauli uel Antonii durauit etatem. Cuius etiam nunc  adhuc in districtis cenobiis cernimus residere uestigia.



CAPUT uI. De anachoretarum ordine ac principio.

De hoc perfectorum numero et, ut ita dixerim, fecundissima radice, sanctorum etiam anachoretarum post hec flores fructusque prolati sunt. [b 5Kb] Cuius  professionis principes hos quos paulo ante memorauimus, sanctum uidelicet Paulum uel Antonium, nouimus exstitisse. Qui non, ut quidam, pusillanimitatis causa nec impatientie morbo, sed desiderio sublimioris profectus contemplationisque diuine, solitudinis secreta sectati sunt, licet prior [a 3Kb] , eorum necessitatis obtentu, dum tempore persecutionis affinium suorum deuitat insidias, eremum penetrasse dicatur. Ita ergo processit ex illa, quam diximus, disciplina aliud perfectionis genus, cuius sectatores anachorete, id est, secessores merito nuncupantur, eo quod nequaquam contenti hac uictoria qua inter homines occultas insidias diaboli calcauerunt, aperto certamine ac manifesto conflictu demonibus congredi cupientes, uastos eremi recessus penetrare non timeant,  [b 1Kb] ad imitationem scilicet Ioannis Baptiste qui in eremo tota permansit etate: Elie quoque et Elisei, atque illorum de quibus Apostolus ita commemorat: Circumierunt in melotis, in pellibus caprinis, egentes, angustiati, afflicti, quibus dignus non erat mundus, in solitudinibus errantes, et in montibus, et in speluncis, et in cauernis terre . De quibus etiam Dominus figuraliter ad Iob: [c 1Kb] Quis, ait [Lips. in marg. autem], est qui dimisit onagrum liberum, et  uincula eius resoluit? Posuit habitaculum eius desertum, et tabernacula eius salsuginem? Irridens multitudinem ciuitatis, et querelam exactoris non audiens. Considerauit montes pascue sue, et post omne uiride querit . In Psalmis quoque: Dicant nunc qui redempti sunt a Domino, quos redemit de manu inimici . Et post pauca: Errauerunt in solitudine, in inaquoso [Lips. in marg. siccitate], uiam ciuitatis habitaculi non inuenerunt. Esurientes et sitientes; anima eorum in ipsis defecit. Et clamauerunt ad Dominum cum tribularentur, et de necessitatibus eorum liberauit eos . Quos etiam Ieremias ita describit: Beatus qui tollit iugum ab adolescentia sua, sedebit solitarius et tacebit, quia leuauit se super se . Quique illud Psalmiste affectu et opere  concinunt: Similis factus sum pelicano solitudinis. uigilaui et factus sum sicut passer solitarius in tecto .



CAPUT uII. De Sarabaitarum principio et conuersatione.

Cumque his duabus professionibus monachorum religio Christiana gauderet, cepisset autem in deterius paulatim hic quoque ordo recidere, emersit post hec illud [d 2Kb] deterrimum et infidele monachorum genus,  uel potius noxia illa plantatio rediuiua concreuit, [a 1Kb] que per Ananiam et Sapphiram exordio Ecclesie pullulans, apostoli Petri seueritate succisa est , que inter monachos tamdiu detestabilis exsecrandaque iudicata est, nec a quoquam ulterius usurpata, quamdiu illius tam districte formido sententie memorie fidelium inserta durauit, qua beatus apostolus predictos noui facinoris principes, non penitentia, non ulla passus est satisfactione curari, sed perniciosissimum germen celeri morte succidit. Illo igitur exemplo quod in Ananiam et Sapphiram apostolica districtione punitum est, a nonnullorum contemplatione paulatim longa incuria et temporis oblitteratione subtracto, emersit istud Sarabaitarum genus, qui ab eo quod semetipsos a cenobiorum congregationibus sequestrarent, ac sigillatim suas  curarent necessitates, [b 12Kb] Aegyptie lingue proprietate, Sarabaite nuncupati sunt, de illorum quos prediximus numero procedentes, qui euangelicam perfectionem simulare potius quam in ueritate arripere maluerunt, emulatione scilicet eorum uel laudibus prouocati, qui uniuersis diuitiis mundi perfectam Christi preferunt nuditatem. Hi igitur dum imbecillo animo rem summe uirtutis affectant, uel necessitate ad hanc professionem uenire compulsi, dum censeri tantummodo nomine monachorum absque ulla studiorum emulatione festinant, cenobiorum nullatenus expetunt disciplinam, nec seniorum subiiciuntur arbitrio, aut eorum traditionibus instituti, suas discunt uincere uoluntates, nec ullam sane discretionis regulam legitima eruditione suscipiunt, sed ad publicam tantummodo, id est, ad hominum faciem  renuntiantes, aut in suis domiciliis sub priuilegio huius nominis iisdem obstricti occupationibus perseuerant, aut construentes sibi cellulas, easque monasteria nuncupantes, suo in eis iure ac libertate consistunt, nequaquam euangelicis preceptionibus succumbentes, ut nulla scilicet quotidiani uictus sollicitudine, nullis rei fam liaris distentionibus occupentur. Quod illi soli absque infideli dubitatione consummant, qui cunctis mundi huius facultatibus absoluti, ita se cenobiorum prepositis subdiderunt, ut ne sui quidem ipsius fateantur esse se dominos. Illi autem qui districtionem, ut diximus, cenobii declinantes, bini uel terni in cellulis commorantur, non contenti abbatis cura atque imperio gubernari, sed hoc precipue procurantes, ut absoluti a seniorum  iugo, exercendi uoluntates suas, et procedendi uel quo placuerit euagandi, agendiue quod libitum fuerit habeant libertatem, etiam amplius in operibus diurnis quam hi qui in cenobiis degunt, diebus ac noctibus consumuntur, sed non ea fide eodemque proposito. Hoc enim isti faciunt, non ut fructum sui operis subiiciant dispensatoris arbitrio, sed ut acquirant pecunias quas recondant. Inter quos quantum intersit aduertite. Illi nichil de crastino cogitantes, gratissimos Deo sudoris sui offerunt fructus. Isti uero non solum in crastinum, sed etiam in multorum annorum spatia infidelem sollicitudinem prorogantes, aut mendacem Deum aut inopem credunt, qui promissam quotidiani uictus atque indumentorum sufficientiam prebere eis aut non possit, aut nolit. Illi hoc omnibus  expetunt uotis, ut [a 37Kb] , id est, nuditatem  omnium rerum paupertatemque possideant, isti ut omnium copiarum affluentiam consequantur. Illi ob hoc certatim statutum transcendere canonem diurnis operibus elaborant, ut quidquid monasterii sanctis usibus redundarit, uel carceribus, uel [b 24Kb] xenodochio, uel nosocomio, uel indigentibus pro abbatis dispensetur arbitrio. Isti ut quidquid quotidiane superfuerit gule, aut profusiori proficiat uoluptati, aut certe philargyrie uitio recondatur. Postremo ut concedamus ab istis hec quoque que non optimo proposito congeruntur, melius quam diximus posse distribui, nec sic quidem ad meritum uirtutis illorum ac perfectionis aspirant. Illi enim tantos monasterio redditus conferentes, eisque quotidie renuntiantes, in tanta subiectionis humilitate perdurant, ut quemadmodum  sui, ita etiam eorum que proprio sudore conquirunt potestate priuentur, abrenuntiationis prime feruorem, dum quotidie semetipsos laboris sui fructibus nudant, iugiter innouantes. Isti autem in eo ipso quod aliquid pauperibus largiuntur elati, in preceps quotidie collabuntur. Illos patientia atque districtio, qua tam deuote in hac quam semel arripuerunt professione perdurant, ut numquam suas expleant uoluntates, [c 2Kb] crucifixos huic modo quotidie uiuosque martyres facit; hos arbitrii sui tepor uiuos ad inferna demergit. Hec igitur duo genera monachorum in hac quidem prouincia equali propemodum numerositate inter se contendunt. Ceterum per alias regiones quas me necessitas catholice fidei compulit peragrare, istud tertium Sarabaitarum genus abundare  ac prope solum esse cognouimus. [d 3Kb] Temporibus  siquidem Lucii qui Ariane perfidie episcopus fuit, sub [a 3Kb] ualentis imperio cum [b 60Kb] diaconiam nostris fratribus deferremus, his uidelicet qui de Aegypto ac Thebaida fuerant ob catholice fidei perseuerantiam  [c 2Kb] metallis [d 1Kb] Ponti atque Armenie relegati, licet cenobiorum disciplinam in quibusdam ciuitatibus rarissimam uiderimus, [e 1Kb] Anachoretarum tamen apud illos ne ipsum quidem nomen auditum fuisse comperimus.



CAPUT uIII. De quarto genere monachorum.


Sane est etiam [a 5Kb] aliud quartum genus quod nuper cernimus emersisse in his qui anachoretarum sibi specie atque imagine blandiuntur, quique in primordiis suis feruore quodam breui, cenobii perfectionem uidentur expetere, sed continuo tepefacti, dum pristinos mores ac uitia resecare contemnunt, nec iugum humilitatis ac patientie diutius sustinere contenti sunt, subdique seniorum imperio dedignantur, separatas expetunt cellas, ac solitarii sedere desiderant, ut ita scilicet a nemine lacessiti, patientes, mansueti ac humiles possint ab hominibus estimari. Que institutio, immo tepor, eos quos semel infecerit, ad perfectionem  numquam permittit accedere. [b 2Kb] Hoc enim modo non solum non abscindentur, uerum etiam in deterius eorum uitia conualescent, dum a nemine prouocati, ut quoddam lethale et intestinum uirus, quanto amplius celatum fuerit, tanto profundius serpens insanabilem morbum generat egrotanti. Pro reuerentia enim singularis celle, nullus iam uitia solitarii audet arguere, que ille ignorari maluit quam curari. Porro uirtutes non occultatione uitiorum, sed expugnatione, pariuntur.



CAPUT IX. Interrogatio quid intersit inter cenobium et monasterium.

Germanus: Estne aliqua inter cenobium monasteriumque distantia, an in utroque nomine res una censetur?



CAPUT X. Responsio.


Piammon: Licet a nonnullis soleant indifferenter monasteria pro cenobiis appellari, tamen hoc interest, quod monasterium nomen est diuersorii, nichil amplius quam locum, id est, habitaculum, significans monachorum; cenobium uero etiam professionis ipsius qualitatem disciplinamque designat. Et [a 10Kb] monasterium potest etiam unius monachi habitatio nominari; cenobium autem appellari non potest, nisi ubi plurimorum cohabitantium degit unita communio. Dicuntur sane monasteria, etiam in quibus sarabaitarum collegia commorantur.



CAPUT XI. De uera humilitate et quomodo falsam cuiusdam humilitatem prodiderit abbas Serapion.


Quamobrem quoniam de optimo genere monachorum uideo uos professionis huius arripuisse principia, id est, de laudabili cenobiorum palestra ad excelsa fastigia anachoretice tendere discipline, humilitatis patientieque uirtutem, quam uos illic didicisse non dubito, uero sectamini cordis affectu, non eam sicut quidam falsa humiliatione uerborum, nec affectata atque superflua in quibusdam officiis corporis inclinatione, fingentes. Quod humilitatis figmentum [b 1Kb] abbas Serapion quodam tempore eleganter irrisit. Cum enim quidam ad eum summam sui abiectionem habitu ac uerbis preferens uenisset, eumque senex, secundum morem, ut orationem colligeret [Al. offerret] hortaretur, ille nequaquam annuens  deprecanti, tantis se subiiciens asserebat flagitiis inuolutum, ut ne usum quidem huius communis eris capere mereretur; psiathii quoque ipsius refugiens sessionem, humi potius residebat. Cum uero etiam ad ablutionem pedum multo minus prebuisset assensum, tum abbas Serapion refectione transacta, collationis consuetudine prouocante, monere eum benigne ac leniter cepit, ne otiosus ac uagus, presertim iuuenis tam robustus, instabili leuitate per uniuersa discurreret; sed ut in cella residens, secundum regulam seniorum, suo potius  opere quam aliena mallet munificentia sustentari. In quod ne Paulus apostolus incideret, et quidem cum ei in Euangelio laboranti hec prebitio merito deberetur, diebus tamen ac noctibus maluit operari, ut quotidianum uictum uel sibi, uel his qui eidem ministrantes opus exercere non poterant, suis manibus prepararet . Ad hec ille tanta est tristitia et dolore suppletus, ut amaritudinem corde conceptam, ne uultu quidem dissimulare potuerit. Cui senex, Hactenus, inquit, o fili, cunctis te facinorum ponderibus onerabas, non metuens confessione tam atrocium criminum notam existimationis incurreres; quid, queso, nunc est quod ad simplicem admonitiunculam nostram, que tamen in se non modo nullum opprobrium, sed etiam edificationis habuit  ac dilectionis affectum, tanta te uideo indignatione permotum, ut eam ne uultu quidem occultare aut frontis serenitate dissimulare potueris? An fortasse dum te humiliabas, illam exspectabas a nostro ore sententiam, Iustus accusator sui est in primordio sermonis ? Proinde [c 1Kb] uera est cordis humilitas retinenda, que non de affectata corporis atque uerborum, sed de intima mentis humiliatione descendit. Que tunc demum euidentissimis patientie sue fulgebit indiciis, cum quis non ipse de se crimina ab aliis non credenda iactauerit, sed ab aliis sibimet arroganter ingesta contempserit, et irrogatas iniurias mansueta cordis equanimitate tolerauerit.



CAPUT XII. Interrogatio, quemadmodum uera patientia possit acquiri.


Germanus: Quemadmodum acquiri uel retineri possit ista tranquillitas, optamus agnoscere, ut sicut indicto nobis silentio oris claustra precludimus, uerborumque licentiam cercemus, ita etiam cordis lenitatem custodire possimus; quod nonnumquam etiam cum lingua refrenatur, intrinsecus tamen statum sue placiditatis amittit. Et idcirco mansuetudinis bonum non alias tenere quempiam posse, [d 1Kb] nisi remotione celle ac solitario putamus habitaculo.



CAPUT XIII. Responsio.


Piammon: Patientia uera atque tranquillitas absque profunda cordis humilitate nec acquiritur nec tenetur. Que si de hoc fonte descenderit, nec beneficio celle, nec perfugio solitudinis indigebit. Non enim patrocinium cuiusquam rei extrinsecus querit, que humilitatis, id est, generatricis atque custodis sue intrinsecus uirtute fulcitur. Ceterum si mouemur ab aliquo lacessiti, certum est non esse in nobis humilitatis fundamenta firmiter stabilita, et ideo ad incursum uel exigue tempestatis edificium nostrum ruinosa commotione concutitur. Non enim esset laudabilis nec admiranda patientia, si nullis inimicorum iaculis impetita tranquillitatis propositum retineret;  sed in eo est preclara atque gloriosa, quod irruentibus in se tentationum procellis immobilis perseuerat. Nam in quo uexari frangique aduersitatibus creditur, in eo potius roboratur; et in eo magis acuitur, in quo putatur obtundi. [a 20Kb] A passionibus enim et sustentatione patientiam dici nullus ignorat, ideoque [b 1Kb] constat patientem pronuntiari neminem posse, nisi eum qui uniuersa que sibi fuerint irrogata absque indignatione tolerauerit. Et ideo non immerito ita a Salomone laudatur: [c 1Kb] Melior est patiens forti, et qui continet iram capiente urbem . Et iterum: Longanimis uir nimius in prudentia, pusillanimis autem ualde insipiens est . Cum ergo quis uictus iniuria, iracundie igne succenditur, non causa peccati eius acerbitas illate contumelie  exstitisse credenda est, sed potius manifestatio infirmitatis occulte, secundum illam parabolam Saluatoris quam de duabus domibus ponit, una que fundata erat supra petram, et alia que super arenam, quibus equaliter dicit, pluuiarum ac fluminum uel tempestatum turbines irruisse; sed illam que in petre soliditate fundata est nichil penitus detrimenti ex illa tam uiolenta collisione sensisse, que uero in arenarum pendula mobilitate constructa est statim fuisse collapsam ; quam utique  apparet non propterea corruisse, quia imbrium uel torrentium inundatione pulsata, sed quia super arenam imprudenter est structa. Non enim in hoc differt a peccatore uir sanctus, quia non similiter et ipse tentatur, sed quia hic etiam magna impugnatione non uincitur, ille autem etiam parua tentatione superatur. Neque enim esset, ut diximus, iusti alicuius laudabilis fortitudo, si uinceret intentatus, cum utique uictoria locum habere non possit absque aduersitate certaminum. Beatus enim uir qui suffert tentationem, quia cum probatus fuerit, accipiet coronam uite, quam repromisit Deus diligentibus se . Secundum apostolum quoque Paulum, uirtus non in otio atque deliciis, sed in infirmitate perficitur . Ecce enim, inquit, dedi te hodie in ciuitatem  munitam, et in columnam ferream, et in murum ereum, super omnem terram regibus Iuda, principibus eius, et sacerdotibus eius, et omni populo terre, et bellabunt aduersum te, et non preualebunt, quia ego tecum sum ut eruam te, dicit Dominus omnipotens .



CAPUT XIu. De exemplo patientie cuiusdam religiose femine.

Huius ergo patientie uolo uobis duo saltem exempla proponere, [d 1Kb] unum religiose cuiusdam femine, que patientie uirtutem tanta auiditate sectata est, ut non solum tentationum non uitaret incursus, sed etiam occasiones molestiarum sibimet procuraret, quibus frequentius instigata non cederet. Hec namque cum Alexandrie commoraretur, essetque non  obscuris orta maioribus, atque in domo que sibi fuerat a parentibus derelicta religiose Domino deseruiret, ueniens ad [e 1Kb] beate memorie Athanasium episcopum, precabatur ut aliquam sibi alendam uiduam daret, que ex ecclesiasticis sumptibus pascebatur. Et ut petitionem eius uerbis ipsius exprimamus, Da, inquit, mihi aliquam de sororibus [f 8Kb] quam repausem. Sacerdos igitur cum laudasset propositum femine, quod eam ad opus misericordie uidisset esse promptissimam, iussit ex omnibus eligi uiduam  que et honestate morum et grauitate ac disciplina omnibus preferretur, nec forte desiderium largitatis percipientis uitio uinceretur, et que mercedem quereret in egena, damnum fidei prauis eius offensa moribus pateretur. Cui cum domum adducte omnibus deseruiret obsequiis, uirtutem modestie eius ac lenitatis experta, uidensque se ab ipsa momentis singulis gratiarum actione pro officio humanitatis honorari, post dies paucos ad memoratum reuertitur sacerdotem: Rogaueram, inquiens, ut mihi dari preciperes quam ego reficerem, et cui morigeris famularer obsequiis. Cumque ille necdum propositum femine ac desiderium intelligens, estimasset petitionem eius dissimulatione prepositi fuisse neglectam, causasque more illius non absque animi  sui commotione perquirens, protinus agnouisset honestiorem ei ceteris uiduam deputatam, occulte precepit ut ea illi que esset cunctis nequior traderetur, que scilicet uel iracundia, uel rixis, uel uiolentia [Lips. in marg. uinolentia], seu uerbositate, atque etiam uanitate cunctas quibus hec uitia dominarentur excederet. Quam cum multo facilius inuentam sibique traditam domi habere cepisset, atque eadem ei diligentia qua priori illi uidue, uel etiam studiosius, ministraret, hoc solum ab ea pro tantis obsequiis recipiebat gratie, ut indignis iugiter afficeretur iniuriis, conuiciis quoque ab ea exprobrationibusque continuis uexaretur, obiiciente ei et maledicis obtrectationibus increpante, eo quod se non ad refrigerium, sed potius ad cruciatum et contumeliam  ab episcopo poposcisset, magisque se de requie ad laborem quam de labore transtulisset ad requiem. Cum ergo assiduitas iurgiorum eo usque prorumperet, ut ne ab iniectione quidem manuum procax mulier temperaret, illa autem humilioris obsequii ingeminaret officia, non furentem uincere renitendo, sed semetipsam humilius subiiciendo discebat, ut multimodis indignitatibus lacessita, obiurgantis insaniam humanitatis mansuetudine deliniret. Quibus ad plenum exercitiis confirmata, perfectamque uirtutem desiderate patientie consecuta, ad memoratum sacerdotem, tam pro electionis illius iudicio quam etiam pro beneficio exercitationis sue, gratias relatura perrexit, eo quod secundum desiderium suum tandem ei magistram patientie dignissimam  prouidisset, cuius iniuriis iugibus, ut quodam palestre oleo, quotidie roborata ad summam animi patientiam perueniret. Tandem, inquiens, dedisti mihi quam repausem, nam illa prior suis me potius honorabat ac refrigerabat obsequiis. Hec de sexu muliebri dixisse sufficiat, ut commemoratione hac  non solum edificemur, uerum etiam confundamur, qui nisi fuerimus ad ferarum morem retrusi in caueas cellularum, patientiam retinere non possumus.



CAPUT Xu. De exemplo patientie abbatis Paphnutii.

Nunc aliud abbatis Paphnutii pandamus exemplum, qui in illius insignis et ubique predicabilis Scythiotice eremi, in qua nunc presbyter est, secretis tanto studio semper insedit, ut ei ceteri anachorete [a 1Kb] Bubali cognomen indiderint, eo quod ingenito  desiderio, solitudinis semper habitatione gauderet. Itaque cum tante in pueritia sua esset uirtutis et gratie, ut etiam preclari ac summi id temporis uiri grauitatem eius et immobilem constantiam  mirarentur; eumque, licet minor esset etate, pro uirtutum tamen merito senioribus exequarent, suoque ordini ducerent inserendum, liuor ille qui aduersum Ioseph patriarcham fraternos quondam animos instigauit, quemdam de numero fratrum edacis zeli igne succendit; qui neuo quodam ac macula pulchritudinem eius cupiens deformare, hoc genus malignitatis excogitat, ut opportunitatem temporis captaret, quo Paphnutius ad ecclesiam die dominico processurus abesset a cella. In quam furtim irruens, codicem suum [b 17Kb] inter eius plectas, quas de palmarum foliis solebat intexere, latenter abscondit, ac de concinnata factione securus, ipse quoque uelut pure ac simplicis conscientie ad ecclesiam uenit. Cumque celebrata omnis fuisset ex  more solemnitas, querelam sancto Isidoro, qui ante hunc eumdemque Paphnutium eiusdemque eremi presbyter fuit, coram cunctis fratribus detulit, asserens sibi codicem de cella furto fuisse sublatum. Que eius querimonia cum ita cunctorum, precipueque presbyteri, animos permouisset, ut quid primum suspicarentur quidue decernerent non haberent, summa cunctis admiratione perculsis, de tam inauditi illic facinoris nouitate, ille qui rem detulerat accusator urgebat ut, retentis in ecclesia omnibus, missi electi quique cunctorum sigillatim fratrum cellulas scrutarentur. Quod cum tribus senioribus a presbytero fuisset iniunctum, uniuersorum cubilia reuoluentes ad extremum in Paphnutii cellula absconditum codicem inter plectas palmarum, quas illi  siras uocant, sicut eum insidiator occuluerat, repererunt. Quem cum inquisitores confestim ad ecclesiam delatum coram omnibus protulissent, Paphnutius licet de conscientie sue esset sinceritate securus, tamen uelut qui furti crimen agnosceret, satisfactioni se totum tradidit, locumque penitentie suppliciter  postulauit, hoc uerecundie sue modestieque prospiciens, ne si maculam furti uerbis conaretur abluere, insuper etiam mendacii notaretur, nemine scilicet aliud quam id quod inuentum fuerat suspicante. Cumque de ecclesia non tam mente deiectus quam iudicio Dei fidens protinus abscessisset, profusis in oratione iugiter lacrymis, triplicatisque ieiuniis, summa se etiam in conspectu hominum mentis humilitate prostrauit. Sed cum duabus ferme hebdomadibus ita se omni contritione carnis ac spiritus subiecisset, ut die sabbati uel dominico, non ad percipiendam communionem sacram, sed ad prosternendum se in limen ecclesie atque ad ueniam suppliciter postulandam, matutinus accurreret, nequaquam passus est eum occultorum omnium testis  et cognitor, uel a se amplius conteri uel ab aliis infamari. Nam quod ille inuentor sceleris, rei sue fur improbus, laudis aliene callidus infamator, nullo hominum teste commiserat, per diabolum qui criminis ipsius incentor fuerat publicauit. Arreptus namque dirissimo demone cunctas factionis occulte patefecit insidias, criminationumque ac fraudum idem fuit proditor qui commentor. Ita autem spiritu illo immundo grauiter diuque uexatus est, ut ne orationibus quidem sanctorum illic consistentium, qui diuinorum carismatum merito demoniis imperabant, potuerit emundari, sed ne ipsius quidem [a 3Kb] Isidori presbyteri gratia singularis crudelissimum ab eo excluserit uexatorem, cui tanta erat uirtus Domini largitate collata, ut ne usque ad limina quidem  eius quisquam arreptitius qui tardius sanaretur aliquando perductus sit, Christo hanc adolescenti Paphnutio gloriam reseruante, ut illius tantum orationibus cui insidiatus fuerat purgaretur; et cuius laudi aliquid inuidus inimicus decerpere se posse crediderat, eius nomen proclamans, et delicti sui ueniam et finem supplicii presentis acciperet. Hec ergo ille in adolescentia sua future indolis iam tunc indicia prefigurans, lineas quasdam perfectionis illius que erat maturitate augenda adhuc in annis puerilibus designauit. Si igitur ad culmen uirtutum  eius uolumus peruenire, talia nobis exordiorum fundamenta iacienda sunt.



CAPUT XuI De perfectione patientie.

Duplex sane ad narrationem facti huius causa me compulit. Primum ut hanc immobilitatem uiri constantiamque pensantes, quanto minoribus quam ille est appetitus, inimici impugnamur insidiis, tanto maiorem tranquillitatis atque patientie sumamus affectum: deinde ut firma definitione teneamus a tentationum procellis impugnationibusque diaboli tutos nos esse non posse, si omne presidium patientie nostre, omnemque fiduciam, non in interioris hominis nostri uiribus, sed in cellule claustris, aut in solitudinis recessu, sanctorumue  consortio, uel cuiusquam rei que extra nos sit presidio, collocemus. Nisi enim mentem nostram uirtute protectionis sue ille firmauerit qui in Euangelio ait, Regnum Dei intra uos est , frustra erii hostis insidias, aut auxilio cohabitantium hominum uincere, aut localibus spatiis declinare, aut munitione tectorum excludere posse nos credimus. Nam cum hec omnia sancto Paphnutio non deessent, tamen impugnationis aditum aduersus eum tentator inuenire potuit; neque illum nequissimum spiritum septa parietum, aut eremi solitudo, aut tot in illa congregatione sanctorum merita repulerunt. Sed quia sanctus Dei famulus non in his que extrinsecus sunt, sed in ipsum occultorum omnium iudicem spem sui cordis infixerat,  tante impugnationis machinis nequaquam potuit commoueri. Et e contra ille quem ad tantum facinus precipitauit inuidia, nonne et solitudinis beneficio, et monitione remotioris habitaculi, et beati Isidori abbatis atque presbyteri aliorumque sanctorum consortio fruebatur? et tamen qui eum supra arenam reperit turbo diabolicus, non solum impegit eius, uerum etiam subuertit, habitaculum? Non ergo quietem nostram extrinsecus inquiramus, nec opitulari uitiis impatientie nostre alienam putemus posse patientiam. Sicut enim regnum Dei intra  nos est , ita inimici hominis domestici eius . Nemo enim mihi magis quam sensus meus, qui est mihi uere intimus domesticus, aduersatur. Et idcirco si fuerimus solliciti, ab intestinis hostibus ledi minime poterimus. Ubi enim nobis nostri domestici non aduersantur, ibi et regnum Dei tranquillitate mentis acquiritur. Nam si rationem diligenter discutias, ledi ab homine quamuis malignante non potero, si ipse impacifico aduersum me corde non dimicem. Si autem ledor, non est uitium impugnationis aliene, sed impatientie mee. Sicut enim grauis ac solidus cibus sano utilis, ita perniciosus est egrotanti. Non autem ledere sumentem  potest, nisi ei ad nocendum uires adiecerit percipientis infirmitas. Si umquam ergo similis inter fratres fuerit oborta tentatio, nequaquam a cursu tranquillitatis excussi, blasphemis secularium obtrectationibus aditum reseremus. Nec peruersos atque exsecrabiles quosque sanctorum uirorum numero insertos latitare miremur, quia dum in huius seculari area conculcamur atque conterimur, necesse [a 3Kb] est etiam paleas igni perpetuo deputandas inter electissima frumenta misceri. Denique si uel Satan inter angelos, uel Iudam inter apostolos, uel [b 2Kb] Nicolaum prauissime hereseos inuentorem inter diaconos reminiscamur electos, hoc quod [c 4Kb] nequissimi  homines sanctorum ordini deprehenduntur inserti, mirum esse non poterit. Nam licet hunc Nicolaum quidam asserant non illum fuisse, [a 11Kb] qui ad opus ministerii ab apostolis est electus; nichilominus [b 1Kb] tamen eum de illo discipulorum fuisse numero negare non possunt, quos omnes tales tamque perfectos in tempore illo fuisse manifestum est, quales nunc perpaucos uix in cenobiis inuenimus. Non ergo ruinam illius supradicti fratris, qui in illa eremo tam lugubri lapsus est casu, neque illam horribilem maculam, quam tamen ille ingentibus penitentie lacrymis post diluit, sed beati potius Paphnutii nobis proponamus exempla; ne subuersione illius destruamur, cuius antiquum inuidie uitium etiam auxit in peius  affectata religio, sed huius humilitatem tota uirtute sectemur, quam non illi quies eremi subito genuit, sed inter homines acquisitam [Lips. in marg. acquisita] consummauit atque excoluit solitudo.



CAPUT XuII. De inuidie malo.


Sciendum sane est [c 2Kb] inuidie morbum difficilius ad medelam quam cetera uitia peruenire. Nam eum quem semel ueneni sui peste corruperit, pene dixerim carere remedio. Ipsa namque est lues de qua figuraliter dicitur per prophetam: Ecce ego mittam uobis [d 1Kb] serpentes regulos quibus non est incantatio, et mordebunt uos . Recte igitur a propheta mortiferis basilisci uenenis morsus inuidie comparatur, qua primus ille uenenorum omnium auctor et princeps et periit et peremit. Nam ante suus quam eius cui inuiderat interemptor, priusquam in nominem mortis uirus effunderet, ipse se perdidit. Inuidia enim diaboli mors introiuit in orbem terrarum , imitantur autem illum qui sunt ex parte illius. Sicut enim ille qui primus eiusdem mali peste corruptus est, nec medelam penitentie, nec fomentum ullius curationis admisit, ita et hi qui iisdem se percutiendos morsibus tradiderunt, [e 2Kb] omnem opem  sancti incantatoris excludunt; quia cum utique non culpis aliorum quibuslibet, sed prosperitate crucientur, erubescentes ipsam prodere ueritatem, extrinsecus sibi quasdam superfluas et ineptas causas offensionis inquirunt. Quarum quia omnimodis false sunt, una curatio est, cum illud mortiferum uirus, quod nolunt prodere [Lips. in marg. non uult prodire] lateat in medullis. De quibus alibi ille Sapientissimus competenter expressit: [a 1Kb] Si momorderit serpens non in sibilo, non est abundantia incantatori . Isti enim sunt taciti morsus quibus solis sapientium medicina non subuenit. Nam usque adeo incurabilis est ista pernicies, ut blandimentis exasperetur, infletur obsequiis, muneribus irritetur; quia, ut idem Salomon ait, [b 1Kb] Nihil sustinet zelus  . Quanto enim amplius alius, aut humilitatis subiectione, aut patientie uirtute, aut munificentie laude profecerit, tanto ille maioribus inuidie stimulis incitatur, qui non nisi ruinam aut mortem eius cui inuidet concupiscit. Denique illorum undecim patriarcharum [c 1Kb] zelus intantum nulla innoxii fratris subiectione potuit deliniri, ut de his Scriptura commemoret: Inuidebant autem ei fratres sui, eo quod diligeret eum pater suus, et non poterant ei loqui quidquam pacificum , donec zelus eorum qui nulla germani obsequentis atque subiecti sustinuit blandimenta, mortem eius cupiens, uix posset uenditionis fraterne crimine satiari. Cunctis ergo uitiis perniciosiorem atque ad purgandum difficiliorem esse constat inuidiam, que ipsis remediis quibus reliqua exstinguuntur,  accenditur. Nam, uerbi gratia, qui damnum sibi illatum dolet, largitatis compensatione curatur; qui de illata indignatur iniuria, humilitatis satisfactione placatur. Quid illi facias qui hoc ipso magis quod te humiliorem ac benigniorem sentit offenditur, quem non ad iracundiam cupiditas que premio delinitur, non iniurie lesio aut amor ultionis accendit, que officiorum uincitur blandimentis, sed successus tantum aliene prosperitatis irritat? Quis autem est qui se, ut satisfaciat inuidenti, a bonis corruere, aut a prosperis alienari, aut calamitate aliqua optet inuolui?  Quapropter ne totum quidquid in nobis uiuidum est et quasi uitali uegetatione sancti Spiritus animatur uno tantum huius mali morsu basiliscus interimat, diuinum cui nichil impossibile est iugiter imploremus auxilium. Cetera enim uenena serpentum, id est, carnalia peccata uel uitia, quibus ut cito inuoluitur ita facile expurgatur humana fragilitas, habent aliqua uulnerum suorum in carne uestigia, quibus quamuis terrenum corpus perniciosissime contumescat, tamen si [d 18Kb] theriace remedium, aut illam salutarium uerborum medelam aliquis peritissimus carminum diuinorum incantator admouerit, ad perpetuam anime mortem pernicies uirulenta non peruenit. Inuidie autem quasi a regulo serpente effusum uirus uitam ipsam religionis ac fidei priusquam uulnus  in corpore sentiatur excludit. Non enim aduersus hominem, sed plane aduersus Deum blasphemus extollitur, qui nichil in fratre aliud nisi bonum meritum carpens, non hominis culpam, sed Dei tantum iudicia reprehendit. Hec ergo est illa sursum germinans amaritudinis radix , que se erigens ad superna, in contumeliam ipsius qui bona homini confert, tendit auctoris. Nec quemquam moueat quod Deus missurum se serpentes regulos, qui eos quorum criminibus offenditur mordeant, comminatur . Nam licet certum sit Deum auctorem inuidie esse non posse, equum tamen et diuino dignum iudicio est, ut dum bona data humilibus conferuntur, et superbis ac reprobis denegantur, eos qui secundum Apostolum tradi in reprobum sensum  merentur, quasi ab ipso missa percutiat et consumat inuidia, secundum illud: Ipsi me ad emulationem irritauerunt in non Deo, et ego ad emulationem inducam eos in non gente . Hac beatus Piammon disputatione desiderium nostrum, quo de primis cenobii scholis ad secundum anachoreseos gradum tendere ceperamus, ardentius inflammauit. Nam primordia solitarie commorationis, cuius scientiam postea sumus in Scythi plenius assecuti, ipso primum imbuente percepimus.



COLLATIO DECIMA NONA, Que est abbatis Ioannis. DE FINE CeNOBITAE ET EREMITAE.



CAPUT PRIMUM. De cenobio abbatis Pauli, et patientia cuiusdam fratris.


Post dies admodum paucos, maioris doctrine desiderio pertrahente, rursus ad abbatis [a 2Kb] Pauli cenobium summa spiritus alacritate perreximus: ubi licet plusquam [b 1Kb] ducentorum fratrum numerus moraretur, in honorem tamen solemnitatis que id  temporis agebatur, infinita quoque de aliis cenobiis monachorum turba confluxerat. Nam prioris abbatis qui eidem cenobio prefuerat [c 3Kb] anniuersaria depositio solemniter celebrabatur. Cuius conuentus idcirco facimus mentionem, ut patientiam cuiusdam fratris, que sub presentia totius congregationis huius immobili eius claruit lenitate, breuiter perstringamus. Nam licet alio huius operis tendat intentio, ut scilicet abbatis [d 4Kb] Ioannis, qui derelicta  eremo illi se cenobio summa humilitatis uirtute subdiderat, proferamus eloquia, nequaquam tamen putamus absurdum, si absque ulla circuitione uerborum, magna, ut credimus, studiosis quibusque uirtutum edificatio conferatur. In ingenti itaque atrio [a 1Kb] subdiuali illa monachorum multitudine per duodenarium numerum distinctis ordinibus considente, cum quidam fratrum susceptum ferculum paulo tardius intulisset, sub occasione istius tarditatis predictus abbas Paulus, qui inter turbas ministrantium fratrum sollicite discurrebat, exerta manu, palma eum sub omnium percussit intuitu, ita ut sonitus etiam aduersorum uel longius considentium auribus resultaret. Hoc autem idcirco ab eo factum est, ut cunctis qui aderant iuuenis patientiam  patefaceret, et omnes qui interfuissent tali spectaculo modestie erudirentur exemplo. Quam maturo autem id senior fecerit consilio, res probauit. Nam memorabilis patientie iuuenis tanta id animi lenitate suscepit, ut non modo nullus fuerit ex eius ore sermo prolapsus, uel tenuissimum murmur tacita labiorum agitatione signatum; sed ne ipsa quidem oris modestia atque tranquillitas aut color saltem quantulumcumque mutatus. Quod factum non solum nobis, qui nuper de Syrie monasterio uenientes patientie huius uirtutem tam euidentibus perceperamus exemplis, sed etiam cunctis qui expertes talium non erant studiorum, ita mirum fuit, ut etiam summis uiris precipua per hoc factum conferretur instructio; quod scilicet etiamsi patientiam  eius correptio paterna non mouerat, ne spectaculum quidem tante multitudinis ullo uultum eius ruboris tinxisset indicio.



CAPUT II. De humilitate abbatis Ioannis.

In hoc itaque cenobio reperimus antiquissimum senem nomine Ioannem cuius uerba pariter et humilitatem, qua sanctis omnibus preeminebat, nequaquam silentio pretereunda censuimus, scientes eum hac maxime perfectione uiguisse, que cum sit uirtutum omnium mater, ac totius spiritalis structure fundamentum solidissimum, a nostris penitus exsulat institutis. Unde non mirum est nec ad illorum sublimitatem nos posse conscendere, qui non dicam usque ad senectam sub cenobii permanere non possumus  disciplina, sed [b 1Kb] uix biennio subiectionis iugum sustinere contenti, ad presumptionem noxie libertatis protinus euolamus, cum tamen ipso illo paruo tempore non secundum illam districtionis regulam, sed pro nostri arbitrii libertate utcumque senioris subiiciamur imperio, ut non patientie fructum ediscere, sed tempus adipiscende licentie exspectare uideamur. Hunc igitur senem cum in abbatis Pauli cenobio uidissemus, etatem primum et gratiam uiri qua erat preditus, admirati, demisso in terram uultu, precari cepimus ut nobis pandere dignaretur quam ob causam, relicta eremi libertate, et illa professione sublimi qua eum pre ceteris eiusdem uite uiris fama celebrauerat, subire iugum cenobii maluisset. [c 1Kb] Ille uelut imparem se anachoretice discipline,  et sublimitate tante perfectionis indignum, ad iuniorum scholas reuertisse dicebat, si tamen uel ipsorum instituta secundum professionis meritum posset implere. Cuius responsionis [Lips. in marg. professionis] humilitatem cum refragatio nostre deprecationis excluderet, ad extremum ita exorsus est.



CAPUT III. Responsio abbatis Ioannis cur eremum reliquisset.

Anachoreticam disciplinam, quam me deseruisse miramini, non solum non respuo nec refuto, sed tota potius ueneratione complector atque suscipio. In qua post triginta annos, quos in cenobii congregatione transegeram [Lips. in marg. transieram], ita alios uiginti explesse me gaudeo, ut inter illos qui eam uel  mediocriter appetebant non usquequaque segnitie denotarer. Sed quia degustata eius puritas sollicitudine interdum carnalium rerum interpolata sordebat, recurrere ad cenobium commodius uisum est, ut et promptior arrepti planioris propositi consummatio sequeretur, et minus esset de presumpte sublimioris professionis difficultate periculum. [a 1Kb] Melius enim est deuotum in minoribus, quam indeuotum in maioribus professionibus inueniri. Et idcirco si quid elatius, imo liberius, fortasse protulero, queso ut non iactantie uitio, sed edificationis uestre  depromptum studio censeatis, quia uobis tam studiose querentibus nichil de ueritate existimo subtrahendum. Arbitror enim instructionis uobis aliquid posse conferri, si, paulisper humilitate seposita, simpliciter omnem propositi mei patefecero ueritatem. Confido enim quia nec apud uos de libertate dictorum cenodoxie notam, neque apud conscientiam meam de suppressione ueritatis quoddam mendacii crimen incurram.



CAPUT Iu. De uirtute predicti senis, quam in anachoretica exercuit disciplina.

Si quis igitur secretis eremi delectatus, obliuioni tradere potuit humana consortia, ac secundum Ieremiam dicere: [b 2Kb] Et diem hominis non desideraui,  tu scis ; ego quoque id, Domino sua gratia largiente, uel assecutum uel certe assequi annisum fuisse me fateor. Itaque pio Domini nostri munere memini me [c 2Kb] in huiusmodi raptum frequenter excessum, ut obliuiscerer me sarcina corporee fragilitatis indutum, mentemque meam ita omnes exteriores sensus subito respuisse, et a cunctis materialibus rebus omnimodis exsulasse, ut neque oculi neque aures mee proprio fungerentur officio; et ita diuinis meditationibus ac spiritalibus theoriis animus replebatur, [d 2Kb] ut sepe ad uesperam cibum me percepisse  nescirem, ac sequente die de hesterna absolutione ieiunii penitus dubitarem. Ob quam etiam causam [a 1Kb] septem dierum cibus, hoc est, septem paximaciorum paria sequestratim [b 21Kb] in procherio, id est, amanuensi sporta die sabbati reponuntur, ut refectio pretermissa non lateat. Qua consuetudine illius quoque obliuionis error excluditur, ut expletum hebdomade cursum, ac solemnitatem diei ipsius reuolutam, finitus panum indicet numerus, festiuitasque diei sacre [c 1Kb] , et congregationis solemnitas solitarium latere non possit. Quod si etiam hunc ordinem ille quem prediximus mentis excessus forte turbauerit, nichilominus quotidiani operis modus dierum numerum signans, arcet errorem. Et ut ceteras eremi uirtutes silentio pretermittam , causas potius ob quas illam deserere maluerim, quas etiam uos agnoscere uoluistis, breuiter explicabo; omnesque illos quos commemoraui solitudinis fructus, quibus e diuerso sublimioribus meritis dixerim postponendos, breui oratione perstringam.



CAPUT u. De commodis eremi.

Quamdiu igitur raritas eorum qui in eremo tunc temporis morabantur, libertatem nobis largiendo, diffusiore solitudinis uastitate blandita est, quamdiu  maioribus remoti secretis frequentissime ad [d 2Kb] celestes illos rapiebamur excessus, nec tanta uisitantium fratrum irruens multitudo, parande humanitatis necessitate, sensus nostros ingentium curarum distentionibus aggrauabat; solitudinis plane tranquilla secreta, et illam conuersationem angelice beatitudini comparandam, insatiabili desiderio ac toto animi ardore sectatus sum. Sed cum maior, ut dixi, numerus fratrum, habitationem illius solitudinis cepisset expetere, et coangustata uastiori eremi libertate, non modo ignem illum diuine contemplationis frigescere fecisset, sed etiam multimodis mentem carnalium rerum uinculis impediret, elegi huius discipline utcumque implere propositum, quam in illa tam sublimi professione carnalium  necessitatum prouisione torpere; ut si mihi illa libertas ac spiritales denegantur excessus, abiecta tamen crastine diei penitus sollicitudine, Euangelici me precepti consummatio consoletur; et id quod mihi de illa theorica sublimitate subtrahitur, hac obedientie subiectione compensetur. Miserum namque est cuiuslibet artis ac studii disciplinam quempiam profiteri, et ad perfectionem eius minime perueniri.



CAPUT uI. De utilitate cenobii.

Quamobrem [e 13Kb] quantis nunc in hac conuersatione  perfruar commodis, breuiter explicabo: uos, utrum illa solitudinis lucra his beneficiis ualeant compensari,  digesta narratione perpendite, per quam etiam hoc probare possibile est, utrum fastidio an desiderio  illius solitarie puritatis his maluerim cenobii angustiis coarctari. In hac igitur conuersatione diurni operis nulla prouisio est, uenditionis uel cemptionis nulla distentio, non annui panis ineuitabilis cura, non sollicitudo corporalium rerum, qua non tantum propriis, uerumetiam multorum aduenientium usibus necessaria preparantur, postremo nulla arrogantia laudis humane, que immundior his omnibus in conspectu Dei, etiam magnos eremi labores frequenter euacuat. uerum ut in illa anachoretica disciplina illos elationum spiritalium fluctus et exitiabilis cenodoxie pericula preteream, ad hoc generale cunctorum pondus, id est, communem parandi uictus sollicitudinem reuertamur, que eo usque mensuram non dico illius antique districtionis excussit,  que usum olei penitus nesciebat, sed ne hac quidem nostri temporis remissione cepit esse contenta, in qua [a 1Kb] uno olei sextario itidemque lenticule modio aduenientium usibus preparato, totius annue refectionis explebantur officia, ita ut duplicato nunc  ac triplicato modio necessitas uictualis uix queat expediri. Et in tantum apud nonnullos uis noxie huius remissionis increuit, [b 2Kb] ut aceto murieque permixtis non illam unam olei admisceant guttam, quam predecessores nostri, qui eremi instituta maiore abstinentie uirtute sectati sunt, repellende tantum cenodoxie gratia instillare consueuerant, sed [c 1Kb] infringentes Aegyptiacum pro salibus caseum, plus olei quam necesse est, superfundant; et ita duos cibos propria suauitate distantes, qui sigillatim diuersoque tempore monachos reficere iucundissime potuissent, sub unius saporis oblectatione percipiant. In tantum sane [d 31Kb] hec , id est, materialium rerum possessio supercreuit, ut [e 1Kb] sagum quoque, quod absque uerecundia referre non possum, sub obtentu humanitatis  ac susceptionis huius, anachorete in suis habere cellulis ceperint: ut illa pretermittam, quibus attonita anima ac spiritalibus theoriis semper intenta specialius ingrauatur, concursus scilicet fratrum, susceptionis quoque ac deductionis officia, mutuas  uisitationes, diuersarumque confabulationum atque occupationum interminabilem curam; quarum etiam illo tempore quo hec uidentur impedimenta cessare, tamen animum consuetudinarie inquietudinis assiduitate suspensum, exspectatio ipsa distendit. Atque ita fit ut anachoreseos illa libertas huiuscemodi nexibus impedita, ad illam cordis ineffabilem alacritatem prepedito non perueniat ascensu, ac fructum eremitice professionis amittat: qui si mihi in congregatione nunc atque in turbis sito fuerit denegatus; saltem quies anime cordisque tranquillitas ab omnibus occupationibus absoluta non deerit: que nisi illis quoque qui in solitudine commorantur, presto fuerit, labores quidem anachoreseos sustinebunt; fructu uero ipsius fraudabuntur, qui non nisi quieta mentis  stabilitate conquiritur. Postremo etiam si mihi in cenobio constituto ab illa puritate cordis aliquid fuerit imminutum, ero solius Euangelici precepti compensatione contentus, quod certum est omnibus illis eremi fructibus non posse postponi, ut scilicet de crastino nichil cogitem, et usque ad finem subiectus abbati, illum aliquatenus uidear emulari de quo dicitur, Humiliauit semetipsum factus obediens usque ad mortem : merearque illius uerbum humiliter dicere, Quia non ueni facere uoluntatem meam, sed uoluntatem eius qui misit me Patris .



CAPUT uII. Interrogatio de cenobii, uel solitudinis fructu.

 Germanus: Quia te utriusque professionis, non quemadmodum multos, principia tantummodo contigisse, sed ipsa fastigia conscendisse manifestum est; quisnam cenobite, quis eremite sit finis, optamus agnoscere. Nulli namque dubium est neminem de his uel fidelius posse uel plenius disputare, quam illum qui utramque perfectionem longo usu et magistra  experientia consecutus, meritum earum ac finem ueridica potest insinuare doctrina.



CAPUT uIII. Responsio.

Ioannes: Unum eumdemque hominem in utraque professione perfectum esse non posse absolute pronuntiare potuissem, nisi me paucorum admodum retardaret exemplum. Magnum siquidem est in qualibet earum consummatum quempiam reperiri; quanto magis ad plenum utramque perficere, arduum ac pene, ut ita dixerim, homini impossibile esse perspicuum est. Quod tamen si quando prouenerit, non statim ad generalem formulam referri potest. Non enim a parte minima, id est, de consideratione paucorum, sed de his que multorum, immo omnium  subiacent facultati, uniuersalis est regula proponenda. Si qua uero rarissime atque a paucissimis obtinentur, ac possibilitatem communis uirtutis excedunt, uelut supra conditionem humane fragilitatis naturamque concessa, a preceptis sunt generalibus sequestranda, nec tam pro exemplo quam pro miraculo proferenda. Quamobrem id quod inquiritis, secundum mediocritatem sensus mei breuiter intimabo. [a 1Kb] Finis quidem cenobite est omnes suas mortificare et crucifigere uoluntates, ac secundum Euangelice perfectionis salutare mandatum, nichil de crastino cogitare . Quam perfectionem prorsus a nemine nisi a cenobita impleri posse certissimum est. Quem uirum Isaias propheta describens, ita beatificat atque collaudat: [b 2Kb] Si auerteris a  sabbato pedem tuum, facere uoluntatem tuam in die sancto meo, et glorificaueris eum, dum non facis uias tuas, et non inuenitur uoluntas tua, ut loquaris sermonem, tunc delectaberis super Dominum, et sustollam te super altitudinem terre, et cibabo te hereditate Iacob patris tui . Os enim Domini locutum est. [c 2Kb] Eremite uero perfectio est exutam mentem a cunctis  habere terrenis, eamque quantum humana imbecillitas sinit, unire cum Christo. Quem uirum Hieremias propheta describens, Beatus, inquit, uir qui tulit iugum ab adolescentia sua, [a 1Kb] sedebit solitarius et tacebit [b 1Kb] , quia leuauit se super se [c 1Kb] . Psalmista quoque: Similis factus sum pelicano solitudinis. uigilaui et factus sum sicut passer solitarius in tecto . Ad hunc igitur finem quem uniuscuiusque professionis esse prediximus, nisi eorum uterque peruenerit, frustra et ille cenobii et iste anachoreseos expetit disciplinam. Neuter enim uirtutem sue professionis impleuit.



CAPUT IX. De consummata ac uera perfectione.

[d 31Kb] Sed hec , id est, non integra et in omnibus  consummata perfectio, sed pars perfectionis est. Rara est ergo et paucissimis dono Dei concessa perfectio. Is etenim  uere et non ex parte perfectus est, qui et in eremo squalorem solitudinis, et in cenobio infirmitates fratrum equali magnanimitate sustentat. Et ideo in utraque professione per omnia consummatum inuenire difficile est, quia nec anachoreta , id est, contemptum ac priuationem materialium rerum, nec cenobita [e 1Kb] theoricam ad integrum potest assequi puritatem, licet utrumque perfecte abbatem Mosem  atque Papnnutium duosque Macarios nouerim possedisse. Qui ita erant in utraque professione perfecti, ut cum ultra omnes eremi accolas secedentes, insatiabiliter secreto solitudinis pascerentur, quantum in ipsis erat, nequaquam inquirerent humana consortia, tamen ita frequentiam ac fragilitates ad se concurrentium sustinebant, ut cum ad eos uisitationis uel profectus gratia innumera fratrum multitudo conflueret, tam iugem pene susceptionis inquietudinem immobili patientia tolerantes, nichil aliud uel didicisse uel exercuisse omni uite sue tempore crederentur, quam ut communibus tantum aduenientium officiis deseruirent, ita ut apud cunctos esset ambiguum, in qua potissimum professione eorumdem maior esset industria: id est, utrum in  illa eremitica puritate, an in ista conuersatione communi, magnanimitas eorum mirabilius aptaretur.



CAPUT X. De his qui imperfecti eremum petunt.

[f 8Kb] Solent autem nonnulli ita diuturno silentio solitudinis efferari, ut prorsus hominum consortia perhorrescant, et cum uel paululum a secreti sui solitudine, interueniente fratrum uisitatione, discesserint, notabili mentis angore et euidentibus pusillanimitatis indiciis estuare. Quod uel maxime his euenire consueuit, [g 3Kb] qui non perfecte in cenobiis  instituti, nec excoctis prioribus uitiis ad solitariam se uitam immaturo desiderio transtulerunt; qui in utraque parte imperfecti semper ac fragiles, quocumque aura commotionis impulerit, inclinantur. Nam quemadmodum consortio uel interpellatione fratrum impatienter exestuant, ita in solitudine consistentes eius ipsius quod expetunt [a 1Kb] silentii non ferunt uastitatem, quippe qui ne ipsam quidem rationem norunt, cuius causa desiderari uel expeti debeat solitudo, sed hanc esse uirtutis ac professionis istius existimant summam, ut fratrum consortia declinantes, humanos tantummodo refugiant ac detestentur aspectus.



CAPUT XI. Interrogatio de remedio eorum qui cito de cenobiis discedunt.


Germanus: Quo ergo uel nobis uel ceteris qui eiusdem fragilitatis atque miserie [Lips. in marg. mensure] sunt, remedio poterit subueniri, qui cenobialibus disciplinis tenuiter instituti, ante expulsionem omnium uitiorum, habitationem solitudinis cepimus affectare, uel quo pacto imperturbate mentis constantiam et immobilem patientie poterimus apprehendere firmitatem, qui ipsas quodammodo scholas et exercitationis huius palestram, in qua ad plenum erudiri ac perfici principia nostra debuerant, intempestiue intermissa cenobii conuersatione dereliquimus; qualiter ergo nunc solitarie commorantes, perfectionem longanimitatis ac patientie consequemur, uel quemadmodum has sibi inesse uel  deesse uirtutes exploratrix internorum motuum conscientia deprehendet, ne forte quia ab hominum consortio segregati nullis eorumdem irritationibus prouocamur, falsa estimatione decepti, tranquillitatem mentis nos immobilem possidere credamus?



CAPUT XII. Responsio quomodo possit solitarius uitia sua agnoscere.

Ioannes: In ueritate querentibus medicinam, remedia curationum ab illo uerissimo animarum medico, deesse non possunt, his presertim qui [b 1Kb] ualetudines suas, non desperando aut negligendo contempserint, nec uulnerum suorum pericula celauerint, aut medelam penitentie procaci mente respuerint, sed pro languoribus ignorantie uel errore  uel necessitate contractis, humili tandem et cauta ad celestem medicum mente confugerint. Ideoque nosse debemus quod si ad solitudinem uel ad abdita loca nondum curatis uitiis secedamus, effectus eorum tantummodo reprimatur, non exstinguatur affectus. Latitat enim intra nos, immo etiam serpit radix  omnium, que exstirpata non fuerat, peccatorum, quam adhuc in nobis uiuere his deprehendimus indiciis. uerbi gratia: Cum in solitudine constituti, aduentum fratrum uel breuissimam eorum moram cum quadam estuantis animi anxietate suscipimus, inesse adhuc in nobis uiuacissimum impatientie fomitem nouerimus; cum uero cuiusquam fratris speramus aduentum, si eo pro necessitate aliqua paululum forsitan demorante, uel tacita indignatio nimia eius culpauerit tarditatem, et mentem nostram immodice exspectationis sollicitudo turbauerit, ire atque tristitie manifeste in nobis uitia residere conscientie nostre probauit examen. Item si fratre uel codicem ad legendum uel quamlibet aliam ad utendum speciem postulante, aut nos illius petitio contristauerit,  aut illum negatio nostra repulerit, dubium non est nos adhuc auaritie seu philargyrie laqueis compediri. Quod si recordationem femine nobis uel cogitatio subita uel sacre series lectionis attulerit, et in ea quadam nos senserimus titillatione pulsatos, sciamus necdum exstinctum in membris nostris fornicationis ardorem. Si uero de comparatione strictionis nostre et remissionis aliene uel tenuissima mentem nostram tentarit elatio, certum est dira nos superbie peste corruptos. Cum hec ergo in corde nostro deprehenderimus uitiorum indicia, manifeste cognoscamus nobis non affectum, sed effectum deesse peccati. Que utique passiones, si nos quandoque conuersationi miscuerimus humane, protinus de cauernis nostrorum sensuum procedentes, probant se  non tunc primum cum eruperint nasci, sed tunc demum quia diu latuerint publicari. Et ita uniuscuiusque uitii radices inesse defixas sibi certis indiciis etiam solitarius deprehendit, quisquis puritatem suam non hominibus ostentare, sed illius conspectui inuiolatam studuerit exhibere, quem latere omnia cordis arcana non possunt.



CAPUT XIII. Interrogatio, quomodo sanari possit qui non expurgatis uitiis solitudinem ingressus sit.

Germanus; Argumenta quibus infirmitatum indicia colligantur et rationem discernendarum egritudinum, id est, quo pacto uitia que celantur in nobis ualeant deprehendi, lucide satis aperteque percepimus. Omnia siquidem quotidiana experientia ac diuturnis  nostrarum motibus cogitationum, ita ut dicta sunt, intuemur. Superest igitur ut quemadmodum probationes causeque morborum euidentissima nobis oratione patefacte sunt, ita etiam curationum medela monstretur. Nulli namque dubium est, illum posse rectissime de remediis, malarum ualetudinum  disputare, qui earum prius causas atque origines egrotantium conscientia attestante deprehenderit. Itaque licet doctrina beatitudinis tue uulnerum nostrorum arcana nudauerit, quo fit ut sperare aliquid etiam de remediis audeamus, quia tam euidens declaratio morbi spem remedii pollicetur; tamen quia primum, ut ais, in congregationibus initium salutis acquiritur, et sani in solitudine esse non possunt, nisi quos prius cenobiorum medicina sanauerit, perniciosa rursum desperatione concidimus, ne forte qui imperfecti cenobium reliquimus, nequaquam iam perfecti esse in eremo ualeamus



CAPUT XIu. Responsio super eorum medicina.

Ioannes: De morborum suorum curatione sollicitis  remedium salutare deesse non poterit, et idcirco eodem modo quo uniuscuiusque uitii deprehenduntur indicia, etiam remedia sunt querenda. Nam quemadmodum solitariis humane conuersationis uitia diximus non deesse, ita uirtutum studia et instrumenta sanitatum omnibus etiam ab humana conuersatione discretis posse suppetere non negamus. Cum se igitur impatientie siue ire perturbationibus incursari illis que supra ostendimus indiciis unusquisque deprehenderit, contrariis semetipsum semper obiectionibus exerceat, [a 2Kb] et propositis sibi multimodis iniuriarum dispendiorumque generibus uelut ab alio sibimet irrogatis, assuefaciat mentem suam in omnibus que inferre improbitas potest perfecta humilitate succumbere; atque aspera sibi queque  et intolerabilia frequenter opponens, quanta eis occurrere debeat lenitate omni iugiter cordis contritione meditetur. Et ita respiciens ad illas sanctorum omnium siue ipsius Domini passiones, uniuersa non solum conuiciorum, sed etiam penarum genera, inferiora meritis suis esse pronuntians, ad omnem se dolorum tolerantiam preparabit. Cumque aliquando ad cetus fratrum aliqua fuerit inuitatione reuocatus, quod non potest uel raro etiam districtissimis eremi accolis prouenire, si mentem suam etiam pro leuibus quibusque rebus deprehenderit tacita conscientia fuisse commotam, ut quidam occultorum motuum seuerissimus censor, mox sibi illa durissima iniuriarum genera quibus ad perfectam tolerantiam semetipsum quotidianis meditationibus  exercebat exprobret, atque ita se obiurgans et increpans alloquatur: Tune ille es bone uir, qui dum te in illa solitudinis tue exerceres palestra, omnia superaturum mala constantissime presumebas,  qui dudum cum tibi non solum summas conuiciorum acerbitates, uerum etiam intoleranda supplicia ipse proponeres, satis ualidum atque ad omnes procellas immobilem te credebas? Quomodo inuicta illa patientia tua leuissimi uerbi prolusione [Lips. in marg. prolatione] confossa est? Quomodo domum tuam super illam solidissimam petram tanta ut tibi uidebatur mole constructam leuis aura commouit? Ubi est illud quod inani fiducia bellum in pace desiderans proclamabas, Paratus sum et non sum turbatus ? Et cum propheta sepe dixisti: Proba me, Domine, et tenta me, ure renes meos et cor meum ; et Proba me, Domine, et scite cor meum, interroga me, et cognosce semitas meas, et uide si uia iniquitatis in me est ?  Quomodo ingentem certaminis apparatum exigua hostis umbra conterruit [Lips. in marg. contriuit]? Tali ergo semetipsum compunctionis animaduersione condemnans, inultam animi sui commotiunculam esse non sinat, sed arctiore carnem suam ieiunii ac uigiliarum correptione castigans, ac iugibus continentie penis culpam sue mobilitatis excrucians, id quod ad plenum excoquere in cenobii conuersatione debuerat, in solitudine constitutus hoc exercitationis igne consumat. Illud sane ad obtinendam iugem ac stabilem patientiam constanter atque immobiliter est tenendum, non licere nobis quibus lege diuina non solum ultio iniuriarum, sed etiam memoria prohibetur, cuiuslibet detrimenti uel irritationis obtentu ad iracundiam commoueri. Quod  enim anime grauius potest euenire dispendium, quam ut per commotionis subitam cecitatem ueri atque eterni luminis claritate priuata, ab illius qui mitis et humilis est corde contemplatione discedat? Quid, rogo, perniciosius, quidue deformius, quam ut quis honestatis iudicium et regulam ac disciplinam recte discretionis amittat, et ea sanus ac sobrius perpetret que nec temulentus quidem quis ac sensu indigens ueniabiliter admisisset? Hec ergo et cetera his similia detrimenta quisquis perpenderit, non solum uniuersa damnorum genera, sed etiam iniuriarum atque penarum quecumque possunt a crudelissimis irrogari, facili sustentatione despiciet, nichil dispendiosius iracundia nec pretiosius animi tranquillitate ac perpetua cordis sui iudicans puritate,  ob quam non solum carnalium, sed etiam illarum que spiritales uidentur, rerum spernenda sunt commoda, si alias acquiri uel perfici, nisi cum huius tranquillitatis perturbatione non possunt.



CAPUT Xu. Interrogatio, an ita castitas sicut et cetere passiones debeat explorari.


Germanus: Sicut ceterorum uulnerum, id est, ire, tristitie uel impatientie, per obiectionem contrariarum rerum medela monstrata est, ita etiam contra spiritum fornicationis quod curationis genus nos oporteat adhibere uolumus edoceri, id est, utrum etiam concupiscentie ignis propositis, sicut illic, maioribus irritationis augmentis possit exstingui, quod satis castitati credimus esse contrarium, si non solum exaggerentur in nobis libidinis incentiua, sed uel pretereunte mentis oculo perstringantur.



CAPUT XuI. Responsio, quibus documentis possit agnosci.

 Ioannes: Questionem que etiam tacentibus uobis narrationem nostram fuerat secutura, sagax interrogatio uestra preuenit, et idcirco efficaciter eam sensibus uestris concipiendam esse non ambigo, quandoquidem institutionem nostram acumen uestri precessit ingenii. Sine labore enim cuiuslibet  questionis dilucidatur obscuritas, cum absolutionem eius anticipans inquisitio quo ducenda est antecedit. Itaque remediis quidem illorum que supra diximus uitiorum, non solum nichil officiunt, uerum etiam multum conferunt humana consortia. Nam frequentia impatientie sue crebrius patefacta, quanto magis assiduum superatis dolorem compunctionis intulerint, tanto uelociorem laborantibus conferunt sanitatem. Ob quod etiam in solitudine consistentes, cum irritationum fomes atque materia ab hominibus non possit exsurgere, tamen earumdem incitamenta debemus etiam de industria retractare, ut aduersus ea [Lips. in marg. eam] iugi cogitationum colluctatione pugnantibus nobis medela promptior conferatur. [a 5Kb] Contra fornicationis uero spiritum diuersa  ratio, et dispar est causa. Nam quemadmodum corpori usus libidinis carnisque uicinitas, ita etiam menti memoria eius est penitus subtrahenda. Satis enim perniciosum est adhuc infirmis egrisque pectoribus uel tenuissimam recordationem huius passionis admittere, ita ut nonnumquam eis etiam [b 4Kb] sub  recordatione sanctarum feminarum, uel sub sacre lectionis historia noxie titillationis stimulus excitetur. Cuius causa seniores nostri [a 19Kb] huiuscemodi lectiones sub presentia iuniorum solent consultissime preterire. Sane perfectissimis quibusque et summo iam affectu castimonie consummatis probationes quibus examinare se ualeant deesse non possunt, quibus perfectissima cordis integritas incorrupto conscientie iudicio comprobetur. Erit ergo consummatissimo uiro similis his que supra dicta sunt etiam super hac passione probatio sui, scilicet ut qui se radices morbi huius penitus iam exstirpasse cognouerit,  explorande, si uolet, gratia castitatis, interdum etiam aliquam exploratricem sui imaginem possit admittere. Ceterum ab his qui adhuc minus firmi atque perfecti sunt, [b 2Kb] hanc examinationem nullatenus conuenit usurpari, ut coniunctionem femineam et palpationem quodammodo teneram atque mollem corde pertractent, erit enim eis magis noxia quam salubris. Quod enim experimentum huiuscemodi hominibus potest in hac ratione suppetere, ubi et in experimento ipsum est quod uitatur, et in ipsa exploratione discrimen? Cum ergo perfectissima quis uirtute fundatus ad illecebram blandientium cogitationum  nullum mentis assensum, nullam carnis commotionem in se deprehenderit excitari, certissima puritatis sue capiet documenta, ita ut ad hanc se firmitatem puritatis exercens, castitatis atque incorruptionis bonum non solum mente possideat, sed  etiam si corporalem femine attactum causa cuiuscumque, ut solet, necessitatis attulerit, penitus sensum passionis ignoret. Hoc abbas Ioannes; [a 11Kb] cum hore none refectionem imminere sensisset, collationem fine conclusit.



COLLATIO uIGESIMA, Que est abbatis Pinufii. DE PeNITENTIAE FINE ET SATISFACTIONE.



CAPUT PRIMUM. De abbatis Pinufii humilitate et latendi studio.


Preclari ac singularis uiri [a 1Kb] abbatis Pinufii de fine penitentie precepta dicturus, magnam materie partem mihi uideor amputare, si humilitatis eius laudem, quam in quarto Institutionum libro , qui est [b 1Kb] super instituendis Renuntiantibus titulatus, breui sermone perstrinxi, lectoris fastidio consulens, hic silentio pretermittam; cum presertim multi illius opusculi notitiam non habentes in hanc possint incurrere lectionem, et omnis dictorum uacillet auctoritas si dicentis meritum subtrahatur. Hic siquidem cum haud longe a Panephysi Aegypti, ut illic dictum est, ciuitate, abbas et presbyter ingenti cenobio presideret, tantumque eum in omni illa prouincia  uirtutum suarum atque signorum gloria sublimasset, ut sibi iam uideretur retributione laudis humane laborum suorum recepisse mercedem, timens ne sibi specialiter inuisa popularis fauoris inanitas, fructum premii euacuaret eterni, occulte monasterium suum fugiens, ad intima [c 1Kb] Tabennensium monachorum secreta contendit, ubi non eremi solitudinem, non singularis uite securitatem, quam etiam imperfecti quique, laborem obedientie in cenobiis non ferentes, superba non numquam presumptione sectantur, sed celeberrimo preelegit cenobio subiugari. Ubi tamen ne ullo habitus sui proderetur indicio, indutus ueste seculari, multis, ut illic moris est, diebus lacrymans pro foribus excubauit, atque ad omnium genua prouolutus, post eorum diuturna  fastidia, qui ad explorandum eius desiderium in ultima  eum iam etate uelut panis egestate compulsum, non sincere illius propositi sanctitatem expetisse dicebant, tandem ut susciperetur, obtinuit, ubi adolescenti cuidam fratri qui hortum susceperat excolendum, in adminiculum deputatus, cum non solum omnia que idem prepositus imperasset, uel que iniuncti operis cura poscebat, cum admiratione tam sancte humilitatis impleret, uerum etiam quedam necessaria opera, que propter horrorem sui a ceteris uitabantur, ita furtiuo per noctem labore perficeret, ut diluculo omnis illa congregatio tam utilium operum admirans ignoraret auctorem. Cumque ita triennium ferme illic, gaudens desideratis tam iniuriose subiectionis laboribus, exegisset, accidit ut quidam frater eidem cognitus ex illis, unde ille  discesserat, Aegypti partibus, adueniret. Qui cum indumentorum eius atque officii uilitate, promptissime cognitionis facilitatem diu hesitans cohiberet, post explorationem manifestissimam ad eius genua prouolutus, primum stuporem fratribus cunctis, dehinc prodito etiam nomine, quod apud illos quoque precipue sanctitatis fama uulgauerat, etiam dolorem compunctionis incussit, quod scilicet tanti meriti ac sacerdotii uirum tam iniuriosis operibus deputassent. Sed postquam flens ubertim, et diabolice inuidie quasi grauem proditionis sue imputans casum [causam], ad monasterium suum honorifica fratrum custodia ambiente perductus est, exiguo illic tempore demoratus, rursus offensus est ipsis honoris sui ac primatus obsequiis; ac furtim ascendens nauem, ad  Palestinam Syrie prouinciam transmeauit, ubi uelut  incipiens atque nouitius in illo in quo nos degebamus, monasterii receptus habitaculo, in nostra cellula ab abbate preceptus est commanere. Sed ne illic quidem diu uirtutis eius merita latere potuerunt. Nam simili proditione detectus, atque ad monasterium suum cum ingenti honorificentia ac laude reuocatus, tandem quod erat esse compulsus est.



CAPUT II. De aduentu nostro ad abbatem Pinufium.

Cum igitur post non longum tempus nos quoque Aegyptum petere sancte institutionis desiderium compulisset, summo eum affectu ac desiderio perquirentes, tanta eius sumus gratia atque humilitate suscepti, ut nos tamquam [a 4Kb] pristinos syncellitas,  etiam cellule sue, quam in extrema horti parte construxerat, honoraret hospitio. Ubi cum satis ardua atque precelsa cuidam fratri monasterii Regulam subeunti coram omnibus in synaxi fratribus precepta tradidisset (que in quarto, ut prediximus, Institutionum libro , tam incomprehensibilia nobis tamque mirifica uere abrenuntiationis culmina uidebantur, ut nullo modo illuc humilitatem nostram crederemus posse conscendere. Igitur desperatione deiecti, et ipso etiam uultu intimam cogitationum amaritudinem non celantes, ad beatum senem, satis anxia mente recurrimus; cui protinus causam tante mestitudinis inquirenti, abbas Germanus, grauiter ingemiscens, ita respondit.



CAPUT III. Interrogatio de penitentie fine et satisfactionis indicio.


Quanto magnificentior atque sublimior incognite nobis sermo doctrine tue iter arduum precelsissime renuntiationis aperuit, et quasi remota oculorum nostrorum caligine conditum celo culmen eius ostendit, tanto maiore desperationis mole deprimimur. Immensitatem siquidem eius cum exiguitate uirium nostrarum metientes, et nimiam abiectionem ignauie nostre cum infinita uirtutis ostense celsitudine conferentes, prauitatem nostram non solum ad illam non posse proficere, uerum etiam ab eo quod est deficere posse sentimus. Nam ponderibus nimie desperationis oppressi, quodammodo de infimis ad inferiora prolabimur. Unum proinde ac singulare presidium  medele nostris potest conferri uulneribus, ut de fine penitentie et maxime de satisfactionis indicio aliqua discamus, ut certi de remissione precedentium delictorum, possimus etiam ad conscendenda fastigia predicte perfectionis animari.



CAPUT Iu. Responsio abbatis Pinufii.

Pinufius: Delector admodum quidem copiosis humilitatis uestre fructibus, quos etiam cellule illius quondam habitatione susceptus non incuriosa estimatione perspexi, ualdeque congaudeo, quia id quod a nobis omnium Christianorum infimis sola forsitan uerborum libertate precipitur, tanta admiratione suscepistis, ut ea  haud segnius quam a nobis dicta sunt impleatis. [b 1Kb] Cumque   labore operis uestri pene dictorum nostrorum exequetur industria, ita meritum uestre uirtutis occultatis, tamquam si nulla ad uos eorum que quotidie exercetis aura peruenerit. Sed quia idipsum summa laude dignissimum est, quod uelut adhuc rudes incognita uobis esse ista sanctorum instituta testamini, id quod a nobis sedulo postulatis breuiter ut possumus complectamur. Necesse est enim ut ultra possibilitatem nostram atque uirtutem antique familiaritatis uestre pareamus imperio. Itaque de penitentie exhortatione uel merito multi non solum dictis, uerum etiam scriptis plurima uulgauerunt, monstrantes quanta eius utilitas, quantaque sit gratia, ita ut Deo preteritis facinoribus offenso, tamque iustissimam penam pro tantis criminibus inferenti,  si dici fas est, quodammodo obsistat, et quasi inuiti  dexteram suspendat ultoris. uerum hec omnia uobis, uel pro sapientia supernaturali, uel pro indefesso sacrarum studio litterarum, ita cognita esse non ambigo, ut de his prima plantatio uestre conuersationis inoleuerit. Denique non de penitentie qualitate, sed de eius fine ac satisfactionis indicio solliciti, id quod ab aliis pretermissum est, sagacissima interrogatione disquiritis. Quapropter  omni breuitate atque compendio propositionis uestre desiderio satisfacere nitimur.



CAPUT u. De modo penitentie, et indulgentie percepte argumento.

[a 12Kb] Penitentie plena et perfecta definitio est, ut peccata pro quibus penitudinem gerimus, uel quibus nostra conscientia remordetur, nequaquam ulterius admittamus. [b 2Kb] Indicium uero satisfactionis et indulgentie est affectus quoque eorum de nostris cordibus expulisse. Nouerit enim unusquisque nec dum se peccatis pristinis absolutum, quamdiu sibi satisfactioni et gemitibus incubanti uel illorum que egit uel similium criminum ante oculos imago preluserit,  eorumque non dicam oblectatio, sed uel recordatio infestauerit mentis arcana. Itaque tunc se is qui pro satisfactione peruigilat a criminibus absolutum, ac de preteritis admissis ueniam percepisse cognoscat, cum nequaquam cor suum eorumdem uitiorum illecebris senserit uel imaginatione perstringi. Quamobrem uerissimus quidam examinator penitentie et indulgentie [Lips. in marg. index] in conscientia residet nostra, qui absolutionem reatus nostri ante  cognitionis et iudicii diem adhuc nobis in hac carne commorantibus detegit et finem satisfactionis ac remissionis gratiam pandit. Et ut hec eadem que dicta sunt, significantius exprimantur, [a 3Kb] tum demum preterita nobis uitiorum contagia remissa esse credenda sunt, cum fuerint de corde nostro presentium uoluptatum desideria pariter passionesque depulse.



CAPUT uI. Interrogatio, an reminiscenda sint pro cordis compunctione peccata?

Germanus: [b 1Kb] Et unde nobis gigni poterit humiliationis illa sancta salutarisque compunctio, que ex persona penitentis ita describitur: Peccatum meum cognitum tibi feci, et iniustitiam meam non  operui; dixi, Pronuntiabo aduersum me iniustitiam meam Domino ; ut illud quoque quod sequitur efficaciter dicere mereamur: Et tu remisisti impietatem cordis mei ? uel quemadmodum in oratione prostrati nosmetipsos ad confessionis lacrymas ualebimus excitare, per quas delictorum ueniam consequi mereamur, secundum illud: Lauabo per singulas noctes lectum meum, lacrymis meis stratum  meum rigabo ; si peccatorum nostrorum memoriam de nostris cordibus extrudamus, quam iubemur econtrario tenaciter custodire, dicente Domino: Et iniquitatum tuarum non recordabor; tu uero memento ? Ob quam rem non solum operans, uerum etiam orans ad peccatorum meorum recordationem mentem meam etiam de industria reuocare contendo, ut ad humilitatem ueram et contritionem cordis efficacius inclinatus, audeam dicere cum Propheta: uide humilitatem meam et laborem meum, et dimitte omnia peccata mea .



CAPUT uII. Responsio quousque anteriorum actuum recordatio sit habenda.

 Pinufius: Interrogatio uestra, ut iam supra dictum est, non de penitentie qualitate, sed de eius fine proposita est, et de satisfactionis indicio, ad quam congrue  consequenterque responsum est. Ceterum hoc [c 3Kb] quod de peccatorum recordatione dixistis utile satis ac necessarium est, sed adhuc agentibus penitentiam, ut cum iugi pectoris sui contusione proclament, Quoniam iniquitatem  meam ego agnosco, et peccatum meum contra me est semper ; illud etiam, Et cogitabo pro peccato meo . Dum ergo agimus penitentiam, et adhuc uitiosorum actuum recordatione mordemur, necessarium est ut ignem conscientie nostre obortus ex confessione culpe lacrymarum imber exstinguat; cum uero cuiquam in hac humilitate cordis et spiritus contritione defixo, atque in labore et gemitu perduranti, horum recordatio fuerit  consopita, et conscientie spina de medullis anime gratia Dei miserentis euulsa, [a 8Kb] certum est eum ad satisfactionis finem atque indulgentie merita peruenisse, et ab uniuersorum criminum labe purgatum. Ad quam tamen obliuionem non alias peruenitur, nisi per oblitterationem uitiorum atque affectuum pristinorum et perfectam cordis atque integram puritatem; quam sine dubio nullus eorum qui per ignauiam siue contemptum uitia sua purgare  neglexerit assequitur, nisi qui gemitus atque suspiria mesta iugitate continuans omnem sordium pristinarum excoxerit labem, et uirtute animi atque opere proclamauerit ad Deum: Delictum meum cognitum tibi feci, et iniustitiam meam non operui . Et Fuerunt mihi lacryme mee panes die ac nocte ; ut consequenter mereatur audire: Quiescat uox tua a ploratu, et oculi tui a lacrymis, quia est merces operi tuo, ait Dominus . Illud quoque similiter ad eum uoce Domini dirigatur, Deleui ut nubem iniquitates tuas, et quasi nebulam peccata tua . Et iterum: Ego sum qui deleo iniquitates tuas propter me, et peccatorum tuorum iam non recordabor . Et ita funiculis peccatorum suorum, quibus unusquisque constringitur  , absolutus Domino cum omni gratiarum actione cantabit: Dirupisti uincula mea, tibi sacrificabo hostiam laudis .



CAPUT uIII. Multis modis ad peccatorum expiationem perueniri posse.

Post illam namque [a 1Kb] generalem baptismi gratiam, et illud [b 3Kb] pretiosissimum martyrii donum, quod sanguinis ablutione conquiritur, [c 2Kb] multi sunt penitentie fructus, per quos ad expiationem criminum peruenitur. Non enim tantum simplici illo penitentie nomine salus eterna repromittitur, de quo beatus  apostolus Petrus : Penitemini, inquit, et conuertimini, ut deleantur peccata uestra. Et Ioannes Baptista, uel ipse Dominus : Penitentiam agite, appropinquabit enim regnum celorum. Sed etiam per caritatis affectum peccatorum moles obruitur: Charitas enim operit multitudinem peccatorum . Similiter etiam per eleemosynarum fructum uulneribus nostris medela prestatur; quia sicut aqua exstinguit ignem, ita eleemosyna exstinguit peccatum . Ita etiam per lacrymarum profusionem conquiritur ablutio peccatorum: Lauabo enim per singulas noctes lectum meum, lacrymis meis stratum meum rigabo; denique subiungit, ostendens eas non inaniter fuisse profusas: Discedite, inquiens, a me omnes, qui operamini iniquitatem,  quoniam exaudiuit Dominus uocem fletus mei . Nec non per criminum confessionem eorum abolitio conceditur: Dixi enim, ait, Pronuntiabo aduersum me iniustitiam meam Domino, et tu remisisti impietatem peccati mei . Et iterum: Narra tu iniquitates tuas primus, ut iustificeris . Per afflictionem quoque cordis et corporis, admissorum scelerum remissio similiter obtinetur. Nam uide, inquit, humilitatem meam et laborem meum, et dimitte omnia peccata mea . Precipueque per emendationem morum: Auferte, inquit, malum cogitationum uestrarum ab oculis meis, quiescite  agere peruerse, discite benefacere, querite iudicium, subuenite oppresso, iudicate pupillo, defendite uiduam, et uenite et arguite me, dicit Dominus. Et si fuerint peccata uestra ut coccinum, uelut nix dealbabuntur; et si fuerint rubra quasi uermiculus, uelut lana alba erunt . Interdum etiam intercessione sanctorum impetratur uenia delictorum. Qui enim scit fratrem suum peccare peccatum non ad mortem, petat et dabit ei uitam Deus peccanti non ad mortem . Et iterum: Infirmatur quis ex uobis, inducat presbyteros Ecclesie, et orent super eum, ungentes eum oleo in nomine Domini, et oratio fidei saluabit infirmum; et alleuabit eum Dominus; et si in peccatis sit, dimittentur ei . Nonnumquam etiam misericordie ac fidei merito labes excoquitur uitiorum,  secundum illud: Per misericordiam et fidem purgantur peccata . Per conuersionem plerumque et salutem eorum qui nostris monitis ac predicatione saluantur. Quoniam qui conuerti fecerit peccatorem ab errore uie sue, saluat animam eius a morte, et operit multitudinem peccatorum . Per indulgentiam nichilominus et remissionem nostram, ad indulgentiam nostrorum facinorum peruenitur: Si enim dimiscritis hominibus peccata eorum, dimittet et uobis Pater uester celestis delicta uestra . [a 7Kb] uidetis ergo quantos misericordie aditus patefecerit clementia Saluatoris, ut nemo salutem cupiens, desperatione frangatur, cum uideat se tantis ad uitam remediis inuitari. Si enim pro infirmitate carnis afflictione ieiuniorum abolere te  peccata non posse causaris, nec potes dicere: Genua mea infirmata sunt a ieiunio, et caro mea immutata est propter oleum ; quia cinerem tamquam panem manducabam, et poculum meum cum fletu miscebam : eleemosynarum ea redime largitate. Indigenti si non habes quod impartias (licet nullum ab hoc opere necessitas inopie ac paupertatis excludat, quandoquidem et illius uidue duo tantum era ingentibus diuitum muneribus preferuntur , et pro calice aque frigide mercedem se redditurum Dominus , certe absque illis morum poteris emendatione purgari. Quod si perfectionem uirtutum exstinctione uitiorum omnium non potes adipisci, sollicitudinem piam erga utilitatem aliene salutis impende. Si autem te  idoneum huic ministerio non esse conquereris, operire peccata poteris caritatis affectu. In hoc quoque si te fragilem fecerit quelibet mentis ignauia, oratione saltem atque intercessione sanctorum remedia uulneribus tuis humilitatis affectu submissus [subnixus] implora. Postremo quis est qui non possit suppliciter dicere: Peccatum meum cognitum tibi feci, et iniustitiam meam non operui ? ut per hanc confessionem etiam illud confidenter subiungere mereatur, Et tu remisisti impietatem cordis mei . Quod [a 3Kb] si uerecundia retrahente reuelare coram hominibus erubescis, illi quem latere non possunt confiteri ea iugi supplicatione non desinas, ac dicere, Iniquitatem meam ego cognosco, et peccatum meum contra me est semper; tibi soli peccaui,  et malum coram te feci ; qui et absque  illius uerecundie publicatione curare, et sine improperio peccata donare consueuit. Post istud quoque tam promptum certumque subsidium, aliud quoque adhuc facilius largita est nobis diuina dignatio, ipsamque remedii opem nostro commisit arbitrio, ut indulgentiam nostrorum scelerum pro nostro presumamus affectu, dicentes ei: Dimittite nobis debita nostra, sicut et nos dimittimus debitoribus nostris . Quisquis igitur ad indulgentiam suorum criminum desiderat peruenire, istis semetipsum aptare studeat instrumentis, nec obdurati cordis peruicacia a remedio salutari fontem tante pietatis auertat; quia etiamsi hec omnia fecerimus, non erunt idonea ad expiationem scelerum nostrorum, nisi ea bonitas Domini clementiaque deleuerit,  [b 1Kb] qui cum religiosi conatus obsequia supplici mente a nobis oblata perspexerit, exiguos paruosque conatus immensa liberalitate prosequitur, dicens: Ego sum, ego sum qui deleo iniquitates tuas propter me, et peccatorum tuorum iam non recordabor . Ad hunc ergo quem prediximus statum quisquis conscenderit, satisfactionis gratiam quotidianis ieiuniis et mortificatione cordis et corporis assequetur: quia, sicut scriptum est, sine sanguinis effusione non fit remissio . Nec immerito. Caro enim et sanguis regnum Dei possidere non possunt . Et ideo quisquis ab huius sanguinis effusione gladium spiritus, quod est uerbum Dei, uoluerit inhibere, absque dubio illa Ieremie prophete  maledictione plectetur. Nam [c 3Kb] maledictus, inquit,  qui prohibet suum gladium a sanguine . Hic namque est gladius qui illum noxium, sanguinem, quo animatur materia peccatorum, salubriter fundens, quidquid repererit in membris nostris carnale terrenumue concretum, resecat et abscindit, ac mortificatos uitiis uiuere Deo et spiritalibus facit uigere uirtutibus; et ita iam non recordatione ueteris admissi, sed spe futurorum gaudiorum flere incipiet; nec tam de preteritis malis quam de uenturis cogitans bonis, non ex peccatorum merore lacrymas, sed ex eterne illius letitie alacritate profundet, atque obliuiscens ea que posteriora sunt, id est, carnalia uitia, ad ea que in ante sunt extendetur, hoc est, spiritalia dona atque uirtutes.



CAPUT IX. Quod utilis sit perfectis obliuio peccati, et quod flagitiorum recordatio sit uitanda.

Ceterum quod paulo ante dixisti, te etiam de industria preteritorum peccatorum memoriam retractare, [a 5Kb] hoc fieri penitus non oportet, quinimmo etiamsi uiolenter irrepserit, protinus extrudatur. Multum namque retrahit mentem a contemplatione  puritatis, eius precipue qui in solitudine commoratur, implicans eam sordibus mundi huius, et prefocans fetore uitiorum. Dum enim recolis ea que secundum principem seculi siue per ignorantiam siue per lasciuiam commisisti, ut concedam tibi quod in hac cogitatione posito oblectatio nulla subrepat, certe antique putredinis uel sola contagio necesse est ut tetro mentem fetore corrumpat, et spiritalem uirtutum fragrantiam, id est, suauitatem boni odoris excludat. Cum ergo preteritorum memoria uitiorum pulsauerit sensum, ita ab ea resiliendum est, sicut refugit uir honestus et grauis, si impudice ac procacis femine in publico aut colloquiis aut amplexibus appetatur. Qui utique nisi se a contactu eius festinus abstraxerit, et uel breuissimam moram inhoneste  confabulationis admiserit, etiamsi consensum impudende respuat uoluptatis, infamie tamen ac reprehensionis notam cunctorum pretereuntium iudicio non euadet. Ita igitur etiam nos oportet cum fuerimus in huiusmodi cogitationes pestifera recordatione deducti, raptim ab earum contemplatione discedere, et implere illud quod a Salomone precipitur: Sed  [a 1Kb] exili [Lips. in marg. exi], inquit, noli demorari in loco eius, neque intendas oculo tuo in eam ; ne uidentes nos angeli immundis ac turpibus cogitationibus inuolutos, non possint de nobis pretereuntes dicere: Benedictio Domini super uos, benediximus uobis in nomine Domini . Impossibile namque est mentem bonis cogitationibus immorari, cum [b 1Kb] principale cordis ad turpes atque terrenos intuitus fuerit deuolutum. uera est enim illa Salomonis sententia: [c 2Kb] Oculi tui cum uiderint alienam, os tuum tunc loquetur praua, et iacebis tamquam in corde maris, et sicut gubernator in magna tempestate; dices autem: Ferierunt me, sed non dolui; et deluserunt me, ego autem nesciui . Derelictis autem non solum turpibus, sed etiam terrenis cogitationibus  uniuersis, erigenda est semper ad celestia nostre mentis intentio, secundum Saluatoris nostri sententiam. Ubi enim ego sum, inquit, illic et minister meus erit . Solet enim frequenter accidere ut dum uel suos uel aliorum lapsus imperitorum quispiam miserantis retractat affectu, ipse etiam subtilissimi teli uoluptario perstringatur assensu; et initium sub specie pietatis exortum, obsceno ac noxio fine concludit. [d 1Kb] Sunt enim uie que uidentur hominibus recte, nouissima autem earum uenient in profundum inferni . Quapropter studendum est nobis ut uirtutum potius appetitu et desiderio regni celorum, quam noxiis uitiorum recordationibus, nosmetipsos  ad compunctionem laudabilem prouocemus, quia necesse est tamdiu quempiam pestilentissimis cloace fetoribus prefocari, quamdiu supra eam stare uel cenum eius uoluerit commouere



CAPUT X. De satisfactionis indicio, et obliuione preteritorum criminum.


[e 1Kb] Nouerimus autem nos, ut sepe diximus, tunc demum pro preteritis satisfecisse peccatis, cum ipsi motus atque affectus per quos penitenda commisimus fuerint de nostris cordibus amputati. Quod tamen nullus obtinere posse se credat, qui non prius ipsas causas atque materias pro quibus in illa collapsus est crimina omni spiritus feruore succiderit; ut, uerbi gratia, si in fornicationem uel adulterium perniciosa feminarum familiaritate collapsus est, summa festinatione etiam ipsum earum deuitet aspectum; aut certe, si per abundantiam uini epularumque est nimietate succensus, illicitam ciborum crapulam summa districtione castiget. Et rursum, si in periurium,  aut furtum, aut homicidium, aut blasphemiam, pecuniarum desiderio atque amore corruptus incurrit, materiam auaritie illectricem sue deceptionis abscindat. Si in iracundie uitium superbie passione propellitur, arrogantie ipsius fomitem summa humilitatis uirtute conuellat. Et ita ut unumquodque peccatum possit exstingui, causa atque occasio per quam uel ob quam admissum est debet primitus amputari. Isto etenim curationum remedio, ad obliuionem quoque admissorum criminum sine dubio peruenitur.



CAPUT XI. uenialium peccatorum non debet nos capere obliuio, sed mortalium dumtaxat.

uerum ista predicte obliuionis definitio [f 1Kb] super  capitalibus tantum sit criminibus constituta, que Mosaica quoque damnantur, quorum sicut per conuersationem bonam abiiciuntur uel consumuntur affectus, ita etiam accipit penitentia finem. Ceterum [g 2Kb] ab istis minutis in quibus septies iustus cadit,  ut scriptum est , et resurgit, numquam deerit penitudo. Aut enim per ignorantiam, aut per obliuionem, aut per cogitationem, aut per sermonem, aut per obreptionem, aut per necessitatem, aut per fragilitatem carnis, singulis diebus uel inuiti, uel uolentes frequenter incurrimus, pro quibus et Dauid orans Dominum, purificationem atque indulgentiam deprecatur, dicens: Delicta quis intelligit? ab occultis meis munda me, et ab alienis parce seruo tuo . Et Apostolus: Non enim quod uolo facio bonum, sed quod odi malum, hoc ago . De quibus idem etiam eiulans exclamauit: Infelix ego homo, quis me liberabit de corpore mortis huius . Tanta enim in his facilitate tamquam naturali lege prolabimur, ut quantalibet circumspectione atque custodia caueantur,  [a 2Kb] non possit ad plenum ista uitari; de istis siquidem unus discipulorum, quem diligebat iehsu,  abrupta definitione pronuntiat, dicens: Si dixerimus quia peccatum non habemus, ipsi nos seducimus, et uerbum eius non est in nobis . Proinde perfectionis culmen pertingere cupienti non satis proderit ad finem penitentie peruenisse, id est ab illicitis temperare, nisi etiam in illis uirtutibus indefesso cursu semetipsum semper extenderit quibus ad satisfactionis indicia peruenitur. Nec enim a fetidissimis criminum sordibus, que abhorret Dominus, quemquam abstinuisse sufficiet, nisi etiam illam bonam uirtutum fragrantiam qua Dominus delectatur, puritate cordis et Apostolice caritatis perfectione, possederit. Hucusque abbas Pinufius de satisfactionis indicio ac penitentie fine disseruit. Qui licet ut in eius cenobio residere mallemus sollicito deprecaretur  affectu, tamen fama Scythiotice solitudinis inuitatos, cum retinere non posset, emisit.



COLLATIO uIGESIMA PRIMA, Que est prima abbatis Theone. DE REMISSIONE QUINQUAGESIMAE.



CAPUT PRIMUM.


Priusquam uerba collationis huius habita cum summo uiro [a 1Kb] abbate Theona incipiamus euoluere, necessarium reor ut initium conuersionis eius breui sermone perstringam, quia ex hoc uel meritum uiri uel gratia euidentius poterit patere lectori. Hic igitur, adolescens admodum, parentum studio imperioque  connexus est uinculo coniugali. Nam dum pudicitie eius religiosa sedulitate prospiciunt, et ancipitem lapsum lubrice uerentur etatis, preueniendos adolescentie motus licito nuptiarum remedio crediderunt. Cum ergo hic unius [b 12Kb] lustri tempus cum coniuge peregisset, uenit ad [c 1Kb] abbatem Ioannem, qui tunc temporis merito sanctitatis electus [d 2Kb] diaconie  presidebat. Non enim ad hunc gradum quilibet propria uoluntate aut ambitione prouehitur, sed is quem cunctorum seniorum cetus etatis prerogatiua et fidei atque uirtutum testimonio excellentiorem omnibus sublimioremque censuerit. Ad hunc, inquam, beatum Ioannem cum pie deuotionis studio predictus tunc iuuenis aduenisset, deferens religiosa munera inter ceteros possessores, qui certatim decimas uel primitias frugum suarum memorato seni de suis substantiis offerebant, uideretque eos senex cum multis ad se muneribus confluxisse, et deuotioni eorum uicissitudinem cuperet repensare, cepit eis secundum Apostolum  spiritalia seminare, quorum metebat dona carnalia; denique ita sermonem adhortationis instituit.



CAPUT II. Exhortatio abbatis Ioannis ad Theonam et ceteros qui cum eo uenerunt.


Delector quidem, o filii karissimi, pia uestrorum munerum largitate, et deuotionem huius oblationis, cuius dispensatio mihi credita est, gratanter amplector, quia fideliter primitias uestras ac decimas indigentium usibus profuturas uelut sacrificium  Domino bone suauitatis offertis. Harum scilicet oblatione plenitudinem quoque fructuum uniuerseque substantie uestre, ex qua hec Domino delibastis, ubertim benedicendam credentes, uosque secundum mandati illius fidem multiplici ubertate bonorum omnium etiam in hoc seculo cumulandos: [a 2Kb] Honora Deum de tuis iustis laboribus, et deliba ei de fructibus iustitie tue, ut impleantur horrea tua abundantia tritici, uino autem torcularia tua redundent . Quam deuotionem fideliter exsequentes [Lips. in marg. assumentes], scitote uos legis antique iustitiam consummasse, sub qua tunc positi et transgredientes eam reatum ineuitabiliter incurrebant, et implentes ad perfectionis apicem peruenire non poterant.



CAPUT III. De decimarum et primitiarum oblatione.


Decime [b 30Kb] siquidem precepto Domini usibus Leuitarum, [c 1Kb] oblationes uero ac primitie erant sacerdotibus consecrate ; sed primitiarum hic erat modus, ut quinquagesima pars uel frugum uel animalium, templi uel sacerdotum ministerio preberetur . Quem modum tepidiores  quique infideliter minuentes, religiosiores uero etiam cumulantes, illi ex sexagesima, hi autem ex quadragesima fructuum suorum parte pendebant. [a 3Kb] Iusti enim, quibus lex non est posita, sic probantur non esse sub lege, ut iustitias legis non solum implere, uerum etiam superare contendant, sitque deuotio eorum legali maior imperio, que obseruantiam cumulans preceptorum uoluntaria [Lips. in marg. uoluntarie] addat ad debita.



CAPUT Iu. Quod Abraham, Dauid et ceteri sancti mandata legis fuerint supergressi.

Ita namque et Abraham future legis precepta legimus supergressum, cum superatis quatuor regibus, de spoliis Sodomorum, que sibi uelut uictori  non immerito debebantur, et quidem rege ipso cuius spolia retulerat suppliciter offerente, nichil penitus acquiescit attingere, sub diuini nominis testificatione proclamans: Extendo manum meam ad Deum excelsum, qui fecit celum et terram, si a filo subtegminis usque ad corrigiam calige accipiam ex omnibus que tua sunt . Sic Dauid precepta legis cognoscimus supergressum, qui [b 1Kb] precipiente Mose ut inimicis talio redderetur, non solum hoc non fecit, uerum etiam dilectione complexus est persequentes,  et pro his Domino pie supplicans, etiam lugubriter fleuit, et ultus est interfectos. Ita Eliam quoque et Ieremiam probamus non fuisse sub lege, qui cum licito uti coniugio absque reprehensione potuissent, [c 1Kb] perseuerare tamen uirgines maluerunt. Sic Eliseum ac reliquos eiusdem propositi uiros Mosaica legimus superasse mandata, de quibus Apostolus ita dicit: Circumierunt in melotis, in pellibus caprinis, angutiati, afflicti, egentes, quibus dignus non erat mundus, in solitudinibus errantes, et in montibus, et in speluncis, et in cauernis terre . [d 1Kb] Quid de filiis Ionadab filii Rechab dicam, quos Ieremie prophete, offerenti ex precepto Domini uinum, ita legimus respondisse: Non bibimus uinum, quia Ionadab filius Rechab pater noster precepit nobis, dicens: Non bibetis  uinum uos et filii uestri, usque in sempiternum, et domum non edificabitis, et sementem non seretis, et uineas non plantabitis, nec habebitis, sed in tabernaculis habitabitis cunctis diebus uestris . Unde etiam ab eodem propheta merentur audire: Hec dicit Dominus exercituum, Deus Isrel: Non deficiet uir de stirpe Ionadab filii Rechab, stans in conspectu meo cunctis diebus . Qui omnes offerre possessionum suarum decimas non contenti, sed ipsa predia respuentes, semetipsos potius Deo ac suas animas  obtulerunt, pro quibus nulla ab homine fieri commutatio potest, sicut Dominus in Euangelio contestatur: Quam dabit homo commutationem pro anima sua .



CAPUT u. Quod sub Euangelii gratia degentes superare debeant mandata legalia.

Quapropter scire debemus nos (a quibus non iam exigitur legale mandatum, sed quibus euangelicus quotidie intonat sermo , cum decimas de substantiis nostris offerimus Deo, adhuc quodammodo sub legis sarcina detineri, et necdum ad euangelicum illud fastigium peruenisse, quod obtemperantes  sibi, non tantum presentis uite beneficiis, sed etiam futuris premiis munerat. Lex enim factoribus suis non regnorum celestium premia, sed uite huius solatia repromisit, dicens: Qui fecerit hec, uiuet in eis . Dominus autem discipulis suis et apostolis: Beati, inquit, pauperes spiritu, quoniam ipsorum est regnum celorum ; Et omnis qui reliquerit domum, uel fratres, aut sorores, aut patrem, aut matrem, aut uxorem, aut filios, aut agros, propter nomen meum, centuplum accipiet, et uitam eternam possidebit . Nec immerito; non enim tam laudabile est si ab illicitis quam si etiam a licitis temperemus, et his propter eius reuerentiam non utamur qui ea nobis propter infirmitatem nostram utenda permisit. Itaque si etiam hi  qui decimas fructuum suorum fideliter offerentes preceptis Domini antiquioribus famulantur, necdum possunt euangelicum culmen ascendere; illi qui ne hec quidem faciunt, quantum ab eo absint, manifestissime peruidetis. Nam quemadmodum poterunt  euangelice gratie esse participes, qui consummare etiam leuiora legis precepta contemnunt? Quorum facilitatem usque adeo imperiosa legislatoris uerba testantur, ut etiam maledictum non implentibus proponatur: Maledictus enim, inquit, qui non permanserit in omnibus que scripta sunt in libro legis huius, ut faciat ea . Hic autem pro excellentia et sublimitate mandatorum dicitur: Qui potest capere, capiat . Illic legiferi uiolenta compulsio, preceptorum indicat paruitatem. Contestor enim, inquit, uobis hodie celum et terram, quod si non custodieritis precepta Domini Dei uestri, peribitis a facie terre . Hic magnificentia sublimium mandatorum, ipsa non tam imperantis, quam adhortantis conditione signatur: Si uis  perfectum esse, fac hoc aut illud . Ibi inexcusabile etiam recusantibus Moyses pondus apponit. Hic consilio tantum uolentibus et ad perfectionem festinantibus, Paulus occurrit. Non enim generaliter precipiendum erat, nec, ut ita dixerim, canonice ab omnibus exigendum, id quod propter mirificam sublimitatem non potest passim ab omnibus apprehendi, sed consilio potius prouocantur omnes et gratia: ut hi qui magni sunt, possint uirtute perfectionis non immerito coronari: qui autem parui sunt et mensuram etatis plenitudinis Christi implere non possunt, licet fulgore maiorum uelut siderum tecti latere uideantur, tamen a tenebris maledictionum que in lege sunt, alieni, nec presentium malorum cladibus abdicantur, nec supplicio plectuntur  eterno. [a 2Kb] Non ergo Christus ad illa uirtutum excelsa fastigia quemquam precepti necessitate constringit, sed liberi arbitrii prouocat potestate, et salubritate consilii, et desiderio perfectionis accendit. Ubi enim preceptum, ibi [b 4Kb] necessitas, et ubi necessitas,  ibi et difficultas; ubi difficultas, ibi et negligentia; ubi negligentia, ibi et peccatum; ubi peccatum, consequenter et pena. Custodientes uero hec ad que prefixe legis seueritate coguntur, penam potius que ab illa intentabatur, effugiunt, quam mercedem aut premia consequantur.



CAPUT uI. Quod Euangelii gratia sicut perfectis tribuit regna celorum, ita ueniabiliter sustentet infirmos.


Itaque [a 1Kb] sicut fortes ad sublimia atque precelsa Euangelicus sermo sustollit, ita non patitur infirmos ad ima demergi: perfectis quidem tribuens beatitudinis plenitudinem, ueniam uero impartiens fragilitati. [b 5Kb] Lex enim consummantes precepta sua, in  utriusque meriti uelut quodam meditullio collocauit, quantum a transgressorum damnatione secernens, tantum separans a gloria perfectorum. Quod quidem quam infimum quamque miserabile sit, uel ex presentis uite statu et comparatione perspicite, in qua miserrimum ducitur, si hoc tantum quis studeat ac laboret, ne reus modo inter honorificos homines, et non etiam locuples ac honorabilis et gloriosus habeatur.



CAPUT uII. Quod in nostra situm sit potestate, utrum sub Euangelii gratia, an sub legis uelimus terrore consistere.

Quamobrem in nostra hodie situm est potestate, utrum sub Euangelii gratia, an sub Legis uelimus terrore consistere. Cuilibet enim parti pro qualitate actus sui unumquemque necesse est aggregari. Nam aut supergredientes  legem suscipit Christi gratia, aut certe inferiores uelut debitores suos sibique obnoxios lex retentat. Reus namque legalium preceptorum nequaquam euangelicam perfectionem ualebit attingere, quamuis Christianum se et Domini gratia liberatum inaniter glorietur. Non solum enim hic credendus est adhuc esse sub lege, qui ea que lex precipit, detrectat implere, sed etiam ille qui ea tantum que lex iubet obseruare contentus est, ac nequaquam uocationi et gratie Christi condignos exhibet fructus, ubi non dicitur: Decimas tuas et primitias offeres Domino Deo tuo, sed, uade, uende omnia que habes, et da pauperibus, et habebis thesaurum in celo, et ueni, sequere me : ubi ob perfectionis magnificentiam discipulo postulanti, ne breuissimum quidem  hore spatium pro patris conceditur sepultura, nec humane caritatis officium diuini amoris uirtuti prefertur.



CAPUT uIII. Quemadmodum Theonas coniugem suam ut et ipsa renuntiaret, exhortatus sit.

Quibus auditis, beatus Theonas inexstinguibili desiderio Euangelice perfectionis accensus, semen uerbi fecundo corde conceptum, quasi profundis atque edomitis condidit sulcis, in eo uel maxime humiliatus atque compunctus, quod eum senex non solum Euangelicam perfectionem non attigisse dixisset, sed etiam uix legis ipsius adimplesse mandata.  Siquidem cum decimas frugum suarum solitus esset [a 1Kb] diaconie annis singulis dependere, primitiarum rationem ne audisse quidem se arbitraretur; quam tamen etiamsi similiter implesset, longe nichilominus secundum senis sententiam se ab Euangelica perfectione distare suppliciter fatebatur. Domum itaque reuertitur mestus, illaque affectus tristitia, que penitentiam ad salutem stabilem operaretur, ac de sua iam uoluntate et definitione non dubius, erga salutem coniugis, omnem mentis sollicitudinem curamque conuertit, eamque ad desiderium quo fuerat ipse succensus, cepit exhortatione simili prouocare, et ut Deo pariter in sanctimonia et castitate seruirent, diurnis nocturnisque fletibus admonere, dicens conuersionem melioris uite nequaquam esse protelandam,  quia necessitati subite mortis uana spes immature non preiudicaret etatis, quippe que infantes, pueros, adolescentes, pari, ut senes, sorte preriperet.



CAPUT IX. Quemadmodum non acquiescente uxore sua ad monasterium peruolarit.

[b 2Kb] Cumque huiusmodi obsecrationibus iugiter persistenti coniux durissima non preberet assensum, seque diceret solatio maritali pro etatis sue flore penitus abstinere non posse; ac proinde si quid deserta ab eo criminis admisisset, illi potius ascribendum qui coniugii federa dirupisset. Ad hec ille cum diu conditionem nature pretendisset humane, quam fragilem et incertam periculosum esset carnalibus  desideriis et operibus diutius implicari; adiiciens astruebat, non licere cuiquam eius se boni extorrem facere quod didicisset, maiorisque esse noxe despicere cognitam bonitatem, quam incognitam non amare; proinde se iam reatu etiam preuaricationis inuolui, si inuentis tam preclaris tamque celestibus donis terrena ac sordida pretulisset. Ad omnem sane aiebat etatem omnemque sexum perfectionis magnificentiam pertinere, et uniuersa Ecclesie membra ad conscendendam sublimium meritorum celsitudinem prouocari, dicente Apostolo: Sic currite ut comprehendatis ; nec propter lentorum et segnium moras, paratos atque alacres  debere subsistere, cum rectius sit ut desides a precurrentibus incitentur, quam ut properantes a residentibus obligentur. Proinde statutum sibi dicebat decretumque esse renuntiare seculo, ac mori mundo, ut uiuere possit Deo; et si hanc beatitudinem nequeat obtinere, ut cum socia sua in consortium transeat Christi, malle se uel cum unius membri dispendio saluum fieri, et uelut debilem introire in regnum celorum, quam cum soliditate corporis condemnari . Adiiciebat autem etiam ista dicens: Si Moyses pro duritia cordis dimitti permisit uxores , quare hoc non sinat Christus pro desiderio castitatis, presertim cum idem Dominus inter ceteras affectiones (id est, patrum, matrum ac filiorum, quibus omnem  reuerentiam, non solum lex , sed etiam ipse  preceperat exhibere, tamen pro nomine suo ac desiderio perfectionis non solum contemnenda simpliciter, sed etiam , coniungat eis similiter etiam uxorum nomen dicens: Et omnis qui reliquerit domum, uel fratres, aut sorores, aut patrem, aut matrem, aut uxorem, aut filios, aut agros propter nomen meum, centuplum accipiet, et uitam eternam possidebit . In tantum ergo perfectioni quam predicat nichil patitur comparari, ut illam quoque necessitudinem soluat patris ac matris, que secundum Apostolum primum obtinet in repromissione mandatum: Honora scilicet patrem et matrem, quod est mandatum primum in repromissione, ut bene sit  tibi, et sis longeuus super terram ; eamque despici pro suo amore precipiat . Euidenter itaque sicut eos euangelicus sermo condemnat qui, non interueniente adulterii crimine, uxoria uincula dirumpunt, ita ob amorem Christi et desiderium castitatis his qui iugum carnale reiecerint etiam centupla premia repromittit. Quapropter si fieri potest ut ad hanc optatissimam mihi partem accepta tandem ratione flectaris, scilicet ut Domino seruientes, penam gehenne pariter euitemus, caritatem coniugii non refuto, immo etiam maiore adhuc dilectione complector; agnosco enim et ueneror adiutricem meam, Domini mihi sententia deputatam, et indirupto eidem federe caritatis in Christo coherere  non respuo, nec a me separo quod Dominus mihi prime statim conditionis lege coniunxit, dummodo sis et ipsa quod Conditor esse te uoluit. Si uero non ad adiutorium esse uolueris, sed in deceptionem; et adminiculum te non mihi, sed aduersariam malueris exhibere, atque ob hoc attributum putas coniugii sacramentum, ut te huic que ingeritur fraudans saluti, insuper etiam me a discipulatu retrahas Saluatoris, ita illam abbatis Ioannis, immo Christi ore prolatam sententiam uiriliter apprehendam, ut me a spiritali bono nulla carnalis auellere possit affectio. Qui enim, inquit, non odit patrem, et matrem, et filios, et fratres, et sorores, et uxorem, et agros, adhuc autem et animam suam, non potest meus esse discipulus . Cum ergo his atque huiusmodi  uerbis muliebris non flecteretur intentio, et in eadem obstinationis duritia permaneret: Si ego, inquit beatus Theonas, te abstrahere a morte non possum, nec tu me separabis a Christo: Tutius est autem mihi cum homine, quam cum Deo habere diuortium. Aspirante itaque gratia Dei, definitionis sue exsecutionem instanter aggressus est, nec intepescere per aliquam moram desiderii sui passus est ardorem; nam confestim omni mundana facultate nudatus ad monasterium peruolauit. Ubi in breui tanto splendore sanctitatis et humilitatis enituit, ut beate memorie Ioanne ad Dominum ex hac luce migrante, [a 2Kb] sancto quoque Elia, uiro qui haud minor [b 1Kb] decessore suo fuit, similiter decedente, tertius Theonas uniuersorum preelectus iudicio, in diaconie eis dispensatione  successerit.



CAPUT X. Exponit Cassianus quorsum exemplum istud in medium produxerit.

[c 1Kb] Nemo autem existimet nos hec ad prouocanda coniugiorum diuortia texuisse, qui non solum nuptias minime condemnamus, uerum etiam Apostolicam sequentes sententiam, dicimus: Honorabile connubium in omnibus, et torus immaculatus ; sed ut lectori initium conuersionis quo tantus ille uir Deo dicatus est, fideliter panderemus. A quo bona gratia hoc primum deposco, ut, siue hoc ei placeat siue displiceat, me quoquomodo a calumnia alienum esse concedens, in suo hoc facto aut laudet aut reprehendat  auctorem. Ego autem qui non meam super hac re sententiam prompsi, sed rei geste historiam simplici narratione complexus sum, equum est ut sicut mihi de eorum qui hoc factum probant laude nichil uindico, ita eorum qui id improbant non pulser inuidia. Habeat ergo suum de illo, ut diximus, unusquisque iudicium; sed moneo ut ita censuram sui castiget examinis, ne se equiorem aut sanctiorem diuino credat esse iudicio, quo in eum etiam apostolicarum collata sunt signa uirtutum, ut taceam de tantorum Patrum sententia, a quibus factum eius non solum minime reprehensum, uerum etiam usque  adeo collaudatum esse manifestum est, ut eum summis ac sublimissimis uiris diaconie electione pretulerint. Et puto tot spiritualium uirorum, Deo auctore, prolatum [Lips. in marg. probatum] non errasse iudicium, quod etiam tanta signorum, ut supra iam dictum est, admiratio confirmabat.



CAPUT XI. Questio cur in Aegypto totis diebus Quinquagesime non ieiunetur, nec genua in oratione curuentur.

Sed iam tempus est ut promisse disputationis ordinem prosequamur. Igitur abbas Theonas cum diebus [a 10Kb] Quinquagesime nos in nostra cellula uisitasset,  uespertina orationum solemnitate transacta, humi paululum considentes, cepimus diligentius percunctari cur apud eos tanta obseruantia caueretur, ne quis penitus totis Quinquagesime diebus uel genua in oratione curuaret, uel usque ad horam nonam ieiunare presumeret; eoque id diligentius scrutabamur, quod nequaquam hoc tanta cautione seruari in Syrie monasteriis uideramus.



CAPUT XII. Responsio de natura eorum que bona, uel mala, uel media sunt.

Ad hec abbas Theonas tali usus est sermonis exordio: Oportet quidem nos auctoritati Patrum, consuetudinique maiorum usque ad nostrum tempus per tantam annorum seriem protelate, etiam non percepta ratione cedere; eamque, ut antiquitus tradita  est, iugi obseruantia ac reuerentia custodire. uerum etiam quoniam causas huius rei et rationem uultis agnoscere, accipite breuiter ea que a senioribus nostris tradita super hac institutione comperimus. uerumtamen antequam Scripture diuine auctoritas proferatur, si placet, de natura ipsius ieiunii et qualitate pauca dicamus, ut disputationem nostram subsequens Scripturarum confirmet auctoritas.  Diuina sapientia per Ecclesiasten omni rei, id est, uniuersis seu prosperis, seu que aduersa putantur et tristia, tempus esse proprium designauit, dicens: [a 1Kb] Omnibus tempus est, et tempus omni rei sub celo. Tempus pariendi et tempus moriendi, tempus plantandi et tempus euellendi quod plantatum est, tempus occidendi et tempus sanandi, tempus destruendi et tempus edificandi, tempus plorandi et tempus ridendi, tempus plangendi et tempus saltandi, tempus mittendi lapides et tempus colligendi lapides, tempus amplectendi et tempus longe fieri ab amplexibus, tempus acquirendi et tempus perdendi, tempus custodiendi et tempus expellendi, tempus dirumpendi et tempus sarciendi, tempus tacendi et tempus loquendi, tempus amandi et tempus odiendi, tempus belli et tempus pacis . Et infra, Quia tempus est, inquit, omni  rei et omni facto . Nihil igitur ex his esse bonum perpetuum definiuit, nisi cum fuerit horum quid opportune et competenter expletum; ita ut hec eadem que nunc opportune gesta bene cedunt, si importuno uel incongruo tempore presumantur, inutilia inueniantur et noxia; [b 2Kb] absque his dumtaxat que per se principaliter uel bona, uel mala sunt, [c 1Kb] nec aliquando possunt in contrarium deriuari, ut  est iustitia, prudentia, fortitudo, temperantia, cetereque uirtutes, siue e diuerso uitia, quorum definitiones in aliam partem cadere omnino mutariue non possunt. Si qua uero in utrumque affectum possunt aliquando transire, ut pro qualitate utentium uel bona inueniantur uel mala, hec non absolute pro sua natura, sed pro perpetrantis affectu et opportunitate temporis, uel utilia interdum, uel noxia sentiuntur.



CAPUT XIII. Quale bonum sit ieiunium.

Quamobrem nunc querendum est quid super ieiuniorum statu decernere debeamus, utrumnam similiter et ipsum bonum esse eo modo quo iustitiam, prudentiam, fortitudinem, aut temperantiam diximus,  que in partem contrariam penitus transire non possunt; an medium quid, quod interdum factum possit prodesse, interdum pretermissum condemnare non possit, quodque nonnumquam egisse reprehensibile sit, nonnumquam pretermisisse laudabile. Si enim in illa definitione uirtutum, etiam ieiunium censeamus, ut inter principalia bona ciborum  abstinentia collocetur, erit profecto eorum mala et criminosa perceptio. Quidquid enim principali bono contrarium est, sine dubio principale malum esse censendum est. Quod definiri a nobis Scripturarum sanctarum non permittit auctoritas. [a 2Kb] Si enim tali sensu ac proposito ieiunemus ut peccatum contrahi in escarum participatione credamus, non modo nullos fructus pro abstinentia consequemur, sed etiam reatum maximum ac sacrilegii crimen [b 2Kb] secundum Apostolum contrahemus, abstinentes a cibis quos Deus creauit ad percipiendum cum gratiarum actione fidelibus, et his qui cognouerunt ueritatem, quia omnis creatura Dei bona, et nichil reiiciendum quod cum gratiarum actione percipitur . [c 23Kb] Qui enim putat quid commune esse, illi commune est ; et idcirco ob solam perceptionem esce neminem legimus condemnatum, nisi forte iunctum quid fuerit, uel postea subsecutum, per quod meruerit condemnari.



CAPUT XIu Quod non sit principale bonum ieiunium.

[d 1Kb] Itaque hoc medium esse etiam ex hoc manifestissime  declaratur, quia sicut iustificat custoditum, ita non condemnat irruptum, nisi forte precepti transgressio magis quam escarum preceptio puniatur. Principali autem bono ita nullum oportet uacuum esse tempus, ut sine eo cuiquam esse non liceat, quia necesse est cessatione eius in malum corruere negligentem. Nec rursum [a 1Kb] principali malo ullum conceditur tempus, quia quod noxium semper est, numquam poterit, si admissum fuerit, non nocere, uel in partem umquam laudabilem commutari. Ac proinde ea quibus qualitates statutas uidemus et tempora, et que sic obseruata sanctificant, ut omissa non polluant, media esse manifestum est, ut puta nuptias, agriculturam, diuitias, solitudinis remotionem, uigilias, sacrorum lectionem, meditationemque  librorum, ipsaque ieiunia, de quibus principium sermonis exortum est. Que omnia diuina preceptio, uel sanctarum auctoritas Scripturarum, non ita incessabiliter obtinenda, nec iugiter custodienda decreuit, ut ea paululum intermisisse nefarium sit. Quidquid enim imperatiue decernitur, mortem ignorat non impletum; quecumque uero suadentur potius quam iubentur, facta prosunt, infecta non puniunt. Et idcirco aut omnia hec, aut certe quedam, pro causa, pro loco, pro modo, pro tempore, circumspecte agere nos maiores nostri et prouide obseruare iusserunt: quia si congrue horum aliquid actitetur, aptum atque conueniens; si incongrue, ineptum esse constat ac noxium: ac [b 1Kb] si uelit quis in fratris aduentu in quo Christum debet  humanitate reficere et gratissima susceptione complecti, austeritatem ieiunii custodire, nonne inhumanitatis potius crimen incurrit, quam laudem aut meritum religionis acquirit? uel si cum defectio et imbecillitas carnis reparationem uirium esce perceptione deposcit, non aquiescat aliquis rigorem abstinentie relaxare, nonne magis crudelis sui corporis homicida, quam salutis prouisor est estimandus? Ita etiam cum tempus festiuitatis escarum congruum fotum et refectionem necessarie absolutionis indulget, si quis ieiuniorum rigidam obseruantiam indirupte uoluerit retentare, necesse est ut non tam religiosus, quam inconditus atque irrationabilis habeatur. Sed et illis hec nichilominus reperiuntur aduersa, qui humanam laudem ieiuniis aucupantur, et inani ostentatione  palloris, famam sanctitatis acquirunt, quos euangelicus sermo in presenti suam recepisse mercedem  pronuntiat ; uel quorum per prophetam Dominus ieiunium detestatur, ex quorum persona cum sibi obiiciens ante dixisset, Quare ieiunauimus, et non aspexisti; humiliauimus animas nostras, et nescisti? confestim subiiciens prodidit causas cur non mererentur audiri: Ecce, inquit, in die ieiunii uestri inuenitur uoluntas uestra, et omnes debitores uestros repetitis. Ecce ad lites et contentiones ieiunatis, et percutitis pugno impie. Nolite ieiunare, sicut usque in hanc diem, ut audiatur in excelso clamor uester. Numquid tale est ieiunium quod elegi, per diem affligere hominem animam suam? Numquid contorquere quasi circulum caput suum, et saccum et cinerem sternere? Numquid istud uocaui ieiunium, et diem acceptabilem Domino ? Deinde infert docens  quomodo acceptabilis fiat continentia ieiunantis, atque euidenter enuntiat per se solum ieiunium non posse prodesse, nisi has que subiiciuntur causas habuerit consequentes: Nonne hoc est, inquiens, ieiunium quod elegi? Dissolue colligationes impietatis, solue fasciculos deprimentes. Dimitte eos qui confracti sunt, liberos, et omne onus dirumpe. Frange esurienti panem tuum, et egenos uagosque induc in domum tuam. Cum uideris nudum, operi eum, et carnem tuam ne despexeris. Tunc erumpet quasi mane lumen tuum, et sanitas tua citius orietur, et anteibit faciem tuam iustitia tua, et gloria Domini colliget te. Tunc inuocabis, et Dominus exaudiet; clamabis, et dicet, Ecce adsum . uidetis ergo ieiunium nequaquam principale bonum a Domino iudicari, eo quod non per  seipsum, sed per alia opera bonum ac placitum Deo fiat; et rursum ex accidentibus causis, non solum uanum, uerum etiam odibile censeatur, dicente Domino, cum ieiunauerint, non exaudiam preces eorum .



CAPUT Xu. Quod ea que sui natura bona sunt non debeant propter ea que media sunt exerceri; sed potius, e conuerso, ea que media sunt, ad ea que principaliter bona sunt acquirenda, suscipi debeant.

Non enim misericordia, patientia, et caritas, uel illa predictarum precepta uirtutum, in quibus utique bonum est principale, propter ieiunia sunt tenenda, [c 1Kb] sed potius ieiunia propter illa. Elaborandum est enim ut uirtutes ille que uere bone sunt, ieiuniis  acquirantur, non ut ad ieiuniorum terminum tendant illarum gesta uirtutum. Ob hoc ergo est utilis  carnis afflictio, ob hoc ei adhibenda est inedie medicina, ut per illam ad caritatem, in qua immobile ac sine ulla temporis exceptione perpetuum bonum est, peruenire possimus. Neque enim medicine, aurificine, uel ceterarum que in hoc mundo sunt artium, disciplina, propter instrumenta que ad opus eius pertinent exercetur, et non potius ferramenta propter artis studium preparantur; que sicut utilia sunt peritis, ita superflua his qui artis ipsius nesciunt disciplinam. Et sicut his qui ad efficiendum opus suum, eorum ministerio fulciuntur, plurimum prosunt, ita illis qui, cuius rei gratia instituta sint ignorantes, sola eorum possessione contenti sunt, penitus prodesse non possunt, quia utilitatis eorum [Lips. in marg. sue] summam in retentione eorum tantum,  non in operis consummatione constituunt. Illud ergo est optimum principaliter, propter quod fiunt illa que media sunt; ipsum uero precipuum bonum, non ob aliam causam, sed propter suam tantum agitur bonitatem.



CAPUT XuI. Quomodo a ceteris bonis principale discernatur bonum.

Quod quidem a ceteris que media esse prediximus, his secernitur modis: si per se bonum sit, et non per aliud aliquid; si propter se necessarium sit, et non propter aliud; si immutabiliter semperque sit bonum, ac perpetuo suam retinens qualitatem, numquam in partem possit transire contrariam; si ademptio uel cessatio eius non possit summam non  inferre perniciem; si id quod illi contrarium est, similiter principale sit malum, nec in partem bonam possit aliquando transire. Que definitiones quibus principalium bonorum natura discernitur, ascribi ieiuniis omnino non possunt. Neque enim ex semetipsis bona, aut propter se necessaria sunt, que propter acquirendam cordis et corporis puritatem salubriter exercentur, ut, aculeis carnis obtusis, mens pacifica suo concilietur Auctori; nec immutabiliter semperque sunt bona, quia plerumque eorum intermissione non ledimur, immo etiam in perniciem interdum anime importunius celebrata uertuntur.  Sed nec principale malum est id quod illi uidetur aduersum, id est, ciborum naturaliter iucunda perceptio, que nisi intemperantia atque luxuria, uel alia quedam uitia subsequantur, mala non potest definiri; quia [a 1Kb] Non quod intrat in os coinquinat hominem; sed que procedunt de ore, hec coinquinant hominem . Principali itaque derogat bono, nec perfecte aut sine peccato illud exsequitur, quisquis hoc non propter idipsum, sed propter aliud aliquid facit. Omnia enim huius gratia facienda sunt, ipsum uero propter se solum est expetendum.



CAPUT XuII. De ratione et utilitate ieiunii.

Talem igitur definitionem super ieiunii qualitate iugiter retinentes, ita illud totis uiribus animi appetamus,  ut tamen tunc demum id nobis congruum nouerimus, si in eo temporum ratio, si qualitas, si mensura seruetur; nec ita ut in ipso spei nostre terminum defigamus, sed ut per ipsum ad puritatem cordis et apostolicam caritatem peruenire possimus. Igitur ex hoc ipso ieiunium cui non solum specialia prefixa sunt tempora quibus uel exerceri debeat uel pretermitti, sed etiam qualitas modusque propositus est, non principale bonum, sed medium quiddam esse manifestum est. Ceterum hec que precepti auctoritate, uel mandantur ut bona, uel interdicuntur ut noxia, numquam ita exceptioni temporum subiacent, ut interdum, aut que uetita sunt, fieri debeant; aut que imperata sunt, pretermitti. [b 33Kb] Nec enim ullus iustitie, patientie, sobrietati, pudicitie,  caritati, statutus est modus; nec rursum iniustitie, impatientie, furori, impudicitie, inuidie atque superbie libertas aliquando permissa est.



CAPUT XuIII. Non semper congruum esse ieiunium.

Quamobrem his de ieiunii qualitate premissis, subdenda adhuc sanctarum Scripturarum uidetur auctoritas, per quam approbetur manifestius ieiunium perpetuo custodiri nec debere nec posse. In Euangelio ieiunantibus Phariseis una cum discipulis Ioannis Baptiste, cum apostoli, utpote amici et conuiue celestis illius Sponsi, necdum ieiuniorum obseruantiam  custodirent, discipuli autem Ioannis qui summam iustitie se de ieiuniis possidere credebant, quippe illius sectatores qui eximius penitentie predicator ita cunctis populis formam suo prebebat exemplo, ut non solum uaria escarum genera que humanis usibus suggeruntur, abnueret, uerum etiam communem panis ipsius esum penitus ignoraret, Domino conqueruntur, dicentes, Quare nos et Pharisei ieiunamus frequenter, discipuli autem tui non ieiunant ? Quibus respondens Dominus euidenter ostendit, non omni tempore congruum esse ieiunium et necessarium, cum aliqua festiuitatis tempore uel interueniens caritatis occasio, indulgentiam refectionis admiserit: [a 2Kb] Numquid possunt, inquiens, filii Sponsi lugere quamdiu cum illis est Sponsus? uenient  autem dies cum auferetur ab eis Sponsus, et tunc ieiunabunt . [b 1Kb] Que uerba licet ante resurrectionem dixerit corporis sui, tamen proprie Quinquagesime tempus ostendunt, in quo post resurrectionem per quadraginta dies Domino cum discipulis epulante, ieiunare illos quotidiane eius presentie gaudium non sinebat.



CAPUT XIX. Interrogatio cur totis quinquaginta diebus ieiunium relaxetur?

Germanus: Quare igitur tota Quinquagesima abstinentie rigorem prandiis relaxamus; cum utique Christus quadraginta tantum diebus post resurrectionem cum discipulis suis fuerit commoratus.



CAPUT XX. Responsio.


Theonas: Non incongrue interrogatio uestra rationem integerrime ueritatis meretur agnoscere. [c 1Kb] Post ascensionem Saluatoris nostri, que quadragesimo  resurrectionis eius acta est die, apostoli reuersi de monte Oliueti, in quo se ad Patrem pergens prebuit intuendum, sicut etiam Actuum Apostolorum lectio contestatur , ingressi Hierosolymam, decem diebus aduentum Spiritus sancti exspectasse referuntur, quibus expletis, quinquagesima eum die cum gaudio susceperunt, et ita est per hec festiuitatis huius numerus euidenter impletus. Quem in ueteri quoque Testamento legimus figuraliter adumbratum, in quo , consummatis hebdomadibus septem, primitiarum panis per sacerdotes Domino iubebatur offerri, qui ueracissime per apostolorum predicationem, qua in illo die concionati leguntur ad populum, oblatus Domino comprobatur, uerus scilicet primitiarum panis qui, noue  doctrine institutione prolatus, quinque millibus uirorum esce sue munere satiatis, primitiuum de Iudeis Christianorum populum Domino consecrauit. Et idcirco hi quoque decem dies cum superioribus quadraginta pari solemnitate sunt ac letitia celebrandi. [d 1Kb] Cuius festiuitatis traditio, per apostolicos uiros ad nos usque transmissa eodem tenore seruanda est. Ideo namque in istis diebus nec in genua in oratione curuantur, quia inflexio genuum uelut penitentie ac luctus indicium est. Unde etiam per omnia eamdem in illis solemnitatem quam die dominica custodimus, in qua maiores nostri, nec ieiunium agendum, nec genu esse flectendum, ob reuerentiam resurrectionis Dominice tradiderunt.



CAPUT XXI. Interrogatio utrum abstinentia ieiunii relaxata non obsit corporis castitati?


Germanus: Potestne hec caro insolitis blandimentis tam longe festiuitatis illecta non [e 13Kb] aliquid  sentuosum de illo, quamuis abscisso, uitiorum fomite germinare, aut mens presumptis ultra consuetudinem dapibus onerata non erga famulum corpus rigorem dominationis sue inflectere, presertim cum in nobis uiridior etas cito ad rebellionem subdita possit membra compehere, si uel escas solitas abundantius, uel certe insolitas licentius presumamus?



CAPUT XXII. Responsio de reseruando continentie temperamento.

Theonas: Si uniuersa que gerimus rationabili mentis appendamus examine, et de puritate cordis nostri non aliorum iudicium, sed nostram semper conscientiam consulamus, certum est istam refectionis intercapedinem iuste districtioni obesse non posse, si modo, ut dictum est, equam indulgentie  continentieque mensuram pari lance perpendens, [a 16Kb] utramque similiter nimietatem mens incorrupta castiget; et utrum spiritum nostrum deliciarum deprimat pondus, an uero alteram, hoc est corporis partem, maior abstinentie inclinet austeritas, uera discretione distinguat, illam uel comprimens, uel subleuans portionem, quam uel extolli senserit, uel grauari. Nihil enim Dominus noster ad cultum atque honorem suum absque iudicii moderatione uult fieri, quia Honor regis iudicium diligit . Et idcirco sapientissimus Salomon, ut in neutram partem uergente iudicio declinemus, admonet dicens, Honora Deum de tuis iustis laboribus, et deliba ei de fructibus iustitie tue . [b 1Kb] Etenim residet in conscientia nostra incorruptus quidam ac uerus  iudex, qui nonnumquam super statu puritatis nostre,  cunctis errantibus, solus ipse non fallitur. [c 2Kb] Omni enim cautione atque solertia iugi si circumspecti cordis seruetur intentio, quomodo, iudicio nostre discretionis errante, aut inconsiderate continentie cupiditate succensi, aut desiderio nimie remissionis illecti, substantiam uirium nostrarum inique trutine examinatione libremus, sed in altera quidem lance anime puritatem, in altera uires corporis collocantes, ita uero conscientie iudicio utraque pendamus, ut in neutram partem unius rei affectu preponderante peruersi, uel ad immodicam districtionem, uel ad nimiam remissionem, equalitatis libram propensius inclinemus, et illud nobis uel pro remissionis uel pro districtionis nimietate dicatur, [d 2Kb] Nonne si recte offeras, non autem recte diuidas, peccasti  ? Illas etenim ieiuniorum uictimas, quas nobis uiolenta uiscerum conuulsione inconsiderate extorquentes Domino recte offerre nos credimus, ille qui diligit misericordiam et iudicium, exsecratur dicens, Ego Dominus diligens iudicium, et odio habens rapinam in holocaustum . Illos etiam qui oblationem, id est, officiorum atque actuum suorum precipua ad fotum carnis atque usus proprios presumentes, reliquias eorum Domino ac minimam deferunt portionem, uelut operarios fraudulentos sermo diuinus ita condemnat, Maledictus qui facit opus Domini fraudulenter . Non ergo immerito eum qui se ita iniquo fallit examine, increpat Dominus dicens: uerumtamen uani filii hominum, mendaces filii hominum in stateris, ut  decipiant . Et idcirco beatus Apostolus,  ut, discretionis moderamina retinentes, in neutram partem illecti nimietate uergamus admonet, dicens: Rationabile obsequium uestrum . Quam rem etiam legislator similiter interdicit, ita precipiens: Statera iusta, et equa sint pondera, iustus modius, equusque sextarius ; Salomone quoque parem super hoc sententiam proferente: [a 2Kb] Pondus magnum et pusillum, et mensure duplices, immunda sunt apud Dominum utraque, et qui facit ea in adinuentionibus suis compedietur . Proinde non solum illo quo diximus, sed etiam hoc modo studendum est nobis, ut nec iniqua pondera in cordibus nostris, nec in horreis conscientie nostre mensuras duplices habeamus; id est, ne ea ipsi que districtionis regulam molliunt remissiore indulgentia presumentes,  eos quibus uerbum Domini predicamus districtioribus preceptis et grauioribus quam ipsi perferre possimus ponderibus obruamus. Quod cum facimus, quid nisi duplici pondere atque mensura preceptorum Domini mercem frugemque uel appendimus uel metimur? Si enim aliter ea nobis, aliter nostris fratribus dispensemus, recte increpamur a  Domino, eo quod stateras dolosas ac mensuras duplices habeamus, secundum illam sententiam Salomonis qua dicitur, Abominatio est Domino pondus duplex, et statera dolosa non est bona in conspectu eius . Hoc etiam modo reatum dolosi ponderis duplicisque mensure euidenter incurrimus, si districtiora quedam que priuatim per nostras cellulas exercere consueuimus humane laudis cupiditate coram fratribus ostentemus, abstinentiores scilicet et sanctiores apparere affectantes humano conspectui quam diuino. Qui morbus precipue non modo uitandus, uerum etiam abominandus est nobis. Sed interim a questione proposita paulo longius euagati, ad eamdem a qua discessimus, reuertamur.



CAPUT XXIII. De refectionis tempore atque mensura.


Igitur predictorum dierum ita est custodienda solemnitas, ut corporis atque anime cultui prosit magis indulta quam noceat, quia nec illius festiuitatis gaudium aculeos carnis obtundere, nec [b 13Kb] immitis ille aduersarius dierum nouit reuerentia mitigari. Ut ergo et diebus festiuis statute consuetudo solemnitatis  conseruetur, et saluberrimus parcimonie modus minime transcendatur, sufficit ut indulgentiam remissionis eo usque progredi patiamur [a 1Kb] ut cibus qui hora diei nona fuerat capiendus, paulo citius, id est, sexta hora pro festiuitatis tempore capiatur, ea ratione dumtaxat, ut escarum solitus modus uel qualitas non mutetur, ne puritas corporis, uel integritas mentis, abstinentia Quadragesime diligentius acquisita, Quinquagesime remissione depereat, nichilque nobis prosit obtinuisse ieiuniis quod mox amitti cogat incitata saturitas: presertim cum etiam hostis nostri non ignota uersutia, tunc precipue munitionem nostre puritatis impugnet, cum eius custodiam senserit solemnitatis celebritate laxatam. [b 1Kb] Quamobrem uigilantissime prouidendum est, ne  umquam mentis nostre uigor blandis seductionibus eneruetur, ne, ueluti supra iam dictum est, castimonie puritatem Quadragesime labore quesitam Quinquagesime requie ac securitate perdamus. Et idcirco nulla penitus in ciborum qualitate uel modo admittatur adiectio, sed ab escis quarum continentia diebus ieiunii pro integritate pudicitie utebamur, etiam diebus celeberrimis similiter temperemus, ne letitia festiuitatis perniciosissimam nobis carnalium incentiuorum suscitans pugnam, uertatur in luctum, illamque nobis excellentiorem, que gaudio incorruptionis exsultat, festiuitatem mentis eripiat, et incipiamus post breuem carnalis letitie uanitatem, amissam cordis pudicitiam longo penitentie merore deflere. Studendum quinimmo est ut non frustra  ad nos illa prophetice adhortationis commonitio dirigatur: Celebra, Iuda, festiuitates tuas, et redde uota  tua . Si enim continentie iugitatem interiecta dierum solemnitas non mutarit, spiritalibus feriis iugiter perfruemur, et ita nobis a seruili operatione cessantibus, Erit mensis ex mense, et sabbatum ex sabbato .



CAPUT XXIu. Interrogatio de diuersa obseruatione Quadragesime.

Germanus: Quid cause est ut sex hebdomadibus Quadragesima celebretur, licet in quibusdam prouinciis religionis forsitan propensior cura adiecisse hebdomadam etiam septimam uideatur, cum neuter numerus, [c 2Kb] die dominico sabbatoque subtracto, quadraginta dierum impleat summam? Sex enim et triginta dies in ipsis hebdomadibus tantummodo concluduntur.



CAPUT XXu. Responsio ad propositam interrogationem, qua etiam docet Quadragesime ieiunium uicem decimarum totius anni complecti.


Theonas: Licet quorumdam pia simplicitas huius rei amputet questionem, tamen quia etiam illa que alius interrogatione indigna duxisset, scrupulosius perscrutantes, integram obseruantie nostre ac mysterii ueritatem desideratis agnoscere: euidentissimam huius etiam rei percipite rationem, ut manifestius approbetis nichil irrationabile nostros tradidisse maiores. Lege Mosaica uniuerso populo generalis est promulgata preceptio: Decimas tuas et primitias offeres Domino Deo tuo . Itaque qui substantiarum nostrarum omniumque fructuum decimas  offerre precipimur, multo magis necesse est [d 2Kb] ut ipsius quoque conuersationis nostre et humani usus  operumque nostrorum decimas offeramus, que profecto in supputatione Quadragesime euidenter implentur. Omnium enim dierum numerus quibus reuolutus in orbem annus includitur, [a 1Kb] triginta sex semis dierum numero decimatur. In septem uero hebdomadibus, si dies dominici et sabbata subtrahantur, quinque et triginta supersunt dies ieiuniis deputati; sed [b 2Kb] adiecta illa uigiliarum die, qua usque in gallorum cantum, illucescente dominica, ieiunium sabbati protelatur, non solum sex et triginta dierum numerus adimpletur, uerum etiam pro decimis quinque dierum qui residui uidebantur, si illud quod superest, adiectum noctis spatium computetur, plenitudini totius summe omnino nichil deerit.



CAPUT XXuI. Quomodo etiam primitias nostras Domino debeamus offerre.


Quid [c 1Kb] uero de primitiis dicam, quas ab omnibus qui Christo fideliter famulantur, quotidie certum est exhiberi? Nam cum expergefacti a somno, et quasi rediuiua post soporem alacritate surgentes, priusquam motum sensus ullius corde concipiant, uel memoriam aut curam rei familiaris admittant, cogitationum suarum ortus atque principia diuinis consecrant holocaustis, quid nisi primitias uere suorum fructuum, per summum sacerdotem Iesum Christum, pro usu uite huius et imagine quotidiane resurrectionis exsoluunt? Quique etiam a somno excitati, hostiam iubilationis sue Deo similiter offerentes,  primo lingue sue motu ipsum inuocant, ipsius nomen laudesque concelebrant; atque ad canendos  ei hymnos primo labiorum claustra reserantes, immolant Deo sui oris officia. Cui etiam pari deferunt modo prima manuum suarum gressuumque libamina, cum e cubilibus consurgentes in oratione consistunt, et priusquam in propriis causis membrorum suorum fungantur officio, nichil sibi de ministerio eorum ante decerpunt, sed ad ipsius honorem promouent gressum, atque in eius laudatione defigunt, et ita cunctorum motuum suorum primitias protensione manuum, incuruatione genuum et totius corporis prostratione persoluunt. Illud enim quod decantatur in psalmo, alias implere non possumus, Preueni in maturitate et clamaui ; et, Preuenerunt oculi mei ad te diluculo, ut meditarer eloquia tua , et, Mane oratio mea preueniet  te ; nisi ut post quietem somni in hanc lucem, ut supra diximus, uelut e tenebris et imaginaria [d 1Kb] morte reuocati, de uniuersis officiis mentis et corporis nichil omnino in nostris presumere necessitatibus audeamus. Nullus namque est alius quem aut propheta preuenerit matutinus, aut nos preuenire similiter debeamus, nisi aut nosmetipsos, id est, occupationes nostras et affectus curasque mortales, sine quibus esse non possumus, aut suggestiones subtilissimas inimici, quas nobis adhuc quiescentibus ac sopore demersis, per phantasias inanium somniorum inferre conatur, quibus nos mox euigilaturos occupet et inuoluat, ut primitiarum nostrarum opima deflorans primus ipse decerpat. Quamobrem omni nobis cautione curandum est , ut ita primos matutinarum cogitationum ortus  solers uigilantia tueatur, ne quid ex eis festina [a 1Kb] presumptio liuentis attaminet inimici, nostrasque primitias tamquam uiles iam atque communes a Domino faciat reprobari. Qui si preuentus a nobis peruigili mentis circumspectione non fuerit, anticipationis nequissime consuetudinem non deponens quotidie nos fraudibus suis preuenire non desinet. Et idcirco si placitas et acceptabiles Deo primitias ex fructibus nostre mentis optamus offerre, non mediocrem sollicitudinem debemus impendere, ut omnes nostri corporis sensus, matutinis precipue horis, tamquam sacrosancta Domini holocausta in omnibus illibata atque intacta seruemus. Quod deuotionis genus multi etiam secularium summa cautione custodiunt, qui ante lucem uel diluculo consurgentes, nequaquam  familiaribus ac necessariis mundi huius actibus implicantur, priusquam cunctorum actuum suorum operationumque primitias, ad ecclesiam concurrentes, diuino studeant sacrare conspectui.



CAPUT XXuII. Cur diuerso dierum numero Quadragesima a plerisque obseruetur?

Porro quod dicitis, diuerso more, id est, sex uel septem hebdomadibus per nonnullas prouincias Quadragesimam celebrari, [b 8Kb] una ratio idemque ieiuniorum  modus diuersa hebdomadarum obseruatione concluditur. Hi enim sibi sex hebdomadarum obseruantiam prefixerunt, qui putant die quoque sabbati ieiunandum. Sex ergo in hebdomada ieiunia persoluunt, qui eosdem sex et triginta dies sexies reuoluta consummant.



CAPUT XXuIII. Quare uocetur Quadragesima, cum triginta et sex tantummodo diebus ieiunetur?

Una ergo, quemadmodum esse diximus, ratio, idemque est ieiuniorum modus, licet in hebdomadarum numero discrepare uideatur. Sed profecto cum rationem huius rei humana oblitterasset incuria, tempus hoc quo anniuersarie, ut dictum est, decime Deo triginta et sex semis ieiuniis offeruntur, Quadragesime  nomen accepit, quod fortasse uel propter hoc uisum sit hoc uocabulo debere censeri, quod Moyses, uel Elias, uel ipse Dominus noster iehsu Christus quadraginta diebus ieiunasse traduntur. Ad cuius numeri sacramentum illi quoque quadraginta anni, quibus Isrel est in solitudine commoratus, et quadraginta similiter mansiones quibus eam mystice pertransisse describitur, non incongrue coaptantur. Et fortasse ipsa decimatio recte quasi ab [c 30Kb] usu telonei [d 10Kb] Quadragesime nomen accepit. Ita enim illa  publica uulgo uocatur exactio, ex qua tanta lucri portio regis commodis deputatur, quantum et a nobis a rege omnium seculorum pro usu uite nostre legitimum Quadragesime uectigal exigitur. Sane licet  ad propositam non pertineat questionem, tamen quia se obtulit narrationis occasio, ne hoc quidem pretereundum puto, quod frequentissime seniores nostri idcirco illis diebus maxime impugnari omne  monachorum genus antiqua inimice gentis consuetudine testabantur, et ad transmigrandum de suis sedibus acrius perurgeri, eo quod secundum illam similitudinem qua tunc Aegyptii filios Isrel uiolentis afflictionibus opprimebant, nunc quoque uerum Isrel, id est, monachorum plebem intellectuales Aegyptii durissimis ac lutulentis operibus incuruare conentur, ne per amicam Deo quietem terram Aegyptiam deserentes, ad eremum uirtutum salubriter transeamus: ita ut aduersum nos Pharao infremens dicat, Otiosi sunt, et idcirco uociferantur dicentes, Eamus et sacrificemus Domino Deo nostro; Opprimantur laboribus, et solliciti sint in operibus suis, et non sint solliciti in uerbis uanis . Nam utique uanitas impiorum sanctum Domini sacrificium, quod  non nisi in eremo liberi cordis offertur, summam esse astruit uanitatem, abominatio est etenim peccatori religio.



CAPUT XXIX. Quod perfecti supergrediantur legem Quadragesime.

Hac [a 3Kb] igitur Quadragesime lege, qui iustus atque perfectus est, non tenetur; nec exigui huius canonis subiectione contentus est, quem profecto illis qui per totum anni spatium deliciis uel negotiis secularibus implicantur , Ecclesiarum principes statuerunt; ut uel hac legali quodammodo necessitate constricti, his saltem diebus uacare Domino cogerentur, ac dierum uite sue, quos totos quasi fructus quosdam fuerant uoraturi, uel decimas Domino  dedicarent. Ceterum iusti quibus lex non est posita, quique spiritalibus officiis non exiguam illam, id est, decimam partem, sed totum uite sue tempus impendunt, quia liberi sunt a decimarum legalium functione, idcirco si eos superueniens honesta et sancta necessitas coarctarit, audent [b 2Kb] stationem ieiunii absque ulla disceptatione laxare. Non enim ab eis decimarum exiguitas mutilatur, qui [Lips. in marg. quia] omnia sua Domino secum pariter obtulerunt. Quod profecto absque summo fraudis reatu facere ille non poterit, qui nichil uoluntarie offerens Deo, inexcusabiliter soluere decimas suas legis necessitate compellitur. Quapropter liquido comprobatur perfectum esse non posse famulum legis, qui uel illa que prohibentur cauet, uel illa  que precipiuntur exsequitur, sed illos uere esse perfectos qui etiam his que a lege concessa sunt non utuntur. Et hac ratione cum de Mosaica lege dicatur: [c 1Kb] Nihil enim ad perfectum perduxit lex , nonnullos sanctorum in ueteri Testamento perfectos legimus exstitisse, quia transcendentes legis imperium sub euangelica perfectione uixerunt, scientes quod iustis non est lex posita, sed iniustis et non subditis, impiis et peccatoribus, sceleratis et contaminatis .



CAPUT XXX. De causa et initio Quadragesime.

[d 16Kb] Sciendum sane hanc obseruantiam Quadragesime,  quamdiu Ecclesie illius primitiue perfectio inuiolata permansit, penitus non fuisse. Non enim precepti huius necessitate nec quasi legali sanctione constricti, arctissimis ieiuniorum terminis claudebantur, qui totum anni spatium equali ieiunio concludebant. uerum cum ab illa Apostolica deuotione descendens quotidie credentium multitudo suis opibus incubaret, nec eas usui cunctorum secundum Apostolorum instituta diuideret , sed priuatim impendiis suis consulens non seruare tantum, sed etiam augere contenderet , Ananie et Sapphire exemplum non contenta sectari; id tunc uniuersis sacerdotibus placuit, ut homines curis secularibus illigatos, et pene  continentie uel compunctionis ignaros, ad opus sanctum  canonica ieiuniorum indictione reuocarent, et uelut legalium decimarum necessitate compellerent, que utique infirmis prodesse possit, et perfectis preiudicare non possit, qui sub gratia Euangelii constituti, uoluntaria legem deuotione transcendunt, ut ad illam Apostolice sententie beatitudinem possint peruenire: Peccatum enim in uobis non dominabitur, non enim estis sub lege, sed sub gratia . uere enim dominationem in illo non potest exercere peccatum, qui dominatur affectibus peccatorum.



CAPUT XXXI. Interrogatio quemadmodum intelligi debeat quod ait Apostolus, peccatum in nobis non dominabitur.

Germanus: Quia non potest fallax hec Apostolica esse sententia, que securitatem non solum monachis,  sed etiam omnibus Christianis generaliter repromittit, nimium nobis uidetur obscura. Cum enim cunctos  qui Euangelio credunt, a iugo et dominatione peccati liberos atque alienos esse pronuntiat, quomodo pene in omnibus baptizatis uiget dominatio peccatorum, secundum sententiam Domini qui ait: Omnis qui facit peccatum, seruus est peccati ?



CAPUT XXXII. Responsio de differentia gratie et legalium preceptorum.

Theonas: Questionem nobis rursus non modicam inquisitio uestra commouit, cuius uim licet sciam ab inexpertis nec tradi posse nec percipi, tamen in quantum potero uerbis absoluere et breuiter expedire tentabo; si modo intellectus uester ea que dicimus, etiam operibus subsequatur. Quecumque enim non per doctrinam, sed per experientiam cognoscuntur,  sicut tradi ab inexperto nequeunt, ita nec mente concipi uel teneri, nisi ab eo qui simili studio fuerit atque institutione fundatus. Et idcirco necessarium reor ut primum diligentius inquiramus quidnam sit propositum uel uoluntas legis, uel que gratie disciplina atque perfectio; ut consequenter ex his, siue dominationem peccati, siue expulsionem eius possimus agnoscere. Itaque lex principaliter iubet expeti copulam nuptiarum dicens: [a 2Kb] Beatus qui habet semen in Sion, et domesticos in Ierusalem ; et, Maledicta sterilis que non peperit. Econtrario gratia ad incorruptionis perpetue puritatem et castimoniam nos beate uirginitatis inuitat: Beate, inquiens, steriles que non genuerunt, et ubera que non lactauerunt; et, Qui non oderit  patrem et matrem, et uxorem, non potest meus esse discipulus . Et illud Apostoli: Reliquum  est, ut et qui habent uxores, tamquam non habentes sint . Lex dicit: Decimas tuas et primitias non tardabis offerre . Gratia, Si uis perfectus esse, uade et uende omnia que habes, et da pauperibus . [a 2Kb] Lex talionem conuiciorum et iniuriarum non prohibet ultionem, dicens: Oculum pro oculo, dentem pro dente . Gratia congeminationem iniuriarum uel cedis que fuerint irrogata, nostra patientia uult probari, et ad [b 1Kb] duplicis dispendii tolerantiam paratos esse nos precipit: Qui te percusserit, inquiens, in dexteram maxillam, prebe ei et alteram; et illi qui uult tecum iudicio contendere, et tunicam tuam tollere, dimitte ei et pallium . Illa [c 1Kb] inimicos odio habendos : hec ita diligendos esse decernit, ut pro ipsis  etiam Deo semper censeat supplicandum .



CAPUT XXXIII. Quod leuiora Euangelii precepta quam legis.

Quisquis igitur hoc Euangelice perfectionis culmen ascenderit, iste profecto supra omnem legem tantarum uirtutum meritis sublimatus, et uniuersa que per Moysen precepta sunt quasi parua despiciens, tantum sub gratia Saluatoris se esse cognoscit, cuius adiutorio se ad illum sublimissimum statum intelligit peruenisse. Non ergo dominatur in eo peccatum, quia caritas Dei que diffusa est in cordibus nostris, per Spiritum sanctum, qui datus est nobis  , omnem alterius cuiusque rei excludit affectum; nec potest aut uetita concupiscere, aut imperata contemnere; cuius totum studium totumque desiderium diuino amori semper intentum, usque adeo uilium rerum oblectatione non capitur, ut etiam his que concessa sunt, non utatur [d 3Kb] . In lege autem in qua coniugiorum iura seruantur, quamuis cohibita luxurie euagatio uni tantum femine mancipatur, tamen nequaquam possunt carnalis concupiscentie aculei non uigere, et difficile est ut ignis cui etiam studiose pabula suggeruntur, ita prefixis terminis includatur, ut non etiam extra euagatus amburat [Lips. in marg. adurat] quidquid attigerit. Cui etiam si sua illa ita semper occurrat obiectio, ut exestuare extrinsecus non sinatur, tamen etiam dum  cohibetur, incendit; quia uoluntas [Al. uoluptas] ipsa culpabilis est, et ad uelocissimos adulteriorum raptatur excessus consuetudo concubitus. Ceterum quos gratia Saluatoris sancto incorruptionis amore flammauerit, ita omnes carnalium desideriorum spinas Dominice caritatis igne consumunt, ut nec tepens fauilla uitiorum refrigerium integritatis imminuat. Legis ergo famuli licitorum usu ad illicita prolabuntur, gratie participes dum licita contemnunt, illicita non nouerunt. Sicut autem uiuit in coniugii amatore peccatum, ita etiam in eo [e 1Kb] qui decimas suas et primitias  tantum redhibere contentus est: necesse est enim eum dum tardat aut negligit, aut in qualitate earum, aut in quantitate, aut in quotidiana distributione peccare. Qui enim iubetur ea que sua sunt infatigabiliter indigentibus ministrare, quamlibet ea summa fide ac deuotione dispenset, tamen difficile est ut non laqueos peccatorum frequenter incurrat. In illos uero qui consilium Domini non spreuerunt, sed omnem substantiam suam pauperibus forte preerogantes, sumpta sua cruce largitorem celestis gratie subsequuntur, peccatum non potest dominari. Non enim eum dispensantem sacratas iam Christo opes et quasi alienas pia distributione pecunias, infidelis seruandi uictus cura mordebit, nec eleemosyne hilaritatem abiget mesta cunctatio: quia quod  semel totum obtulit Deo, id iam alienum sine proprie necessitatis recordatione aut angusti uictus timore dispergit, qui certus est, cum ad desideratam peruenerit nuditatem, multo magis a Deo se quam uolucrem celi esse pascendum. Econtrario is qui substantiam retinens mundialem, aut decimas fructuum suorum atque primitias, aut partem pecuniarum constrictus legis antique sanctione distribuit, licet peccatorum suorum ignem maxime hoc eleemosyne rore exstinguat, impossibile tamen est, quantauis opes suas magnanimitate dispenset, ut se ad plenum eruat a dominatione peccati, nisi forte per gratiam Saluatoris, cum re etiam ipsum affectum deposuerit possidendi. Pari modo non potest non cruento peccati imperio famulari, quicumque oculum  pro oculo, dentem pro dente , ex precepto legis eruere, [a 1Kb] aut inimicum suum odio mauult habere; quia necesse eum dum talionis uicissitudine ulcisci suam optat iniuriam, dum contra inimicos odii amaritudinem seruat, furoris atque ire perturbatione semper accendi. Quicumque uero sub Euangelice gratie illuminatione uersatur, ac malum non  resistendo superans, sed sufferendo dexteram percutienti maxillam, etiam alteram prebere uoluntarius non moratur, et uolenti aduersum se de tunica litigium commouere, remittit et pallium, quique diligit inimicos suos, et orat pro calumniantibus se, hic peccati repulit iugum, ac uincula dirupit . Non enim uiuit sub lege, que non interimit seminaria peccatorum , sed sub gratia, que non ramos tantum nequitie amputat, sed ipsas penitus radices  noxie uoluntatis euellit.



CAPUT XXXIu. Quemadmodum quis probetur esse sub gratia.

Quisquis ergo perfectionem Euangelice studuerit tenere doctrine, hic sub gratia constitutus peccati dominatione non premitur. Hoc est enim esse sub gratia, ea que gratia mandat implere. Quicumque uero perfectionis Euangelice plenitudini subiectus esse noluerit, non ignoret se, quamuis baptizatus sibi uideatur ac monachus, non esse sub gratia, sed sub legis adhuc uinculis prepeditum, peccati pondere pregrauari. Propositum namque est eius, qui omnes a quibus receptus fuerit, gratia adoptionis assumit, non destruere, sed superedificare; [c 1Kb] nec  euacuare, sed adimplere Mosaicas sanctiones. Quod nonnulli penitus ignorantes, et consiliorum atque exhortationum Christi magnificentiam negligentes, ita presumptiue libertatis securitate soluuntur, ut non solum Christi precepta tamquam ardua non attingant, uerum etiam ipsa illa que illis incipientibus paruulisque [d 2Kb] Mosaica lege mandata sunt, uelut antiquata  contemnant, illud quod Apostolus exsecratur noxia libertate dicentes: Peccabimus, quia non sumus sub lege, sed sub gratia . Qui ergo nec sub gratia est, quia nequaquam ad Dominice doctrine culmen ascendit; nec sub lege, quia etiam ipsa illa paruula legis mandata non suscipit, hic duplici peccatorum oppressus imperio, ob hoc solum gratiam Christi percepisse se credit, ut per noxiam libertatem ab eo fieret alienus, in illud incidens quod apostolus Petrus ne incurramus enuntiat: Quasi liberi, inquit, agite, et non quasi uelamen habentes malitie libertatem . Beatus quoque apostolus Paulus: uos, enim, inquit, in libertatem uocati estis, fratres , id est, ut absoluti sitis a dominatione peccati, tantum ne libertatem in  occasionem detis carnis, id est, frustrationem legalium mandatorum credatis esse licentiam uitiorum. Hec uero libertas, quia nusquam nisi ibi sit tantum ubi Dominus commoratur, Paulus apostolus docet: Dominus, inquiens, spiritus est; ubi autem spiritus Domini, ibi libertas . Quapropter nescio utrum hunc beati apostoli sensum, sicut hi qui experti sunt sapiunt, exprimere atque elucidare potuerim: unum scio apertissime illum etiam sine expositione cuiusquam omnibus reserari, [a 9Kb] qui , id est, actualem perfecte tenuerint disciplinam. Non enim laborabunt ut quod iam operando didicerunt, intelligant disputando



CAPUT XXXu. Interrogatio cur interdum ieiunantes carnalibus incentiuis acrius urgeamur.


Germanus: Obscurissimam questionem et multis etiam, ut putamus incognitam, apertissime reuelasti. Unde hoc quoque profectui nostro adiicias deprecamur, ut cur interdum etiam propensius ieiunantibus nobis et exhaustis atque defectis, uehementiores pugne corporis excitentur, diligenter edisseras. Nam plerumque etiam expergefacti e somno, cum deprehenderimus nos [b 1Kb] corporalis ueneni contagium pertulisse, ita deiicimur conscientia, ut ne ad ipsam  quidem orationem consurgere fiducialiter audeamus.



CAPUT XXXuI. Responsio, quod hec questio future Collationi debeat reseruari.

Theonas: Studium quidem uestrum, quo perfectionis uiam non transitorie, sed principaliter atque perfecte desideratis attingere, infatigabiliter huic disputationi nos prouocat inherere: nec enim de exteriore castimonia et circumcisione manifesta, sed de illa que in occulto est, diligenter inquiritis, scientes in hac uisibili carnis continentia, perfectionis plenitudinem non inesse, que haberi, uel per necessitatem, uel per hypocrisim etiam ab infidelibus potest: sed illam cordis uoluntariam et inuisibilem  puritatem quam beatus Apostolus ita predicat: [c 1Kb] Non enim qui in manifesto Iudeus, neque que in manifesto in carne est circumcisio, sed qui in occulto Iudeus, et circumcisio cordis in spiritu, non littera, cuius laus non ex hominibus, sed ex Deo est , qui solus scil. cordium secreta rimatur: tamen quia satisfieri desiderio uestro ad plenum non potest, breue enim quod superest spatium noctis, ad indagandam hanc obscurissimam non sufficit questionem, congruum reor ut interim differatur. Sensim enim hec et corde ab omni cogitationum strepitu penitus absoluto, ut a nobis proferri, ita uestris debent mentibus intimari; que sicut propter conscientie purificationem oportet inquiri, ita nisi ab eo qui donum integritatis expertus est, tradi assignarique  non possunt. Non enim queritur quid inanium argumenta uerborum, sed quid interna conscientie fides et maior uis ueritatis inculcet. Et idcirco de emundationis huius scientia atque doctrina, nec proferri aliquid nisi ab experto, nec trans fundi quidquam potest, nisi in cupidissimum ualdeque sollicitum uirtutis ipsius amatorem, qui non eam uacuis nudisque sermonibus suscitando, sed totis animi uiribus annitendo optet attingere: scilicet non studio loquacitatis infructuose, sed desiderio puritatis interne.



COLLATIO uIGESIMA SECUNDA, Que est secunda abbatis Theone. DE NOCTURNIS ILLUSIONIBUS.



[a 1Kb] CAPUT PRIMUM.


Post dies ferme septem, Quinquagesime solemnitate transacta, cum in ipso noctis initio, id est post synaxim uespertinam, promisse disputationis exspectatione suspensi, sancti Theone cellulam fuissemus ingressi, alacer senex hilari uultu ac blando nos prior sermone compellans: Mirabar, inquit, ardentissimum studium uestrum his septem diebus absolutionem proposite questionis potuisse differre, et debitori suo precipue non roganti, dilationem tanti temporis prestitisse. Iustissimum proinde est, ut quia ultro mihi benignitas uestra tam largas concessit inducias, ego quoque moram in debiti redditione non faciam. Grata namque est huius fenoris occupatio, que maiora dum soluitur augmenta conquirit;  et non solum percipientem ditat, uerum etiam nichil minuit largienti. Duplices siquidem congregat questus rerum spiritalium dispensator. Lucrum enim non solum in illius qui audit profectu, uerum etiam in sua disputatione consequitur, non minus semetipsum ad desiderium perfectionis accendens, dum instruit auditorem. Quamobrem uester ardor, meus profectus est; uestra sollicitudo, mea compunctio est. Nam utique et ipse nunc mente torperem, nichilque in meo corde de his que expetitis, pertractarem, nisi me uester feruor atque exspectatio ad rerum spiritalium recordationem suscitaret quodammodo dormitantem. Et idcirco proferatur in medium questio, si uidetur, cuius pridem pro angustia temporis absolutionem procrastinare  maluimus.



CAPUT II. Repetitio proposite interrogationis cur maiorem abstinentiam maior interdum carnis impugnatio subsequatur.


b 1Kb] Hoc enim, ni fallor, inquisitio uestra complexa est, cur interdum remissius ieiunantes, leuioribus carnis huius aculeis titillemur, et nonnumquam districtius abstinentes, afflicto exhaustoque corpore, incentiuis acrioribus urgeamur, ita ut quemadmodum patefecit uestra confessio, expergefacti reperiamus nos humorum naturalium egestione respersos.



CAPUT III. Ex tribus causis corporalis pollutio prouenire.

Huius [c 3Kb] ergo infestinationis triplicem causam nostri  prodidere maiores, que modum temporis constituti intempestiuis irrumpa excessibus. Aut enim superflua escarum nimietate congeritur, aut per incuriam mentis elabitur, aut inimici illudentis insidiis prouocatur. Primum igitur gastrimargie, id est, uoracitatis uel gule uitium, hanc redundantiam obsceni humoris extrudit. Nam et cum districtioris abstinentie tempore statum polluit puritatis, [d 1Kb] non de presenti, ut putatis, inedia, sed de nimietate preterite saturitatis effunditur. Quod enim per uoracitatis ingluuiem concretum fuerat in medullis, necesse est ut per pruritum, aut certe per ignorantiam, quamuis magno ieiunio tabefacti corporis egeratur. Quamobrem non solum lautioribus epulis abstinendum, sed etiam a uilioribus cibis equali est continentia  temperandum: immo ipsius etiam panis et  aque satietas est cauenda, ut possit diu in nobis acquisita corporis puritas permanere, atque imitari quodammodo intemeratam spiritus castitatem; licet nos necesse sit confiteri, interdum etiam absque ulla mentis industria, uel per temperiem corporum, uel per etatis maturitatem, quosdam rarius sordidari, uel certe fluxus istius egestione non pollui. Sed alterius meriti est, qui pacem inerti felicitate [Dionys. securitate; Lips. in marg. facilitate] consequitur, alterius qui triumphum gloriosis uirtutibus promeretur: Huius enim potentia uitiorum omnium debellatrix digna miraculo est: illum quem facultas boni in sua tuetur ignauia, [a 1Kb] censendum magis dixerim securitate quam laude. [b 1Kb] Secunda impuriillius profluuii causa est, si mens spiritualibus studiis atque exercitiis uacuata, nec  disciplinis interioris hominis instituta, quemdam sibi segnitiei situm per consuetudinem continui torporis obduxerit, aut cum sordidarum cogitationum inimicitias [Al. impudicitias] non cauendo, ita illam cordis sublimissimam puritatem segniter concupiscit, ut omnem perfectionis et castimonie summam in sola credat exterioris hominis castigatione consistere. Cuius erroris atque socordie uitio consequenter eueniet, ut non solum multimoda cogitationum peruagatio inuerecunde atque procaciter secretum mentis irrumpat, sed etiam pristinarum omnium passionum intra eam semina perseuerent. Que quamdiu in eius abditis delitescunt, quamuis rigido corpus ieiunio castigetur, tamen nichilominus dormientem illecebrosis phantasmatibus inquietant:  quibus ante legitimi temporis cursum, non iam ex nature necessitate, sed adhuc ex fraude nequitie  spiritalis, obsceni eliciantur humores, qui non tam inanitate carnis quam mentis circumspectione atque uirtute si penitus inhiberi nequeunt, saltem ad illam egestionis simplicem qualitatem, auxiliante gratia Dei, perducuntur. Ideoque in primis discursus sunt sensuum cercendi, ne mens istis excessibus assuefacta, ad fediora incitamenta luxurie somnians pertrahatur. Tertia causa est, cum per ordinatam quidem atque sollicitam continentie disciplinam, contritione cordis et corporis perpetuam castimonie puritatem optamus acquirere; sed nos utilitati carnis ac spiritus egregie consulentes, [c 2Kb] fraudulentissimi hostis ita impugnat inuidia, ut dum deiicere fiduciam conscientie nostre nosque uelut reatu aliquo humiliare conatur, illis precipue diebus quibus maiore integritatis  merito desideramus diuino tantummodo placere conspectui, absque ullo quidem carnis pruritu, mentisue consensu, nec per illusionem phantasmatis alicuius, sed tamen simplici fluxus illius egestione nos polluit, ut a sacrosancta communione deterreat, licet in quosdam incipientium et quorum corpora necdum longa ieiuniorum castigatione tenuata sunt, ob hoc diabolica factione hec euenire credatur illusio, ut cum eos intensioribus ieiuniis studere cognouerit, omnes eorum conatus hac arte subuertat; ut dum se non solum nichil ad puritatem corporis districtiore ieiunio profecisse, uerum etiam grauius sentiunt fuisse pollutos, magistram incorruptionis ac puritatis altricem, abstinentie districtionem tamquam emulam perhorrescant.  Quapropter nosse debemus non idcirco nos tantum ab unoquoque  uitio debere purgari, quia suis perturbationibus nostrum occupet sensum, sed quia contentum non sit solum absque aliorum consortio dominari, sed intromisso omnium uitiorum diriore collegio, subditam sibi mentem multiplicata captiuitate populetur. [a 1Kb] Et idcirco gastrimargia uincenda est, non propter se tantum, ne scilicet onerosa nos uoracitate corrumpat; nec propter hoc solum, ne carnalis concupiscentie nos igne succendat, sed ne etiam iracundie uel furoris atque tristitie, ceterarumque omnium passionum faciat esse mancipia. Nam cum nobis esca ac potus uel negligentius uel tardius ministratur, si gule dominatione deprimimur, consequens est ut etiam iracundie stimulis incitemur. Et rursus, uoluptuosis saporibus demulceri absque  philargyrie peste non possumus, per cuius superfluos apparatus magnis luxuria gaudet impendiis.  Philargyria uero, cenodoxia atque superbia, et omnium multitudo uitiorum indiuidua societate iunguntur; atque ita unumquodque uitium, si uigere in nobis uel solum ceperit, etiam ceteris suggerit incrementa.



CAPUT Iu. Interrogatio an ad sacrosanctam communionem accedere liceat nocturna illusione pollutum?

Germanus: Dispensatione Dei credimus hanc questionem in medium fuisse prolatam, ut illud quod, uerecundia interrogandi fiduciam cohibente, numquam potuimus edoceri, nunc opportunitate collationis, causeque ipsius ordine prouocati, sciscitari fiducialiter audeamus. Si igitur eo tempore quo accedi oportet ad sacrosancta mysteria, senserimus  nos somnii illusione pollutos, presumenda est [b 10Kb] an uitanda illa salutaris esce sacrosancta perceptio?



CAPUT u. Responsio, quando reatum contrahat hec passio dormienti?


Theonas: Omni quidem industria, quantum in nobis est, studere debemus, ut immaculatam castimonie puritatem illo uel maxime tempore teneamus, quo uenerandis assistere optamus altaribus; et uigilantissima circumspectione precauendum est, ne carnis integritas precedente tempore custodita, in ea precipue in qua nos ad communionem salutaris conuiuii preparamus nocte, fraudetur. uerum si hostis ille nequissimus ut nobis celestis remedii subtrahat medicinam, custodiam sopite mentis illuserit, ita dumtaxat ut nullo reprehensibili interueniente pruritu, nullo contaminetur oblectationis assensu,  sed egestionem aut naturali necessitate propulsam, aut certe impugnatione diaboli absque sensu uoluptatis elicitam, ad impedimentum nostre sanctificationis obtenderit, possumus et debemus ad gratiam salutaris cibi confidenter accedere. Sin uero nostro uitio hec fuerit egesta concretio, conuenientes conscientiam nostram illud Apostolicum formidemus: Qui manducauerit panem et biberit calicem Domini indigne, reus erit corporis et sanguinis Domini. Probet autem primum semetipsum homo, et sic de pane illo edat et de calice bibat . Qui enim manducat et bibit indigne, iudicium sibi manducat et bibit non discernens corpus Domini: id est, nequaquam  illum celestem cibum a communium escarum uilitate secernens, nec talem esse diiudicans, quem non nisi pura liceat mente uel carne presumere. Denique infert: Ideo inter uos multi infirmi et imbecilles, et dormiunt multi; a 1Kb] spiritales scilicet infirmitates ac mortes ex hac specialiter dicens presumptione generari. Multi enim qui eum [Lips. in marg. cum] illicita usurpatione presumunt, infirmantur fide, et imbecilli sunt mente, passionum scilicet languoribus inuoluti, et dormiunt somno peccati, ab hoc sopore lethali nequaquam salutari sollicitudine resurgentes. Deinde sequitur: Quod si nosmetipsos diiudicaremus, non utique iudicaremur: hoc est, si nosmetipsos perceptione sacramentorum, quotiescumque peccati uulnere preuenimur, iudicaremus indignos,  impenderemus utique studium ut per penitudinis emendationem ad ea digne possemus accedere, et non tamquam indigni seuerissimis infirmitatum flagris castigaremur a Domino, ut uel sic compuncti ad remedia nostrorum uulnerum recurramus, ne digni presentis seculi breuissima correptione non habiti, in futuro simul cum huius mundi peccatoribus condemnemur. Quod etiam in Leuitico euidenti denuntiatione precipitur: [b 1Kb] Omnis mundus manducabit carnes; et anima quecumque comederit de carnibus sacrificii salutaris quod est Domini, in qua est immunditia, peribit coram Domino . In Deuteronomio quoque a spiritalibus castris immundus similiter  mystice segregatur: [a 3Kb] Si fuerit, inquit, inter uos homo qui nocturno pollutus sit somnio, egredietur extra castra, et non reuertetur priusquam ad uesperam ablutus aqua sit, et post solis occasum regredietur in castra .



CAPUT uI. Quod nonnumquam pollutio corporis culpa uacet, et inimici factione contingat, exemplo ostenditur.

uerum ut manifestius approbetur, [b 2Kb] quod etiam inimici factione nonnumquam hec eliciatur impuritas: [c 2Kb] Nouimus fratrem, qui cum castimoniam cordis et corporis summa circumspectione atque humilitate promeritam iugiter possideret, ac nequaquam nocturnis ludificationibus tentaretur, quoties tamen se ad percipiendam communionem Dominicam preparasset,  immundo fluxu dormiens fedabatur. Qui cum multo se tempore a sacrosanctis mysteriis trepidus abstineret, tandem hanc ad seniores detulit questionem, remedium impugnationis ac doloris sui medicabili eorum consilio consecuturum se esse confidens. Sed cum primam causam morbi eius spiritalium  medicorum doctrina discuteret, que solet ex abundanti ciborum presumptione descendere, eamque memorato fratri deprehenderent non inesse, atque hanc illusionem nequaquam uitio saturitatis constaret emergere; eo quod nec fratris nota districtione solemnium dierum, quibus illa pollutio contingebat, specialis exceptio, hoc illos pateretur opinari: ad secundam [d 1Kb] huius ualetudinis causam illico transtulerunt inquisitionis indaginem, discutientes ne anime forsitan culpa, caro exhausta ieiunio impuris illusionibus urgeretur, quibus etiam districtissimi uiri, paululum elati de sui corporis fuerint puritate, per superbie uitium polluuntur, quod scilicet donum precipuum Dei, id est, corporis castitatem, humanis se uiribus obtinuisse crediderint. Interrogatus  igitur utrum industriam suam ita capacem huius crederet esse uirtutis, ut ope diuini non egeret auxilii, summa hunc impium sensum exsecratione detestans, cum se humiliter astruxisset ne ceteris quidem diebus corporis puritatem retinere potuisse, nisi diuina in omnibus gratia fuisset adiutus, illi  confestim ad causam tertiam recurrentes, occultas diabolice factionis insidias peruiderunt, probantesque nec anime culpam esse, nec carnis, sacrosanctis eum epulis debere misceri confidentissime censuerunt; ne scilicet si in hac obstinatione [Lips. in marg. abstinentia] durasset, uersutis maligni hostis laqueis obligatus, sanctificationis et corporis Christi particeps esse non posset, et per hanc fraudem medicina remedii salutaris in perpetuum fraudaretur. Quo facto ita omnis diabolice factionis scena detecta est, ut mox uirtute Dominici corporis protegente, illa preterite illusionis consuetudo cessaret: in quo inimici dolus euidenter apparuit, et exposita est pariter ac probata sententia seniorum, que plerumque hunc impurissimum fluxum, nec anime uitio,  sed aduersarii factiosa docuit ludificatione propelli. [a 2Kb] Ut ergo fallax imaginatio somniorum, illectrix egestionis impure, uel in perpetuum, uel certe  certis mensibus ignoretur, post illam fidem, qua de Dei specialiter gratia puritatis donum iugiter sperare nos conuenit, esce potusque est nimietas castiganda. Horum namque redundantia istiusmodi humores propensius gigni necesse est, qui quoniam concreti non possunt non egeri, atque ab ipsius nature lege propelli, sub occasione cuiuscumque pruritus atque illusionis emergunt. Escarum uero satietate subtracta, consequens est illas quoque immundas egestiones tardius generari; et ita fit ut quemadmodum fluxus earum, ita etiam illusio dormientes uel rarius, uel subtilius inquietet, quia non solum  egestio ex imaginatione, sed imaginatio ex egestionis  nimietate descendit. Quapropter si uolumus ab illusionum istarum illecebris liberari, omni uirtute nobis est enitendum: Primum, ut fornicationis passione deuicta iuxta beatum Apostolum, non regnet peccatum in nostro mortali corpore, ad obediendum concupiscentiis eius . Secundo, ut ipso quoque illecebroso corporis motu sedato penitus ac sopito, nequaquam exhibeamus membra nostra arma iniquitatis peccato . Tertio, ut interiore quoque homine nostro, ab illa libidinis titillatione omnimodis ac medullitus mortificato, exhibeamus nos Deo tamquam ex mortuis uiuentes, et ita per hunc profectum peruenientes ad perpetuam quietem corporis nostri, exhibeamus etiam membra nostra non iam arma libidini, sed iustitie Deo . In qua nobis castimonie  puritate fundatis, peccatum in nobis iam non dominabitur. Non enim sumus sub lege, que dum licita nuptiarum iura commendat, etiam illum cuius ministerio opus illicite fornicationis expletur, in nostris medullis nutrit ac reseruat ardorem: sed sub gratia, que dum incorruptionem uirginitatis insinuat, etiam istum innoxium ac simplicem corporis motum, et ipsius quoque liciti coitus interimit uoluptatem; atque ita cunctis impurissime colluuionis humoribus arefactis, [b 2Kb] egregii ac laudabiles eunuchi, qui per Isaiam predicantur effecti, merebimur [Lips. in marg. merebuntur] illam que promittitur eis beatitudinem possidere. Hec enim, ait Dominus, eunuchis, qui custodierint sabbata mea, et elegerint que uolui, et tenuerint fedus meum; dabo eis in domo mea, et in muris meis locum, et [c 34Kb] nomen melius a filiis et filiabus,  [d 1Kb] nomen sempiternum dabo eis quod non peribit . Qui sunt isti filii et filie, quibus in tantum isti preferuntur eunuchi, ut etiam locum ac nomen melius accepturi esse dicantur, nisi illi sancti qui in ueteri Testamento in coniugiorum copula permanentes, per obseruantiam mandatorum in adoptionem filiorum Dei non immerito peruenerunt? Quod etiam nomen est illud quod eis uelut precipuum quiddam uice remunerationis summe promittitur, nisi hoc quod Christi uocabulo dicimur esse censendi? De quo nomine alibi per prophetam ait: Et seruos meos uocaui nomine alio, in quo qui benedicendus est super terram, benedicetur in Deo, Amen; et qui iurat in terra iurabit in Deo, Amen . Et iterum: Et uocabitur, inquit, tibi nomen nouum quod os Domini nominauit . Quique pro hac cordis et corporis  puritate, etiam illa precipua ac singulari beatitudine perfruentur, [a 2Kb] ut illud canticum iugiter canant, quod nemo alius sanctorum canere potest, nisi isti soli qui sequuntur agnum quocumque uadit? uirgines enim sunt, et cum mulieribus se non coinquinauerunt . Proinde si ad hanc sublimissimam uirginum gloriam uolumus peruenire, omni uirtute incorruptionem mentis ac spiritus excolamus, ne in illarum insipientium uirginum  numero collabamur, quibus idcirco non est reputata uirginitas, quia a commixtione carnali immunes sese tantummodo seruauerunt, et ob hoc [b 2Kb] uirgines quidem, sed fatue nuncupantur quia deficiente in  uasis earum oleo puritatis interne, claritas ac splendor corporalis uirginitatis exstinguitur; interioris enim fotu [Lips. in marg. potu] ac pabulo puritatis subministrari necesse est etiam exteriori homini castitatem, eamque iugiter ad perseuerantiam incorruptionis perpetue animari. Et ideo fatue ille uirgines gloriosum sponsi thalamum cum illis prudentibus non merentur intrare, que integrum spiritum suum et animam et corpus sine querela in die Domini nostri Iesu Christi non seruauerunt. Illi namque sunt ueri atque incorrupti uirgines Christi, illi admirabiles atque egregii reputantur eunuchi, non qui metuunt, sed quibus non libet fornicari, nec qui impudicitie reprimunt frena, sed qui ipsam quoque minimam mentis titillationem et tenuissima libidinis incitamenta  uicerunt, et eo usque extenuauerunt illum carnis  sensum, [c 1Kb] ut non solum ex commotione eius, nulla oblectatione, sed ne exigua quidem titillatione tangantur.



CAPUT uII Quod numquam dignum se communione Dominica quispiam debeat iudicare.

Tanta autem cor nostrum humilitatis debemus uallare custodia, ut hanc definitionem perpetua sensuum stabilitate teneamus, nequaquam nos posse ad tantum purificationis meritum peruenire, ut si hec que supra dixi per Dei gratiam omnia fecerimus, [d 4Kb] indignos tamen nos communione sacri corporis  esse credamus. Primum quia celestis illius manne tanta maiestas est, ut nemo hac lutea carne circumdatus per suum meritum eius edulium, et non ex gratuita Domini largitate percipiat. Deinde quia nullus ita circumspectus in huius mundi potest esse conflictu, ut eum saltem rara uel leuia peccatorum tela non feriant, quia impossibile est ut non aut ignorantia, aut negligentia, aut uanitate, aut obreptione, aut cogitatione, aut necessitate, aut obliuione peccetur. Nam etsi ad tam precelsum quis uirtutum culmen ascenderit, ut Apostolicum illud non iactanter exclamet: Mihi autem pro minimo est ut a uobis iudicer, aut ab humano die, sed neque me ipsum iudico, nichil enim mihi conscius sum; sciat se tamen absque peccato esse non posse. Neque enim frustra  idem Doctor adiunxit: Sed non in hoc iustificatus sum; id est, non si ego iustum me esse credidero, ueram confestim gloriam possidebo; uel quia me conscientia mea nullius peccati reprehensione compungit, idcirco nullius sordis contagione fuscatus sum; multa enim etiam meam conscientiam latent, que cum sint mihi incognita atque obscura, Deo nota atque manifesta sunt. Ideo subiiciens: Qui autem me, inquit, iudicat Dominus est; id est, ab illo solo quem secreta cordium non latent, uerum iudicii in me proferetur examen.



CAPUT uIII. Obiectio Germani abbatis, ex his que de sacra perceptione dicta sunt.

Germanus: Supra dictum est non nisi sanctos celestium  Sacramentorum esse debere participes; nunc adiicitur impossibile esse homini ut immunis penitus sit a delicto. Si nullus ergo liber a noxa, nullus est sanctus, et consequens est ut homo cui sanctitas deest, mysteriorum Christi particeps esse non possit, et regnum etiam celorum sperare non debeat, quod solis sanctis Dominus pollicetur.



CAPUT IX. Responsio quod multi sancti esse possint, nemo tamen absque peccato nisi Christus.

Theonas: Multos quidem esse sanctos ac iustos  negare non possumus, sed inter sanctum et immaculatum multa distantia est. Aliud est enim esse quempiam sanctum, id est, diuino cultui consecratum; hoc enim nomen non solum hominibus, sed etiam locis et uasculis templi atque lebetibus, attestante Scriptura, commune est. Aliud est autem esse absque peccato, quod unius Domini nostri Iesu Christi singulariter conuenit maiestati, de quo etiam Apostolus uelut precipuum quid ac speciale pronuntiat dicens: Qui peccatum non fecit . Satis enim uilem atque indignam eius preconiis laudem quasi incomparabile ac diuinum ei aliquid assignauit, si etiam nos illibatam ab omni peccato possumus transigere uitam. Rursus Apostolus ad Hebreos: Non enim habemus, inquit, pontificem qui non possit  compati infirmitatibus nostris, [a 1Kb] tentatum autem per omnia pro similitudine absque peccato . Si igitur etiam terrene humilitatis nostre cum illo excelso diuinoque Pontifice hec potest esse communio, ut etiam nos absque ulla peccati offensione tentemur, cur Apostolus hoc in illo uelut unicum ac singulare suspiciens [Lips. in marg. suscipiens], eius meritum ab hominibus tanta diuisione discreuit? Hac ergo sola ab omnibus nobis exceptione distinguitur, qui nos non absque peccato, illum sine peccato constat fuisse tentatum. Quis etenim hominum quamuis fortis atque bellator sit, hostilibus tamen telis plerumque non pateat? Quis uelut impenetrabili carne circumdatus, tantis preliorum periculis sine periculo misceatur? Ille autem solus Speciosus forma pre filiis  hominum  conditionem mortis humane cum uniuersa carnis fragilitate suscipiens, nullius est umquam sordis maculatus attactu.



CAPUT X. Quod solus Filius Dei absque ullo peccati uulnere uicerit tentatorem.

[b 1Kb] Tentatus est enim secundum similitudinem nostram  gastrimargie primum uitio, ut ei callidus ille serpens, eo ordine quo Adam ante seduxerat , esurienti esce desiderio conaretur  illudere: Si Filius, inquiens, Dei es, dic ut lapides isti panes fiant . Sed nullum recipiens ex hac tentatione peccatum, cum ei facultas indubitata suppeteret, respuit cibum quem ei deceptionis artifex ingerebat, dicens: Non in solo pane uiuit homo, sed in omni uerbo quod procedit de ore Dei . Tentatus est etiam cenodoxia secundum similitudinem nostram, cum ei dictum est: Si Filius Dei es, mitte te deorsum . Sed subdola diaboli suggestione captus non est, et uanissimum seductorem etiam Scripturarum obiectione confutans, Non tentabis, inquit, Dominum Deum tuum . Tentatus est etiam tumore superbie secundum similitudinem nostram, cum ei a diabolo promitterentur omnia regna mundi et gloria eorum, sed irrisa atque  obiurgata est nequitia tentatoris. Respondit enim ei: uade retro, Satanas ; scriptum est enim: Dominum Deum tuum adorabis, et illi soli seruies . His autem testimoniis edocemur ut fraudulentis [a 2Kb] suggestionibus inimici nos quoque similiter auctoritate Scripturarum debeamus obsistere. Rursum tentatus est superbia secundum similitudinem nostram, ut idem insidiarum artifex regnum, quod ab ipso oblatum ante respuerat, per homines ei moliretur ingerere; sed absque peccato insidias tentantis irrisit. Cum enim cognouisset iehsu quod uenturi essent ut raperent eum et facerent eum regem, fugit iterum in montem ipse solus . Tentatus  est secundum similitudinem nostram, cum uerberatus flagris, cum palmis cesus, cum sputorum horrore respersus est, cum ad extremum pertulit crucis exquisita supplicia ; sed nullis umquam non dicam contumeliis, uerum ne suppliciis quidem ad tumorem uel leuissime indignationis impulsus est, quia in patibulo constitutus misericorditer proclamauit: Pater, ignosce eis, non enim sciunt quid faciunt .



CAPUT XI. Quod in similitudine carnis peccati solus uenerit Christus.

Quemadmodum uero et illud accipietur, quod eum Apostolus [b 12Kb] in similitudine carnis peccati uenisse commemorat , si etiam nos nulla  peccati labe pollutam habere possumus carnem? Nam et hoc de illo qui solus est absque peccato tamquam singulare memoratur: Misit Deus Filium suum in similitudinem carnis peccati ; quia ueram atque integram suscipiens substantiam carnis humane, non ipsum peccatum in ea, sed similitudinem peccati suscepisse credendus est. Similitudo enim non ad carnis ueritatem, [c 2Kb] secundum prauum quorumdam hereticorum sensum, sed ad peccati est imaginem referenda. Erat enim in ipso uera quidem caro, sed absque peccato, similis scilicet peccatrici. Illud siquidem ad humane substantie pertinet ueritatem, hoc uero ad uitia refertur et mores.  Habebat similitudinem carnis peccati, cum uelut homo ignarus ac pro cibo sollicitus percontaretur: Quot panes habetis ? Sed sicut peccato nequaquam caro illius, ita nec anima ignorantie subiacebat. Denique statim euangelista subiungit: Hoc autem dicebat iehsu tentans eum; ipse enim sciebat quid esset facturus . Habebat carnem similem peccatrici, cum uelut sitiens a Samaritana muliere posceret potum; sed non erat peccati sorde polluta, quia econtrario mulier prouocata est petere aquam uiuam que illam numquam sitire permitteret, sed fieret in ea fons aque salientis in uitam eternam . Habebat carnis istius ueritatem cum dormiret in naui; sed ne pariter nauigantes peccati similitudine fallerentur, surgens imperauit uentis et mari, et facta  est tranquillitas magna . Communi cum omnibus sorte peccato subditus uidebatur, cum diceretur de ipso: Hic homo si esset propheta, sciret utique que et qualis est mulier que tangit eum, quia peccatrix est; sed peccati non habuit ueritatem, quia blasphemam cogitationem arguens Pharisei, statim mulieris peccata dimisit . Peccatricem cum ceteris gerere putabatur carnem, cum uelut homo in mortis discrimine constitutus, et imminentium suppliciorum terrore perculsus oraret: Pater, si possibile, transeat a me calix iste ; et, Tristis est anima mea usque ad mortem . Sed peccati contagium nesciebat illa tristitia, quia uite auctor mortem formidare non poterat. Ait enim: Nemo tollit a me animam meam, sed ego pono eam a me ipso.  Potestatem habeo ponendi eam, et potestatem habeo iterum sumendi eam .



CAPUT XII. Quod iusti et sancti omnes non fuerunt in similitudine, sed in ueritate peccati.

In hoc ergo ille homo qui natus ex uirgine est,  magna a cunctis qui ex utriusque sexus commixtione producimur distantia segregatur; quod cum omnes non similitudinem, sed ueritatem peccati in carne gestemus, ille non ueritatem, sed similitudinem peccati et uere carnis assumptionem suscepit. Denique licet scriptum de eo in Isaia propheta Pharisei apertissime meminissent, quia peccatum non fecit, nec inuentus est dolus in ore eius : tamen ita similitudine carnis peccati fallebantur, ut dicerent: Ecce homo uorax et potator uini, publicanorum et peccatorum amicus . Et ad illum qui illuminatus fuerat cecum: Da gloriam Deo; nos enim scimus quia hic homo peccator est . Et ad Pilatum: Nisi esset hic homo peccator, non eum tradidissemus tibi . Huius ergo rei que illi  tantum singularis ac propria est, equalitatem sibi blasphemie superbieque crimine uindicabit, quisquis se esse sine peccato ausus fuerit profiteri. Consequens enim est ut similitudinem carnis peccati, et non ueritatem peccati, habere se dicat



CAPUT XIII. Quod non sint tam grauia peccata sanctorum ut eis auferant meritum aut nomen sanctitatis.

Ceterum [a 12Kb] iustos et sanctos uiros non esse immunes a culpa manifeste Scriptura pronuntiat, dicens: [b 2Kb] Septies in die cadet iustus et resurget . Quid enim aliud est cadere quam peccare? Et tamen cum dicatur septies cadere, nichilominus pronuntiatur iustus, nec iustitie eius preiudicat lapsus fragilitatis  humane, quia multum interest inter iusti et peccatoris hominis lapsum. Aliud est enim admittere mortale peccatum, et aliud est cogitatione que peccato non caret preueniri; uel ignorantie, aut obliuionis errore, aut facilitate otiosi sermonis offendere, [c 2Kb] aut ad punctum in fidei theoria aliquid hesitare,  aut subtili quadam cenodoxie titillatione pulsari, aut necessitate nature aliquantisper a summa perfectione recedere. Hec enim sunt septem lapsuum genera in quibus sanctus licet nonnumquam cadat, tamen iustus esse non desinit; que quamuis leuia esse uideantur ac parua, tamen faciunt eum sine peccato esse non posse. Habet enim pro quibus quotidianam gerens penitudinem, et ueniam ueraciter debeat postulare, et pro suis indesinenter orare peccatis, dicens: Dimitte nobis debita nostra . Et ut euidentissimis probemus exemplis et errasse nonnullos sanctorum, et tamen a sua non discessisse iustitia, certe ille beatissimus et apostolorum eximius Petrus, quid aliud credendus est fuisse quam sanctus, presertim id temporis quo ei a Domino dicebatur:  Beatus es, Simon Bar-Iona, quia caro et sanguis non reuelauit tibi, sed Pater meus, qui in celis est; et tibi dabo claues regni celorum, et quodcumque ligaueris super terram, erit ligatum et in celis; et quodcumque solueris super terram, erit solutum et in celis . Quid hac Dominica laude preclarius? Quid hac potestate ac beatitudine potest esse sublimius? Et tamen post paululum, cum ignorans mysterium passionis, tante utilitati [Lips. in marg. utilitatis] humani generis inscius obuiaret, dicens: Absit a te, Domine, non erit tibi hoc; meretur audire: uade post me, Satanas, scandalum es mihi, quia non sapis ea que Dei sunt, sed ea que hominum . Numquidnam cum his eum uerbis ipsa [a 1Kb] equitas increparet, [b 33Kb] aut nequaquam cecidisse, aut in  sanctitate atque iustitia non permansisse credendus est? Quid illo etiam tempore [a 3Kb] numquid ruinam manifeste negandus est pertulisse, quo imminente, persecutorum metu, ter Dominum negare compulsus est? Sed confestim, penitudine subsequente, [b 1Kb] amarissimis lacrymis maculam tanti criminis abluendo, sanctitatis atque iustitie meritum non amisit . De ipso igitur ac de eius similibus sanctis illud etiam quod a Dauid canitur debemus accipere: A Domino gressus hominis diriguntur, et uiam eius uolet nimis. Cum ceciderit, non collidetur, quia Dominus supponit manum suam . Cuius enim gressus a Domino diriguntur, quid aliud potest esse quam iustus? Et tamen de hoc ipso dicitur: cum ceciderit, non collidetur. Quid est cum ceciderit, nisi  cum lapsum peccati alicuius incurrerit? Non collidetur, inquit, id est, nequaquam diu opprimetur incursione peccati; sed licet ad presens uideatur elisus, tamen diuino quod implorat erectus auxilio, celeri resurrectione stabilitatem iustitie non amittit: uel etiamsi ad presens per fragilitatem carnis aliquid admiserit, suppositione manus Dominice reparabit. Nec enim sanctus esse desinit post ruinam, qui cum se fiducia operum suorum iustificari non posse cognoscat, et tantis peccatorum nexibus credat sola Domini gratia liberandum, cum Apostolo proclamare non desinit: Infelix ego homo, quis me liberabit de  corpore mortis huius? Gratia Dei per Iesum Christum Dominum nostrum .



CAPUT XIu. Quomodo intelligendum sit illud Apostoli: Non enim quod uolo bonum facio.

Nam cum apostolus Paulus inestimabilem abyssum puritatis, resistentibus cogitationum estibus, penetrari ab homine non posse cognoscens, diu uelut per profunda iactatus, ante dixisset: Non enim quod uolo bonum, facio, sed quod odi malum, hoc ago . Et rursum: Si autem quod nolo, hoc facio; iam non ego operor illud, sed quod habitat in me peccatum: et condelector legi Dei secundum interiorem hominem; uideo autem aliam legem in membris meis repugnantem legi mentis mee, et captiuum me  ducentem in legem peccati que est in membris meis ; omni uel sua uel nature ipsius fragilitate perspecta, tam immense altitudinis uastitate conterritus, ad tutissimum portum diuini confugit auxilii; et quasi de nauigii sui oneribus mortalitatis oppressi, naturali infirmitate desperans, ab eo cui impossibile nichil est, naufragiorum deposcit remedia, cum quodam miserabili uociferans eiulatu: [c 1Kb] Infelix ego homo, quis me liberabit de corpore mortis huius ? Statimque absolutionem quam desperauit de imbecillitate nature, de Dei benignitate presumpsit, confidenter adiungens: [d 23Kb] Gratia Dei per Christum Dominum nostrum 



CAPUT Xu. Obiicit Germanus, ex peccatorum persona Apostolum hec dixisse.


Germanus: Multi hoc apostolicum ita intelligi debere definiunt, ut hoc eum non ex sua, sed ex peccatorum persona dixisse confirment, eorum scilicet qui uolentes semetipsos a corporalibus illecebris ac uoluptatibus abstinere, obstricti uitiis pristinis, et oblectatione carnalium passionum captiuati, semetipsos cohibere non possunt, dum [a 3Kb] inolita consuetudine uitiorum, uelut immiti quadam tyrannidis dominatione, depressi, ad libertatem pudicitie respirare non possunt. Quomodo enim beato Apostolo, quem ad summum perfectionis totius culmen, certum est peruenisse, illud poterit  conuenire quod dicit: Non enim quod uolo bonum, facio, sed quod odi malum, hoc ago. Illud etiam quod subiungit: Si autem quod nolo, hoc ago, iam non ego operor illud, sed quod habitat in me peccatum? Nec non etiam hoc: Condelector enim legi Dei secundum interiorem hominem; uideo autem aliam legem in membris meis, repugnantem legi mentis mee, et captiuum me ducentem in legem peccati, que est in  membris meis . In quo igitur hec persone apostolice possunt coaptari? Quid enim est boni quod ille non potuerit implere? Et econtrario, quid illud est mali quod nolens et odiens, tamen cogente natura, inuitus admiserit? Ad quam uero peccati legem electionis uas, in quo Christus Dominus loquebatur, potuit captiuus adduci? Qui cum omnem inobedientiam, et omnem extollentem se aduersus Deum altitudinem captiuasset , de semetipso cum fiducia proclamabat: Bonum agonem certaui, cursum consummaui, fidem seruaui; de cetero reposita est mihi corona iustitie, quam reddet mihi Dominus in illa die iustus iudex .



CAPUT XuI. Dilatio proposite questionis.

 Theonas: Intrantem me tutissimum silentii portum, rursus ad immensum profundissime questionis pelagus reuocare conamini; sed opportunitatem fide stationis amplexi, hic interim cursu tam longe collationis emenso, taciturnitatis anchoram iaciemus, ut crastina die, si tamen nulla uis tempestatis obstiterit, flatu prosperi spiritus explorato, disputationis uela pandamus.



COLLATIO uIGESIMA TERTIA, Que est tertia abbatis Theone DE uELLE BONUM ET AGERE MALUM.



CAPUT PRIMUM.


Reuersa igitur luce, cum ad [a 6Kb] perscrutandam abyssum apostolice questionis summa a nobis senex compelleretur instantia, ita effatus est: Testimonia  quibus probare conamini, apostolum Paulum non ex sua, sed peccatorum dixisse persona: Non enim quod uolo bonum, facio; sed quod odi malum hoc ago. uel illud: Si autem quod nolo hoc facio, iam non  ego operor illud, sed quod habitat in membris meis peccatum. uel quod sequitur: Condelector enim lege Dei secundum interiorem hominem; uideo autem aliam legem in membris meis, repugnantem legi mentis mee, et captiuum me ducentem in lege peccati, que est in membris meis ; econtrario euidenter ostendunt peccatorum persone hec non posse omnimodis conuenire, sed ad solos que dicta sunt attinere perfectos; et eorum tantum qui apostolorum merita subsequuntur, congruere sanctitati. Ceterum quo pacto persone peccatorum hoc poterit conuenire quod dicit: Non enim quod uolo bonum, facio; sed quod odi malum, hoc ago? Sed nec illud quidem: Si autem quod nolo hoc facio, iam non ego operor illud, sed quod habitat in me peccatum? Quis enim delinquentium  nolens se adulteriis fornicationibusque contaminet? Quis inuitus proximo tendat insidias? Quis ineuitabili necessitate cogatur, ut falso testimonio hominem opprimat, furtoue decipiat, aut alterius spolia concupiscat, uel sanguinem fundat? Quinimmo, ut scriptum est, [a 1Kb] humanum genus diligenter intentum est ad nequitiam a iuuentute sua . In tantum enim omnes uitiorum  amore flagrantes desiderant implere que cupiunt, ut etiam peruigili cura opportunitatem committendi sceleris aucupentur, ac de ignominia sua et criminum cumulo gloriantes, secundum sententiam obiurgantis Apostoli  laudem sibi quamdam de confusione conquirant. Quos etiam Ieremias propheta non solum non nolentes, nec cum requie cordis et corporis flagitiorum eos crimina perpetrare, uerum etiam in tantum eos asserit laboriosis conatibus, ut ad effectum eorum perueniant, desudare, ut a lethali scelerum appetitu nec obsistentibus arduis difficultatibus reuocentur; dicens: Ut iniqua agerent laborauerunt . Illud quoque quis dixerit peccatoribus conuenire: [b 1Kb] Itaque ego ipse mente seruio legi Dei, carne autem legi peccati , quos nec mente nec carne Deo seruire manifestum est? aut quemadmodum hi qui peccant corpore, mente seruiunt Deo, cum uitiorum fomitem caro ex corde concipiat; et ipse auctor utriusque nature, fontem atque originem peccatorum ex eo pronuntiet emanare? De corde, inquiens , procedunt cogitationes male, adulteria, fornicationes, furta, et cetera huiusmodi. Quamobrem euidenter  ostenditur hoc nullo modo de peccatorum posse intelligi personis, qui non solum non oderunt, sed etiam diligunt mala; et in tantum Deo nec mente nec carne deseruiunt, ut ante delinquant mente quam corpore, et priusquam carnis expleant uoluptatem, preueniantur mentis cogitationumque peccato.



CAPUT II. Docet in Apostolis multa quidem fuisse bona, sed boni ipsius complementum solo uoto ac desiderio, ipsos habuisse.

Superest igitur ut uirtutem sensus ex intimo dicentis metiamur affectu, et quid beatus Apostolus dixerit bonum, quidue comparatione eius pronuntiauerit malum, non nuda significatione uerborum,  sed eodem quo ille discutiamus intuitu: intellectum quoque eius secundum dignitatem pronuntiantes ac meritum perscrutemur. Tunc enim sententias Deo inspirante prolatas, secundum propositum ac uoluntatem eius comprehendere poterimus, cum eorum a quibus promulgate sunt statum ac meritum perpendentes, non uerbo, sed experimentis parem induerimus affectum, pro cuius qualitate sine dubio uel concipiuntur uniuersi sensus, uel sententie proferuntur. Quamobrem, quid sit principaliter bonum, quod Apostolus non potuerit perficere cum uellet, diligentius indagemus. [a 2Kb] Multa enim nouimus bona, que beatum Apostolum, omnesque illius meriti uiros, et habuisse per naturam, et acquisisse per gratiam, negare non possumus. Est enim bona castitas, laudabilis  continentia, miranda prudentia, larga humanitas [humilitas], circumspecta sobrietas, modesta temperantia, pia misericordia, sancta iustitia; que omnia in apostolo Paulo eiusque consortibus ita plena atque perfecta fuisse dubium non est, ut uirtutum potius quam uerborum magisterio ab eis religio doceretur. Quid quod iugi Ecclesiarum omnium cura  ac peruigili sollicitudine semper exusti sunt? Quantum hoc misericordie bonum,  quanta perfectio est, pro scandalizantibus uri, cum infirmantibus infirmari? Cum ergo tantis Apostolus abundauerit donis, quid illud est boni cuius perfectione caruerit, non poterimus agnoscere, nisi in illum quo ipse locutus est profecerimus affectum. Omnes itaque quas eum diximus habuisse uirtutes, quamuis uelut gemme splendidissime atque pretiose sint, tamen si preclaro illi atque [b 1Kb] precipuo margarito, quod ille euangelicus negotiator inquirens, uniuersis que possedit, uenditis , comparare desiderat, conferantur, ita eorum meritum reuilescit atque contemnitur, ut eis sine cunctatione distractis unius tantum boni possessio locupletet bonorum innumerabilium uenditorem.



CAPUT III. Quod sit uere bonum quod Apostolus se perficere non posse testatur.


Quid ergo est unum quod illis tantis tamque innumeris bonis tam incomparabiliter preponatur, ut spretis abiectisque omnibus solum debeat possideri, nimirum illa pars optima cuius magnificentiam ac perpetuitatem cum relicto susceptionis atque humanitatis officio, Maria preelegisset, ita predicatur a Domino: Martha, Martha, sollicita es et turbaris circa multa; [c 1Kb] paucis uero opus est, aut etiam uno. Maria optimam partem elegit, que non auferetur ab ea . [d 1Kb] Una ergo et sola est theoria, id est, contemplatio Dei, cui merito omnia iustificationum merita, uniuersa uirtutum studia postponuntur; et illa quidem omnia que in apostolo Paulo fulsisse  prediximus, non solum bona et utilia, uerum etiam magna atque preclara sunt. [e 1Kb] Sed sicut, uerbi gratia, stanni metallum, quod alicuius utilitatis et gratie putabatur, fit argenti contemplatione uilissimum, et rursum auri comparatione meritum euanescit argenti: aurum quoque ipsum gemmarum collatione contemnitur, et ipsarum nichilominus quamuis insignium multitudo gemmarum unius margarite candore superatur; ita et illa omnia merita sanctitatis,  quamuis non solum ad presens bona et utilia sint, uerum etiam donum eternitatis acquirant, tamen si diuine contemplationis meritis conferantur, uilia atque, ut ita dixerim, uendibilia censebuntur. Et ut hanc eamdem comparationem etiam Scripturarum confirmet auctoritas, nonne de uniuersis que a Deo creata sunt, generaliter Scriptura pronuntiat, dicens: Et ecce omnia que fecit Deus, erant bona ualde ? Et iterum: Uniuersa que fecit Deus, bona in tempore suo ? Hec igitur que in presenti non solum bona simpliciter, uerum etiam cum additamento ualde bona pronuntiantur; sunt enim reuera in hoc mundo commorantibus nobis ad usum uite, aut ad corporis medicinam, aut ad aliquam causam ignote nobis utilitatis accommoda,  uel certe in eo etiam ualde bona, quod faciunt nos inuisibilia Dei a creatura mundi per ea que facta sunt intellecta conspicere, sempiternam quoque uirtutem eius, ac diuinitatem , ex tanta tamque ordinata molitione fabrice mundialis et omnium que in ea sunt subsistentia, contemplari; hec tamen omnia nec boni nomen tenebunt, si futuro illi seculo comparentur, ubi bonorum nulla immutatio, nulla est uere beatitudinis formidanda corruptio. Cuius mundi beatitudo ita describitur: Erit lux lune sicut lux solis, et lux solis septempliciter, sicut lux septem dierum . Magna igitur hec et preclara intuitu atque mirifica, si futuris ex fide repromissionibus conferantur, continuo uanitas apparebunt, dicente Dauid: Omnia sicut uestimentum ueterascent, et sicut opertorium mutabis  eos, et mutabuntur; tu autem idem ipse es, et anni tui non deficient . Ergo quia nichil est per  semetipsum stabile, nichil immutabile, nichil bonum nisi deitas sola, omnes uero creature ut beatitudinem eternitatis uel immutabilitatis obtineant, non hoc per suam naturam, sed per creatoris sui participationem et gratiam consequuntur, tenere hoc meritum bonitatis creatori suo collate non possunt.



CAPUT Iu. Bonitatem humanam atque iustitiam non esse bonam, si diuine bonitati ac iustitie conferatur.

Quod si etiam manifestioribus adhuc testimoniis huius sententie rationem uoluerimus astruere, nonne cum multa pronuntiari bona in Euangelio legerimus, et arborem bonam, et thesaurum bonum, et bonum hominem et bonum seruum, quia non potest, inquit,  arbor bona malos fructus facere, et bonus homo de bono thesauro cordis sui profert bona; et, Euge, serue bone et fidelis ; et utique hos omnes secundum se bonos esse non dubium sit: si respiciamus ad bonitatem Dei, nullus eorum pronuntiabitur bonus, dicente Domino, [a 1Kb] Nemo bonus nisi solus Deus . Cuius intuitu etiam ipsi apostoli, qui electionis merito bonitatem generis humani multis excesserant modis, mali esse dicuntur, Domino ita ad eos loquente: Si ergo uos cum sitis mali, nostis bona data dare filiis uestris, quanto magis Pater uester qui in celis est, dabit bonum spiritum petentibus se ! Denique sicut [b 1Kb] bonitas nostra superne bonitatis intuitu in malitiam uertitur, ita etiam iustitia nostra diuine, collata iustitie  panno menstruate similis deputatur, dicente Isaia propheta: [c 3Kb] Sicut pannus menstruate, uniuerse iustitie  nostre . Et ut aliquid adhuc euidentius inferamus, [a 2Kb] legis quoque ipsius precepta uitalia, que dicitur ordinata per angelos in manu mediatoris , et de qua idem Apostolus, Itaque lex, inquit, sancta, et mandatum sanctum et iustum et bonum , si perfectioni euangelice conferantur, minime bona diuino pronuntiantur oraculo, ait enim: Et [b 1Kb] dedi eis precepta non bona, et iustitias in quibus non uiuent in eis . Apostolus quoque ita noui lumine Testamenti gloriam legis affirmat obtundi, ut eam euangelici comparatione fulgoris nec glorificatam esse pronuntiet, dicens: [c 1Kb] Nam nec gloriosum est id quod glorificatum est, propter excellentem gloriam . [d 2Kb] Quam comparationem etiam in parte contraria, id est, in peccatorum  meritis compensandis Scriptura conseruat, ut eos qui multo minus impii sunt, peiorum collatione  iustificet, dicens: Iustificata est Sodoma ex te. Et iterum: Quid enim peccauit soror tua Sodoma? Et iustificauit animam suam auersatrix Isrel, comparatione preuaricatricis Iude . Ita igitur et uniuersarum merita uirtutum, que superius comprehendi, cum per se bona atque pretiosa sint, tamen theorice claritatis comparatione fuscantur. Multos etenim sanctos quamuis bonorum operum, terrenis tamen studiis occupatos, a contemplatione summi illius boni retrahunt ac retardant.



CAPUT u. Neminem summo illi bono intentum esse iugiter posse.

[e 3Kb] Nam quis eripiens inopem de manu fortiorum eius, et egenum et pauperem a diripientibus eum;  quis conterens molas iniquorum, et de medio dentium eorum rapinas extorquens, in ipso intercessionis  opere, diuine maiestatis gloriam quieta mente suspiciat [Lips. in marg. suscipiat]? Quis alimoniam pauperibus administrans, aut aduenientium turbas beneuola humanitate suscipiens, in eo temporis puncto quo pro necessitatibus fratrum sollicita mente distenditur, immensitatem superne beatitudinis speculetur; et cum presentis uite angoribus curisque concutitur, futuri seculi statum eleuato a terrenis contagiis corde prospiciat? Unde beatus Dauid solum hoc bonum homini esse definiens, Deo iugiter inherere desiderat, dicens: Mihi autem adherere Deo bonum est, ponere in Domino Deo spem meam . Quod etiam Ecclesiastes a nemine iustorum sine querela perfici posse pronuntians: Quia non est homo iustus, ait, in terra qui faciat bonum,  et non peccet . Quis enim umquam quamuis precipuus omnium iustorum atque sanctorum, huius corporis uinculis colligatus, summum hoc bonum ita possidere potuisse credendus est, ut numquam a diuina contemplatione discedens, ne paruo quidem tempore ab eo qui solus bonus est, terrenis cogitationibus putetur affectus; qui numquam ullam cibi, ullam indumenti, aliarumue carnalium rerum gesserit curam: numquam de fratrum susceptione, de loci commutatione, de cellule structione sollicitus, aut opem aliquam humani concupierit adiumenti, aut inopie sterilitate uexatus illam sententiam Dominice increpationis incurrerit: Ne solliciti sitis anime uestre quid manducetis, neque corpori uestro quid induamini ? Denique ipsum illum apostolum  Paulum, qui omnium sanctorum laborem passionum numerositate transcenderat, nequaquam hoc implere potuisse confidenter astruimus, ipso in Actibus Apostolorum discipulis attestante: Ipsi scitis  quoniam ad ea que mihi opus erant et his qui mecum sunt, ministrauerunt manus iste . uel cum Thessalonicensibus scribens, In labore et fatigatione nocte et die operatum se fuisse testatur . Quibus licet magna eidem meritorum stipendia pararentur, tamen mens eius quamuis sancta atque sublimis, non poterat non ab illa celesti theoria intentione terreni operis aliquando diuelli. Denique cum se tantis ac talibus ditari fructibus cerneret, et econtrario theorie bonum corde pensaret, ac uelut in una lance tantorum laborum profectum, in altera delectationem diuine contemplationis appenderet, diu examine pectoris sui quodammodo castigato, [a 2Kb] dum illum hinc laborum stipendia immensa delectant, illinc desiderium unitatis et inseparabilis Christi  societas etiam ad resolutionem carnis inuitat, anxius tandem proclamat et dicit: [b 1Kb] Quid eligam ignoro, coarctor autem e duobus, desiderium habens dissolui et cum Christo esse, multo enim melius; permanere autem in carne necessarium magis propter uos .



CAPUT uI. Quantopere Apostolus fratrum salutem sitiuerit.

Cum igitur multis modis boni huius excellentiam, cunctis etiam predicationis sue fructibus pretulisset, tamen caritatis, sine qua nemo Dominum promeretur, contemplatione submittitur: ac propter illos quibus adhuc lac, uelut nutricula, uberibus euangelicis immulgebat, [c 1Kb] diuulsionem a Christo sibi quidem noxiam, sed ceteris necessariam non recusat.  Etenim ad electionem huius potissimum rei illa nimia pietatis uirtute compellitur, qua pro [d 2Kb] salute fratrum suorum, si esset possibile, etiam ultimum anathematis malum optasset incurrere. Optarem  enim, inquit, ipse ego anathema esse a Christo pro fratribus meis, qui sunt cognati mei secundum carnem, qui sunt Isrelite ; hoc est, uellem ego non solum temporalibus, uerum etiam perpetuis addici penis, dummodo omnes, si fieri posset, homines Christi consortio fruerentur. Certus etenim sum utiliorem Christo et mihi omnium salutem esse, quam meam.



CAPUT uII. Quod lippis similes sunt, qui se credunt ab omni peccato immunes esse.

Bonum ergo hoc summum  ut perfecte Apostolus possit adipisci, dissolui optat a corpore , quod caducum et multis fragilitatis sue necessitatibus  impeditum non potest a Christi consortio non auelli. [a 2Kb] Impossibile est enim etiam menti que tam crebris curis distenditur, tam molestis, tam uariis angoribus prepeditur, diuino frui semper intuitu. Quod enim tam pertinax sanctorum studium, quod tam arduum potest esse propositum, cui non aliquando ille uersutus insidiator illudat? Quis ita solitudinis secreta sectatus, uniuersorum mortalium consortia declinauit, ut numquam cogitationibus superfluis laberetur, et intuitu rerum uel occupatione actuum terrenorum ab illa que uere sola et bona est Dei contemplatione deciderit? Quis tantum spiritus umquam potuit retinere feruorem, ut non interdum lubricis cogitationibus in ipsa quoque orationis intentione translatus, repente de celestibus  ad terrena corruerit? Quis nostrum, ut cetera peruagationum tempora pretermittam, non illo etiam momento quo Deo supplicans ad sublimia erigit mentem, quodam stupore collapsus, etiam per id uel inuitus offendat, per quod sperabat ueniam delictorum? Quis, inquam, tam  exercitus [Lips. in marg. exertus] ac uigilans est, ut dum psalmum Deo canit, numquam a Scripture sensu eius animus abducatur? Quis tam familiaris Deo tamque coniunctus, qui Apostolicum illud imperium, quo sine intermissione orare nos precipit , uel uno die se gaudeat exsecutum? Que licet omnia nonnullis qui sunt crassioribus uitiis inuoluti, leuia atque a peccato pene aliena uideantur, scientibus tamen perfectionis bonum, etiam minimarum rerum multitudo grauissima est. uelut si in aliquam magnam domum multis instrumentis, uasculis, sarcinis impeditam, unum integra uisuum acie perspicacem, alterum cui oculorum lumen obtuderit lippitudo, pariter ponamus ingressos, nonne cum [Lips. in marg. et] ille cui ad uidenda omnia  hebes erit obtutus, nichil illic aliud esse estimet nisi armaria, lectos, scamna, presepia, et quidquid non tam oculis speculantis, quam manibus palpantis occurrerit; econtra hic qui clarissimo luminum uigore etiam occulta rimatus est, multa illic minutissima, et que uix possint etiam numero comprehendi, inesse pronuntiet, que si aliquando in unum cumulum congregentur, paucorum que ille palpauerat magnitudinem numerositate compensent, aut etiam fortasse transcendant? Ita igitur [b 2Kb] sancti atque  uidentes, quibus perfectionis est studium, etiam illa que uelut tenebrosus animi nostri non intuetur aspectus, in semetipsis sagaciter deprehendunt, acerrimeque condemnant, usque adeo ut qui, sicut nostre uidetur incurie, ne tenuis  quidem peccati neuo, pure candorem conscientie fuscauerunt, multis sibi maculis uideantur aspergi, si non dicam uane cogitationis improbitas in atria mentis irrepserit, sed uel psalmi qui dicendus est recordatio orationis tempore intentionem supplicantis auerterit: [c 1Kb] Si enim, inquiunt,  cum sublimi homini non dicam pro uita ac salute nostra, sed etiam pro alicuius lucri commodo supplicamus, totam in eum et mentis et corporis aciem defigentes, de nutu eius trepida exspectatione pendemus, non mediocriter formidantes, ne quod forte ineptum aut incongruum uerbum misericordiam audientis auertat; tum deinde si nobis in foro aut iudicum secularium tribunalibus constitutis, assistente etiam econtra aduersario, in media prosecutione atque conflictu, tussis, screatus, risus, oscitatio, somnus obrepserit, quanta in pernicie nostram uigilantissimus inimicus seueritatem iudicis commouebit inuidia? Quanto magis cum illi occultorum omnium cognitori pro imminenti perpetue mortis periculo supplicamus, presertim cum e diuerso  callidus seductor pariter et criminator assistat, intenta atque sollicita oratione iudicantis pietas imploranda est? Nec iniuste non solum leui peccato, sed etiam grauissimo crimine impietatis astringitur, qui precem Domino fundens, subito a conspectu eius quasi ab oculis non uidentis nec audientis, [a 3Kb]  cogitationis improbe uanitatem secutus [Lips. in marg. cogitationis improbe uanitate securus] abscesserit. Illi autem qui oculos cordis sui contegunt crasso uelamine uitiorum, ac, secundum sententiam Saluatoris, uidentes non uident, et audientes non audiunt, neque intelligunt , uix in recessibus pectoris sui etiam illa que magna sunt et capitalia crimina contemplantur, nullas autem cogitationum subreptiones, sed neque illos in se lubricos occultosque pruritus qui mentem tenui atque subtili suggestione compungunt, nec captiuitates anime sue possunt purgatis obtutibus intueri, sed inuerecundis semper cogitationibus euagantes, nec dolere norunt, cum ab illa contemplatione, que singularis est, distrahuntur, nec  habent quod se doleant amisisse, quippe qui mentem suam ingruentibus, ut libitum est, cogitationibus expandentes, nichil habent propositum quod principaliter teneant, uel quod omnimodis concupiscant. Hec sane nos in hunc errorem causa precipitat quia [b 214Kb] , id est, impeccantie  ipsius uirtutem penitus ignorantes, existimamus nullam omnino culpam ex istis otiosis ac lubricis cogitationum excursibus nos posse contrahere, sed hebetudine stupefacti et uelut oculorum cecitate percussi, nichil in nobis nisi crimina capitalia contemplamur, eaque tantummodo credimus euitanda, que legum quoque secularium seueritate damnantur, a quibus si nos immunes uel paululum senserimus, nichil nobis inesse peccati protinus arbitramur. Proinde ab illo uidentium numero segregati, quia minutias multarum sordium que intra nos aggeste sunt non uidemus, nequaquam salubri compunctione mordemur, si sensum nostrum interpellauerit egritudo tristitie, nec dolemus uane glorie subtili suggestione pulsati, nec de emissa tardius uel tepidius  oratione deflemus, nec reputamus ad culpam cur psallentibus uel orantibus nobis aliquid aliud quam ipsa oratio uel psalmus occurrerit; nec illud horremus, quod multa que uel loqui uel agere coram hominibus pudet, non erubescimus uel ad horam corde concipere, quod diuino patere nouimus conspectui, nec pollutionem turpium somniorum larga fletuum ablutione purgamus; nec lugemus quod in ipsa eleemosyne pietate, cum uel fratrum necessitatibus subuenimus, uel alimoniam pauperibus ministramus, serenitatem nostre hilaritatis obnubilat auara cunctatio; nec feriri nos ullo credimus detrimento, cum, derelicta memoria Dei, ea que sunt  temporalia atque corporea cogitamus, ita ut nobis Salomonis illud aptetur eloquium: [a 1Kb] Ferierunt me, sed non dolui; et deluserunt me, ego autem nesciui .



CAPUT uIII. Peccatorum feditatem et magnitudinem perpauci cognoscunt.


Econtra [b 1Kb] hi qui summam totius uoluptatis et gaudii et beatitudinis sue, in diuinarum ac spiritalium rerum tantum contemplatione constituunt, cum ab ea inuiti uel paululum uiolentis cogitationibus abstrahuntur, uelut quoddam in se sacrilegii genus presenti penitudinis puniunt ultione; ac uilissimam creaturam, ad quam sit detortus mentis intuitus, Creatori suo se pretulisse lugentes, pene dixerim impietatis sibi crimen ascribunt; et licet ad conspiciendam diuine glorie claritatem, oculos sui cordis summa alacritate conuertant, tamen etiam breuissimas carnalium cogitationum tenebras non ferentes,  quidquid ab illo uero lumine mentis aspectum retrahit, exsecrantur. Denique cum hunc beatus apostolus Ioannes affectum cunctis uellet infundere: Filioli, inquit, nolite diligere mundum, neque ea que in mundo sunt: si quis diligit mundum, non est caritas Dei in ipso; quia omne quod in mundo est, concupiscentia carnis et concupiscentia oculorum, et superbia uite est; que non est ex Patre, sed ex mundo est, et mundus perit et concupiscentia eius; qui autem facit uoluntatem Dei, manet in eternum . Fas idiunt ergo sancti uniuersa in quibus mundus iste uersatur, sed impossibile est ut non ad ea uel breui cogitationum rapiantur excessu, nullusque etiam nunc hominum [c 1Kb]  naturalem peruagationem mentis, ita defixus semper in  Dei contemplatione continuit, ut numquam ab ea raptus mundane cuiusquam rei delectatione peccaret, dicente Scriptura: [d 1Kb] Sidera ipsa non sunt munda in conspectu eius . Et iterum: [e 48Kb] Si in sanctis  suis non confidit, et in angelis suis reperit prauitatem; siue, ut emendatior translatio habet: Ecce inter sanctos eius nemo immutabilis, et celi non sunt mundi in conspectu eius .



CAPUT IX. Recedere a Deo, perniciosum et presens exitium est.

Recte igitur sanctos, qui memoriam Dei stabiliter retinentes, quasi per extensas in sublimi lineas suspenso feruntur incessu, [a 32Kb] schenobatis, quos uulgo funambulos uocant, dixerim comparandos, qui summam sue salutis ac uite in angustissimo funiculi illius tramite collocantes, atrocissimam se mortem protinus incursuros esse non ambigunt, si uel exigua pes eorum titubatione deuiauerit, aut modum illius salutaris directionis excesserit. Qui dum arte mirifica  ereos gressus per inania moliuntur, si illam angustiorem uestigio semitam, non cauta atque sollicita moderatione seruauerint, terra que omnibus uelut naturalis est basis, et solidissimum cunctis ac firmissimum fundamentum, fit illis presens ac manifesta pernicies, non quia illius natura mutetur, sed quia illi in eam precipiti carnis pondere dilabuntur. Ita etiam indefessa illa Dei bonitas, immutabilisque substantia ipsa quidem neminem ledit, sed nos declinando a summis atque ad ima tendendo, nobis ipsis consciscimus mortem, immo ipsa declinatio mors efficitur declinanti. ue enim, inquit, eis, quoniam recesserunt a me. uastabuntur, quoniam preuaricati sunt in me . Et iterum: ue eis cum recessero ab eis . Arguet namque te malitia tua, et auersio tua increpabit te. Scito et uide, quia malum et amarum est reliquisse te Dominum Deum tuum . [b 1Kb] Funiculis namque suorum peccatorum unusquisque constringitur . Ad quos satis competenter a Domino increpatio ista dirigitur:  Ecce, inquit, omnes uos accendentes ignem accincti flammis, ambulate in lumine ignis uestri, et in flammis quas succendistis . Et iterum: [c 1Kb] Qui incendit, inquit, malitiam, peribit ab ea .



CAPUT X. Quod hi qui ad perfectionem tendunt in ueritate humilientur, et Dei gratia semper se sentiant indigere.

[d 1Kb] Cum ergo semetipsos quotidie sentiant sancti terrene cogitationis pondere pregrauatos, ab illa mentis sublimitate decidere, et inuitos, immo uero etiam nescientes in legem peccati mortisque traduci, atque, ut cetera pretermittam, illis saltem que superius comprehendi, bonis quidem ac iustis, sed tamen terrenis, a conspectu Dei operibus auocari, habent profecto pro quibus ad Deum iugiter ingemiscant,  habent pro quibus in ueritate humiliati atque compuncti, [e 1Kb] non uerbis tantummodo, sed affectu semetipsos pronuntient peccatores, et ueniam ueraciter pro omnibus que quotidie superati fragilitate carnis incurrunt, ac gratiam Domini iugiter postulantes, ueras penitentie lacrymas indesinenter effundant. Quippe qui uideant iisdem ipsis se, pro quibus continuo dolore uexati sunt, etiam usque ad ultimum uite sue finem estibus inuolutos, etiam ipsas supplicationes suas offerre se sine cogitationum anxietate non posse. Experti igitur se humanis uiribus desideratum finem, obsistente carnis sarcina, non posse contingere, neque illi precipuo summoque bono secundum cordis sui desiderium posse coniungi, sed ab eius intuitu captiuos ad mundana traduci, ad gratiam Dei qui impios iustificat conuolantes, cum Apostolo protestantur: Infelix ego homo, quis me liberabit de corpore mortis huius? Gratia Dei, per Iesum Christum Dominum nostrum . Sentiunt enim se bonum istud quod uolunt, non  posse perficere; sed illud quod nolunt quodque oderunt malum, id est, cogitationum motus et curam corporalium rerum semper incurrere.



CAPUT XI. Expositio illius sententie: Condelector enim legi Dei secundum interiorem hominem, etc.

Et [a 6Kb] condelectantur quidem legi Dei secundum interiorem hominem, qui uisibilia uniuersa transcendens, conatur Deo soli semper uniri; sed uident aliam legem in membris suis , id est, in natura humane conditionis insertam, que repugnat legi mentis eorum, et captiuum pertrahit sensum  uiolenta lege peccati, compellens scilicet eum, relicto illo principali bono, terrena cogitatione submitti. Que quamuis necessaria atque corpori utilis uideatur, cum dispensatione religiose cuiuspiam necessitatis impenditur, comparatione tamen illius boni quod sanctorum omnium oblectat intuitum, mala utique ab eis ac fugienda decernitur, qui per eam quoquomodo uel ad modicum tempus ab illius perfecte beatitudinis gaudio retrahuntur. uere enim lex peccati est, quam humano generi preuaricatio sui induxit auctoris, per illius noxam in quem lata est equissimi iudicis illa sententia: [b 2Kb] Maledicta  terra in operibus tuis; spinas et tribulos germinabit tibi, et in sudore uultus tui edes panem tuum . Hec, inquam, est lex membris omnium inserta mortalium, que repugnat legi mentis nostre, eamque a diuino arcet intuitu; que maledicta terra in operibus nostris, post agnitionem boni et mali cogitationum spinas cepit ac tribulos germinare, quarum aculei natalia uirtutum semina prefocant, ne illum [a 3Kb] panem nostrum, qui de celo descendit, quique confortat cor hominis, edere absque uultus nostri sudore possimus.



CAPUT XII. Expositio illius; Scimus autem quoniam lex spiritalis est, et reliqua.

Omne igitur humanum genus huic generaliter  legi [b 1Kb] sine ulla exceptione subiicitur. Nullus enim est, quamuis sanctus, qui supra dictum panem non cum sudore uultus sui et sollicita cordis intentione percipiat. Ceterum communi isto pane multi, ut uidemus, diuites sine ullo uultus sui sudore uescuntur. Quam etiam legem beatus Apostolus spiritalem asserit, dicens: Scimus autem quia lex spiritalis est, ego autem carnalis sum, uenumdatus sub peccato . Spiritalis enim est lex hec que iubet nobis ut in sudore uultus nostri comedamus illum panem uerum qui de celo descendit; sed nos carnales fecit [c 3Kb] uenumdatio illa peccati. Quod ergo istud, cuiusue peccatum est? Sine dubio Ade, cuius preuaricatione et  negotiatione damnosa fraudulentoque commercio uenditi sumus. Omnem enim prolem  suam, serpentis persuasione seductus, illiciti cibi perceptione distractam, iugo perpetue seruitutis addixit. Hic namque mos solet inter uendentem ementemque seruari, ut is qui se alieno cupit dominio mancipare, aliquid pretii pro iactura proprie libertatis et addictione perpetue seruitutis a suo consequatur emptore. Quod etiam inter Adam atque serpentem manifestissime uidemus impletum. Ille enim a serpente pretium libertatis sue esu interdicte arboris capiens, a naturali libertate discessit, illique maluit semetipsum perpetua dedere seruitute, a quo uetiti pomi lethale pretium fuerat assecutus: qua deinceps conditione constrictus, non immerito omnem posteritatis sue progeniem perpetuo eidem, cuius effectus est seruus, subdidit famulatu. Quid enim  aliud seruile coniugium potest procreare quam seruos?  Quid ergo? Numquid emptor iste uersutus et callidus Domino uero atque legitimo ius dominationis eripuit? Non ita. Neque enim sic ille omne [a 3Kb] peculium Dei unius fraudis dolositate peruasit, ut potentiam domini sui uerus dominator amitteret, qui ipsum quoque emptorem [b 10Kb] , quamuis refugam atque rebellem, tamen iugo reprimit seruitutis; sed quia qui omnibus rationabilibus creaturis arbitrii libertatem Creator indulserat, eos qui se contra fas edacis concupiscentie transgressione uendiderant, inuitos ad ingenitam libertatem reuocare non debuit. Abhorret siquidem ab illo iustitie et pietatis auctore quidquid bonitati equitatique contrarium est. Malum enim fuerat si concesse libertatis beneficium reuocasset; iniustum si liberum hominem  potentia sua opprimens atque captiuans, [c 4Kb] libertatis  accepte priuilegium assequi non siuisset, cuius salutem in futura tunc secula reseruauit, ut recto ordine compleretur statuti temporis plenitudo. Oportebat enim eius sobolem tamdiu sub habita conditione durare, quousque eamdem originalibus uinculis liberatam in antiquum libertatis statum prioris Domini gratia pretio sui sanguinis reformaret, quam pietatis instinctu potuit etiam tunc saluare, sed noluit, quia eum decreti [a 4Kb] sui irrumpere sanctionem equitas non sinebat. uis nosse causam uenditionis tue? Audi ipsum Redemptorem tuum per Isaiam prophetam apertissime proclamantem: Quis est iste liber repudii matris uestre quo dimisi eam? Aut quis est creditor meus cui uendidi uos? Ecce enim in iniquitatibus uestris uenditi estis, et in sceleribus uestris  dimisi matrem uestram . uis etiam euidenter agnoscere cur te iugo seruitutis addictum redimere potentie sue uirtute noluerit? Audi quid ad superiora, quibus eisdem famulis peccatorum causam uoluntarie uenditionis exprobrat, adiecerit: Numquid abbreuiata et paruula facta est manus mea, ut non possim redimere, aut non est in me uirtus ad liberandum ? Sed quid huic potentissime misericordie eius semper obstiterit, idem propheta demonstrat: Ecce, inquit, non est abbreuiata manus Domini ut saluare nequeat, neque aggrauata est auris eius ut non exaudiat, sed iniquitates uestre diuiserunt inter uos et Deum uestrum, et peccata uestra absconderunt  faciem eius a uobis ne exaudiret .



CAPUT XIII. Expositio illius: Scio autem quod non habitat in me, hoc est, in carne mea bonum.

Quia ergo carnales nos fecit, et spinis ac tribulis condemnauit illa Dei prima maledictio, nosque ita iniquo Pater noster uenumdedit commercio, ut bonum quod uolumus agere nequeamus, dum diuulsi a memoria summi Dei, ea que fragilitatis humane sunt, cogitare compellimur; dum puritatis amore [natura] flagrantes, incentiuis naturalibus, que penitus ignorare uelimus, etiam inuiti plerumque compungimur, [b 1Kb] Scimus quia non habitat in carne nostra bonum , id est, huius quam diximus theorie atque puritatis perpetua iugisque tranquillitas.  Sed factum est in nobis istud pessimum ac lugubre diuortium, ut cum mente legi Dei seruire uelimus, numquam scilicet uolentes a claritate diuina dimouere conspectum, tamen carnalibus tenebris circumfusi, quadam lege peccati ab eo quod bonum esse nouimus, cogamur auelli, scilicet ad curas cogitationesque terrenas, ab illa mentis celsitudine decidentes, ad quas nos lex peccati, id est, illa sententia Dei non immerito condemnauit, quam primus peccator excepit, et inde est quod beatus Apostolus, cum apertissime fateatur ineuitabili se uel omnes sanctos [c 1Kb] peccati huius necessitate constringi, tamen neminem eorum ob hoc esse damnandum audenter  enuntiat, dicens: Nihil ergo nunc damnationis est his qui sunt in Christo Iesu. Lex enim uite in Christo Iesu liberauit me a lege peccati et mortis : id est, quotidiana gratia Christi omnes sanctos suos ab hac lege peccati et mortis , cum remissionem debitorum suorum a Domino [a 1Kb] precantur, absoluit. uidetis [b 3Kb] ergo non ex persona peccatorum, sed ex illorum qui uere sancti atque perfecti sunt, hanc beatum Apostolum prompsisse sententiam, [c 3Kb] Non enim quod uolo bonum hoc facio, sed quod odi malum hoc ago . Et, uideo aliam legem in membris meis repugnantem legi mentis mee, et captiuum me ducentem in lege peccati, que est in membris meis .



CAPUT XIu. Obiectio quod neque infidelibus, neque sanctis, competere uideatur illud Apostoli: Non enim quod uolo, facio bonum.


Germanus: Neque eorum qui capitalibus criminibus implicantur, neque Apostoli uel illorum qui ad eius profecere mensuram, hoc dicimus congruere posse personis, sed de his proprie hoc intelligi debere censemus qui post Dei gratiam agnitionemque  ueritatis a carnalibus se uitiis abstinere cupientes, antiqua adhuc consuetudine uelut naturali lege in membris suis uiolentissime dominante, ad inolitam passionum concupiscentiam pertrahuntur. Usus enim ac frequentia delinquendi, uelut lex efficitur naturalis, que membris humane infirmitatis inserta, affectu anime necdum plenis uirtutum studiis erudite, sed adhuc rudis ac tenere  castitatis, captiuos rapit ad uitia, ac morti eos antiqua lege subiiciens, iugo peccati dominantis addicit, non sinens eos bonum quod diligunt puritatis adipisci, sed potius malum quod exsecrantur exercere compellens.



CAPUT Xu. Responsio ad obiectionem propositam.

Theonas: Non parum uestra proficit opinio. Siquidem  etiam uos ipsi astruere iam cepistis in illorum persona qui omnino peccatores sunt hoc penitus stare non posse, illis autem qui se a uitiis carnalibus abstinere contendunt proprie conuenire. Quos quoniam a peccatorum iam numero segregastis, consequens est ut etiam fidelium atque sanctorum paulatim cetibus inseratis. Que enim genera peccatorum istos dicitis posse committere, quibus si fuerint post gratiam baptismatis inuoluti, rursum per  quotidianam Christi gratiam liberentur? Aut de quo mortis corpore Apostolus dixisse credendus est, Quis me liberabit de corpore mortis huius? Gratia Dei per Iesum Christum Dominum nostrum ? Nonne manifestum est, sicut uos quoque ipsos ueritas compulit confiteri, non de illis capitalium criminum membris, per que stipendium eterne mortis acquiritur, id est, homicidii, fornicationis, adulteriorum, ebrietatis, furtorum atque rapinarum; sed de illo predicto, cui gratia Christi quotidiana succurrit, corpore memorari? Quisquis enim post baptismum et scientiam Dei, in illud mortis [a 1Kb] corpus irruerit, sciat se non quotidiana gratia Dei, id est, facili remissione, quam momentis singulis exoratus Dominus noster erroribus nostris donare consueuit, sed aut diuturna  afflictione penitudinis ac penali dolore purgandum, aut certe pro his in futurum eterni ignis suppliciis addicendum, ita eodem Apostolo pronuntiante: Nolite falli, neque fornicarii, neque idolis seruientes, neque adulteri, neque molles, neque masculorum concubitores, neque fures, neque auari, neque ebriosi, neque maledici, neque rapaces, regnum Dei possidebunt . Aut que est ista lex militans in membris nostris que repugnat legi mentis nostre, cumque nos resistentes atque captiuos in legem peccati ac mortis abduxerit, eique nos fecerit carne seruire, nichilominus mente legi Dei seruire permittit? Nec enim hic puto legem peccati flagitia designare, aut hoc de his supra dictis intelligi posse criminibus, que si quis facit, legi Dei mente non seruit, a qua necesse  est eum animo ante discedere, quam aliquid eorum carne committat. Quid est enim seruire legi peccati, nisi ea que a peccato imperantur, implere? Quod ergo peccati genus est, quo cum se tanta sanctitas atque perfectio sentiat captiuari, gratia tamen Christi non ambigat liberandum, dicens: Infelix ego homo, quis me liberabit de corpore mortis huius? gratia Dei per Iesum Christum Dominum nostrum ? Quam, inquam, legem membris nostris inesse firmabitis que abstrahat nos a lege Dei, et captiuans lege peccati, infelices nos potius faciat quam nocentes, ut non eternis suppliciis addicamur, sed quasi de interrupto beatitudinis gaudio suspiremus, et auxiliatorem qui nos ad id retrahat inquirentes, cum Apostolo proclamemus, Infelix ego homo, quis me  liberabit de corpore mortis huius? Abduci namque captiuum in legem peccati, quid est aliud quam in effectu peccati atque opere permanere? Aut quod aliud principale dabitur bonum, quod sancti explere non possint, nisi id ad cuius comparationem, ut supra diximus, uniuersa nec bona sunt? [b 1Kb] Et quidem nouimus multa esse in hoc mundo bona, precipueque pudicitiam, continentiam, misericordiam, temperantiam,  pietatem; sed hec omnia et summo illi bono paria esse non possunt, et perfici non dicam ab apostolis, sed etiam a mediocribus possunt; a quibus impleta non fuerint, aut eterno supplicio puniuntur, aut grandi, ut supra dictum est, labore penitentie, non quotidiana Christi gratia liberantur. Superest igitur ut hanc Apostoli sententiam soli sanctorum persone recte fateamur aptari, qui in hanc quam prediximus incurrentes quotidie peccati, non criminum, legem, de statu salutis sue certi, non precipitantur in facinus, sed, ut sepe dictum est, de contemplatione diuina ad miseriam cogitationum deuoluti corporalium, uere illius beatitudinis bono plerumque fraudantur. Si enim se in hanc membrorum suorum legem quotidianis sentirent sceleribus  illigari, non utique de felicitatis amissione, sed de innocentia causarentur; nec diceret Apostolus Paulus, Infelix ego homo, sed impurus aut scelestus ego homo; nec de corpore mortis huius, hoc est de conditione mortali, sed a flagitiis atque criminibus carnis huius uellet absolui. Sed quia se pro conditione fragilitatis humane senserat captiuatum, id est, abductum ad sollicitudines curasque carnales que lex peccati et mortis operatur, ingemiscens super hac, quam inuitus incurrerat, lege peccati, confestim recurrit ad Christum, et presentissima gratie eius redemptione saluatur. Quod ergo lex illa peccati, que spinas ac tribulos cogitationum curarumque mortalium naturaliter gignit, etiam in Apostolici pectoris terra sollicitudinis germinarit, ista lex gratie mox  auellit. Lex enim, inquit, spiritus uite in Christo Iesu liberauit me a lege peccati et mortis .



CAPUT XuI. Quid sit corpus peccati et mortis.

Hoc ergo ineuitabile corpus est mortis, in quod perfecti quique, qui gustauerunt quam suauis est Dominus, quotidie reuoluti, sentiunt cum propheta quam malum sibi et amarum sit discedere a Domino Deo suo . Hoc est corpus mortis quod a celesti eos intuitu retrahens ad terrena deducit; quod psallentes eos atque in oratione prostratos, uel humanas effigies, uel sermones, uel negotia, uel actus facit superfluos retractare. Hoc est corpus mortis, quod emulantes angelicam sanctitatem, et uolentes Domino iugiter inherere, perfectionem  tamen huius boni, quia mortis corpus obsistit, inuenire non possunt, sed faciunt malum quod nolunt, id est, traducuntur mente etiam ad illa que ad profectum uirtutum perfectionemque non pertinent. Denique, ut hoc de sanctis atque perfectis sibique similibus se dixisse beatus Apostolus euidenter exprimeret, digito quodammodo semetipsum tactuque designans, continuo infert: Itaque ego ipse , id est, qui hec pronuntio, mee, non alterius, conscientie latebras pando. Hoc sane locutionis genere familiariter uti Apostolus solet, si quando uult se specialiter designare, sicut ibi: Ego ipse Paulus obsecro uos per mansuetudinem et modestiam Christi ; et rursum: Nisi quod ego ipse non grauaui uos ; et iterum, Sed esto, ego ipse non grauaui uos ; et alibi: Ego ipse Paulus dico uobis, si circumcidamini, Christus uobis nichil proderit . Et ad Romanos, Optabam enim ego ipse anathema esse a Christo pro fratribus meis . Potest autem non absurde etiam sic accipi, ut expressius cum emphasi pronuntiet: Itaque ego ipse , id est, quem nostis esse apostolum Christi, quem tota suspicientia [a 1Kb] ueneramini, quem  creditis summum atque perfectum esse, et in quo loquitur Christus, cum mente seruiam legi Dei, carne tamen legi peccati seruire me fateor, hoc est, distentione conditionis humane interdum de celestibus ad terrena deuoluor et ad curas humilium rerum mentis mee altitudo prolabitur, per quam peccati legem ita momentis singulis me sentio captiuari, ut quamuis immobili circa legem Dei desiderio perseuerem, nullo tamen modo uim huius captiuitatis euadere me posse sentio, nisi confugero semper ad gratiam Saluatoris.



CAPUT XuII. Quod sancti omnes ueraciter immundos se et peccatores esse confessi sunt.

Et idcirco quotidianis suspiriis sancti omnes pro  hac substantie sue fragilitate compuncti, dum cogitationum uarietates et conscientie sue latebras ac penetralia perscrutantur, suppliciter clamant: Non  intres in iudicium cum seruo tuo, quia non iustificabitur in conspectu tuo omnis uiuens . Et illud: [b 2Kb] Quis gloriabitur castum habere cor, aut quis fiduciam habebit se mundum esse a peccato ? Et iterum: Non est iustus [c 1Kb] homo in terra qui faciat bonum et non peccet . Et ita infirmam hominum imperfectamque iustitiam ac misericordia Dei semper indignam esse senserunt, ut unus ex his, cuius iniquitates et peccata Deus misso de altari ignito uerbi sui carbone purgauit, post illam mirificam contemplationem Dei, post intuitum sublimium seraphim et reuelationem sacramentorum celestium, dicat: [d 2Kb] ue mihi, quia uir pollutus labiis ego sum, et in medio populi polluta labia habentis ego habito . Qui, sicut arbitror, labiorum suorum  immunditiam nec tunc quidem fortasse sensisset, nisi ueram perfectionis et integram puritatem contemplatione Dei meruisset agnoscere, cuius intuitu pollutionem suam sibi ante incognitam repente cognouit. Cum enim ait, ue mihi quia uir pollutus labiis ego sum, de suorum hoc labiorum, non de populi pollutione, confessum, id quod sequitur manifestat: Et in medio populi polluta labia habentis ego habito. Sed etiam cum orans peccatorum quasi uniuersalium immunditiam confitetur, non iniquorum tantum, sed etiam iustorum plebem generali supplicatione complectitur dicens, Ecce tu iratus es et nos peccauimus, in ipsis fuimus semper et saluabimur, [e 1Kb] facti sumus ut immundus omnes nos; tamquam pannus menstruate, uniuerse iustitie nostre .  Rogo quid euidentius hac potest esse sententia, qua non unam tantum, sed uniuersas iustitias nostras propheta complexus, et circumspiciens omnia que  uel immunda uel horrenda iudicantur, quia nichil in hominum conuersatione sordidius neque impurius potuit reperire, panno menstruate eas comparare maluit?



CAPUT XuIII. Etiam iustos et sanctos sine peccato non esse.

Frustra ergo manifestissime ueritati spinose obiectionis acumen opponitur, sicut paulo ante dixistis: Si nemo sine peccato, nullus est sanctus; et si nemo sanctus, nullus ergo saluabitur. Hoc enim prophete testimonio potest nodus huius questionis absolui. Ecce, inquit, tu iratus es, et nos peccauimus , id est, cum elatione nostri cordis uel negligentia aduersatus tuo nos auxilio denudasti, confestim nos uorago absorbuit peccatorum; uelut  si quis splendidissimo solis diceret elemento, Ecce tu occubuisti, et nos illico tenebrosa contexit obscuritas. Et tamen hic cum sanctus peccasse se dicat, et non solum peccasse, sed etiam in ipsis semper permansisse peccatis, non desperat penitus de salute, sed subiicit: In ipsis fuimus semper et saluabimur. Hanc ego sententiam, Ecce tu iratus es et nos peccauimus, illi Apostolice comparabo: Infelix ego homo, quis me liberabit de corpore mortis huius ? Rursum id quod propheta subiungit, In ipsis fuimus semper et saluabimur, consequentibus Apostoli congruit uerbis, Gratia Dei per Iesum Christum Dominum nostrum. Similiter etiam illud eiusdem prophete: ue mihi, quia uir pollutus labiis ego sum, et in  medio populi polluta labia habentis ego habito , uidetur supra dictos sapere sermones, Infelix ego homo, quis me liberabit de corpore mortis huius? Itemque quod sequitur in propheta, Et ecce uolauit ad me unus de seraphim, et in manu eius carbunculus siue calculus, quem forcipe tulerat de altari, et tetigit os meum, et dixit: Ecce hoc tetigi labia tua, et auferetur iniquitas tua, et peccatum tuum mundabitur ; tale est ut Pauli uideatur ore prolatum, qui ait, Gratia Dei per Iesum Christum Dominum nostrum. uidetis ergo quemadmodum omnes sancti non tam ex persona populi quam ex sua, et peccatores se ueraciter fateantur, et tamen nequaquam de sua salute desperent, sed iustificationis plenitudinem, quam pro conditione fragilitatis humane consequi  se posse diffidunt, de gratia Domini et miseratione presumunt.



CAPUT XIX. Ex Dominice precationis formula ostendit neminem sine peccato uiuere.


Neminem [a 1Kb] uero in hac uita, quamuis sanctum, immunem esse a debitis peccatorum, etiam magisterium nos docet Saluatoris, qui discipulis suis perfecte orationis formulam tradens, inter reliqua illa sublimia sacratissimaque mandata que, quoniam non nisi sanctis perfectisque sunt tradita, malis et infidelibus conuenire non possunt, hoc iussit interseri: Et dimitte nobis debita nostra, sicut et nos dimittimus debitoribus nostris . [b 1Kb] Si ergo uera hec et a sanctis profertur oratio, sicut indubitanter credere nos oportet, quis tam contumax et presumptor, tam superbia diabolici furoris elatus poterit inueniri, qui  sine peccato se esse pronuntians, non solum maiorem se apostolis credat, uerum etiam ipsum quasi ignorantie aut uanitatis arguat Saluatorem, ut scilicet aut nescierit esse posse aliquos immunes a debitis, aut frustra docuerit eos quos scierit orationis istius remedio non egere? Sed cum regis sui precepta seruantes, omnes omnino sancti quotidie dicant: Dimitte nobis debita nostra; si uerum dicunt, uere nemo est immunis a culpa; si autem fallunt, eque uerum est eos mendacii non carere peccato. Unde etiam ille sapientissimus Ecclesiastes uniuersos actus et humana studia mente percurrens, sine ulla exceptione pronuntiat, Quia non est iustus homo in terra qui faciat bonum et non peccet ; id est, nemo in hac terra tam sanctus, tam diligens,  tam intentus, uel potuit umquam uel poterit inueniri, qui uero illi ac singulari bono ita iugiter ualeat inherere, ut non quotidie ab eo distractus se sentiat delinquere. Qui tamen cum pronuntietur immunis a noxa esse non posse, iustus esse nichilominus non negatur.



CAPUT XX. Quod in ipso quoque orationis tempore peccatum declinari uix possit.

Quisquis itaque [c 1Kb] , id est, impeccantiam nature ascribit humane, non inanibus uerbis, sed conscientie sue testimonio nobiscum ac probatione confligat, et tunc demum se absque peccato esse pronuntiet, cum se ab hoc summo bono senserit non auulsum: immo uero quisquis considerans  conscientiam suam, ut non dicam amplius, [d 1Kb] unam saltem synaxim sine ulla uerbi, uel facti, uel cogitationis  interpellatione se deprehenderit celebrasse, absque peccato se esse pronuntiet. Proinde quia his omnibus otiosis ac superfluis rebus [a 1Kb] uolucrem humane mentis excursum fatemur carere non posse, per hoc utique consequenter sine peccato nos non esse ueraciter confitemur. Nam quantauis circumspectione unusquisque cor suum seruare contendat, numquam id secundum desiderium spiritus sui, repugnante carnis conditione, custodiet. Quanto enim magis profecerit mens humana, et ad sinceriorem contemplationis peruenerit puritatem, tanto se immundiorem quasi per speculum sue puritatis inspiciet, quia necesse est ut dum animus ad sublimiorem se extendit intuitum, et maiora quam agit prospiciens concupiscit, illa in quibus est ut inferiora semper ac uiliora despiciat.



CAPUT XXI. Quod licet agnoscamus nos sine peccato non esse, non debeamus tamen nos a Dominica communione suspendere.


Plurima siquidem denotat sincerior obtutus, paritque sibi maiorem reprehensionis dolorem irreprehensibilis uita, et multiplicat gemitus atque suspiria emendatio morum et emulatio attenta uirtutum. Nemo enim illo in quo profecerit gradu potest  esse contentus; et quanto quis fuerit mente purgatior, tanto, se sordidiorem uidens, magis humilitatis quam elationis inuenit causas; quantoque pernicius ad sublimiora contenderit, tanto amplius preuidet sibi superesse quo tendat. Denique ille apostolorum eximius, quem diligebat iehsu, recumbens supra pectus eius, hanc quasi ex Dominico protulit corde sententiam: Si dixerimus quia peccatum non habemus, ipsi nos seducimus, et ueritas in nobis non est . Itaque dicentes nos non habere peccatum, ueritatem, id est, Christum non habentes in nobis, quid aliud proficimus, nisi ut nos hac ipsa professione ex peccatoribus sceleratos atque impios approbemus? Postremo si cordi est uerius explorare utrum possibile sit humane substantie ,  id est, impeccantiam possidere, a quibus manifestius discere poterimus, quam ab his qui carnem suam crucifixerunt cum uitiis et concupiscentiis, et quibus uere crucifixus est mundus ? Qui cum de cordibus suis non solum radicitus uitia uniuersa conuulserint, uerum etiam peccatorum memoriam ac cogitationes conentur excludere, nichilominus tamen quotidie fideliter profitentur, ne una quidem hora macula se carere peccati. [b 8Kb] Nec tamen ex eo debemus nos a Dominica communione suspendere,  quia nos agnoscimus peccatores; sed ad eam magis ac magis est, et propter anime medicinam et purificationem spiritus, auide festinandum: uerumtamen ea humilitate mentis ac fide, ut indignos nos perceptione tante gratie iudicantes, remedia potius nostris uulneribus expetamus. Alioquin nec anniuersaria quidem digne est presumenda communio ut quidam faciunt qui in monasteriis consistentes, ita sacramentorum celestium dignitatem et sanctificationem ac meritum metiuntur, ut estiment ea non nisi sanctos atque immaculatos debere presumere, et non potius ut sanctos mundosque nos sua participatione perficiant. Qui profecto maiorem arrogantie presumptionem, quam declinare sibi uidentur, incurrunt; quia uel tunc cum ea percipiunt, dignos  se eius perceptione diiudicant. Multo enim iustius  est ut cum hac cordis humilitate, qua credimus et fatemur illa sacro sancta mysteria numquam pro merito nos posse contingere, singulis ea dominicis diebus ob remedium nostrarum egritudinum presumamus, quam ut uana persuasione cordis elati, uel post annum dignos eorum [a 2Kb] participio nos esse credamus. Quapropter ut hec intelligere et fructuose tenere possimus, misericordiam Domini, ut nos ad perficienda hec adiuuet, attentius imploremus, que nequaquam ita ut cetere humane artes, precedente quodam ratione uerborum, sed actu potius et experientia preeunte discuntur; queque rursum, nisi tam collationibus spiritualium uirorum frequenter examinata fuerint et polita, quam documentis et quotidiana experientia sollicite uentilata, aut obsolescunt  incuria, aut otiosa obliuione depereunt.



COLLATIO uIGESIMA QUARTA, Que est tertia abbatis Abrahe. DE MORTIFICATIONE.



CAPUT PRIMUM.


Quarta atque uicesima ista collatio [a 6Kb] abbatis Abrahe,  Christo fauente, producitur, omnium seniorum traditiones concludens, qua uestris orationibus consummata,  illorum uiginti quatuor seniorum, qui in sanc a Apocalypsi  coronas suas Agno offerre dicuntur, numero mystice congruente, cunctarum promissionum nostrarum debitis nos credimus liberandos. Si qua proinde gloria [a 3Kb] hi uiginti quatuor seniores nostri ob institutionis sue meritum fuerint coronati, illi qui pro salute mundi immolatus est Agno subiectis sunt capitibus oblaturi; ipse enim et illis tam eximium sensum, et nobis qualemcumque  sermonem, quo tanta profunditas promeretur, propter honorem nominis sui donare dignatus est. Et necesse est ut ad auctorem bonorum omnium muneris sui merita referantur, cui hoc ipso debetur amplius, quo magis soluitur. Igitur ad hunc Abraham cogitationum nostrarum impugna ionem anxia confessione detulimus, quia ad repetendam prouinciam nostram, atque [b 5Kb] ad reuisendos parentes quotidianis animi estibus urgebamur. Hinc etenim nobis maxima  desideriorum nascebatur occasio, quod tanta religione atque pietate parentes nostros preditos recordabamur, ut eis nequaquam nostrum propositum preponeremus, hoc iugiter mente uoluentes, quod profectum magis ex illorum essemus assiduitate capturi, nullaque nos corporalium rerum sollicitudine nullisque prospiciendi uictus distentionibus occupandos, [a 1Kb] illis affatim omnem cum gaudio prebitionem nostre necessitatis explentibus. Insuper etiam spe inanium gaudiorum animum pascebamus, credentes fructum nos maximum percepturos de conuersione multorum, qui uelut nostro essent ad uiam salutis exemplo ac monitis dirigendi; tum preterea ipsorum locorum situs, in quibus erat maioribus nostris habita [Lips. in marg. auita] possessio, ipsarumque  amenitas regionum iucunda ante oculos pingebatur, quam grate et congrue solitudinis spatiis tenderetur, ita ut non solum delectare monachum possint secreta siluarum, sed etiam magna uictus prebere compendia. Que omnia predicto seni cum secundum fidem conscientie nostre simpliciter panderemus, nec iam  impugnationum uim tolerare nos posse, nisi nobis per illius medicinam Dei gratia subuenisset, profusis lacrymis testaremur, tacitus ille diuque cunctatus, atque ad extremum grauiter ingemiscens, ita respondit.



CAPUT II Quomodo nostros senex patefecerit errores.

Necdum uos desideriis renuntiasse mundanis, [b 5Kb] nec mortificasse concupiscentias pristinas, cogitationum uestrarum prodit infirmitas. Nam sicut desidiam cordis uestri desideriorum uestrorum peruagatio protestatur, hanc peregrinationem ac parentum absentiam, quam mente potius suscipere debuistis, carne tantummodo sustinetis. Sepulta enim hec omnia ac de cordibus uestris euulsa penitus  iam fuissent, si uel rationem ipsius abrenuntiationis, uel principalem solitudinis causam, in qua consistimus, cepissetis. Ideoque uos illa otii egritudine sentio laborare que in Prouerbiis ita notatur, [c 1Kb] In desideriis est omnis otiosus, et iterum: Desideria  occidunt pigrum . Nam et nobis poterant hec que commendastis carnalium commodorum non deesse compendia, si credidissemus ea nostro conuenire proposito, aut talem ex illis amenitatum uoluptatibus fructum nobis iudicassemus posse conferri, qualis iste est qui de hoc locorum squalore et corporis contritione conquiritur. Nec sumus ita parentum solatio destituti, ut desint qui de suis substantiis sustentare nos gaudeant, nisi nobis illa sententia Saluatoris occurrens, quidquid ad fotum huius pertinet carnis excluderet, qua dicitur, Qui non reliquerit siue oderit patrem, et matrem, et filios, et fratres, non potest meus esse discipulus . Quod si parentum quoque essemus presidio destituti, certe uel potentum mundi istius obsequia  deesse non possent, qui promptissima largitate necessitatibus nostris cum omni gratiarum actione subministrare gauderent, quorum munificentia sustentati, parandi uictus sollicitudine careremus, nisi nos uehementer illa prophetica maledictio deterreret; nam Maledictus, inquit, homo qui  ponit spem suam in homine ; et, Nolite confidere in principibus . Potuimus etiam cellulas saltem nostras super Nili fluminis alueum collocantes, aquam habere pro foribus, [a 3Kb] ne eam a quatuor millibus passuum nostris cogeremur deferre ceruicibus, nisi nos ad tolerantiam laboris istius indefessos beatus Apostolus reddens, hoc iugiter animaret eloquio: Unusquisque, inquiens, propriam mercedem accipiet secundum suum laborem . Nec ignoramus esse nonnulla in regionibus nostris amena secreta, in quibus pomorum copia, et hortorum gratia, uel ubertas, necessitatem uictus nostri minimo labore corporis expedirent; nisi impingendam nobis illam exprobrationem que ad illum in Euangelio directa est diuitem, uereremur:  Quia recepisti consolationem tuam in uita tua . [b 3Kb] Sed despectis illis omnibus et cum uniuersa mundi huius uoluptate contemptis, his tantum squaloribus delectamur, uniuersisque deliciis horrendam solitudinis istius preferimus uastitatem, neque huic arenarum amaritudini quantasuis uberis  glebe diuitias comparamus, non temporalia huius corporis lucra, sed eterna spiritus emolumenta sectantes. Parum est enim renuntiasse monachum semel, id est, in primordio conuersionis sue contempsisse presentia, nisi eis quotidie renuntiare perstiterit. Usque in finem namque huius uite illud nobis dicendum est cum propheta, Et diem hominis non desideraui, tu scis . Unde et Dominus in Euangelio: Si quis uult, inquit, post me uenire, abneget semetipsum, et tollat crucem suam quotidie, et sequatur me .



CAPUT III. De qualitate locorum que ab anachoretis expeti debeant.

 Et idcirco ei qui de interioris hominis puritate peruigilem sollicitudinem gerit, [a 2Kb] expetenda sunt loca que mentem eius nulla ad culture distentionem ubertatis sue fecunditate sollicitent, nec de cellule fixa atque immobili statione perturbent, atque ad aliquod [b 1Kb] subdiuale opus prodire compellant, et ita, uelut in apertum effusis cogitationibus, omnem mentis directionem ac subtilissimum certe illius destinationis intuitum per diuersa dispergat, que a nemine prorsus, quamuis sollicito ac uigilanti, uel caueri poterunt, uel uideri, nisi qui animum suum atque corpus  iugiter intra parietum septa concluserit; ut ita quis, uelut piscator egregius, uictum sibi apostolica arte prospiciens in tranquillissimi cordis sui profundo, agmina cogitationum natantia intentus atque immobilis captet; et tamquam de prominenti scopulo curiose profunda prospectans, quas ad se homo attrahere debeat, salutari, quas uero tamquam malos ac noxios pisces negligat ac refutet, sagaci discretione diiudicet.



CAPUT Iu. Que a solitariis operationum genera debeant eligi.

In hac ergo unusquisque custodia iugiter perseuerans, efficaciter illud implebit, quod per Habacuc prophetam satis euidenter exprimitur: [c 1Kb] Super custodiam meam, inquit, stabo, et ascendam super petram  et speculabor ut uideam quid loquatur in me, et quid respondeam ad arguentem me . Quod quanti laboris ac difficultatis sit, experimentis illorum qui [d 1Kb] in illa Calami siue Porphyrionis eremo commorantur manifestissime comprobatur. Nam cum longiore solitudinis interuallo ab uniuersis urbibus et habitaculis hominum, quam eremus Scythi, diuidantur , tamen quia illi agriculture dediti, [f 38Kb] claustris minime cohibentur, cum ad  hec squalida in quibus degimus, uel ad illa Scythiotica [a 2Kb] , uenerint loca, tantis cogitationum estibus, tanta animi anxietate uexantur, ut quasi rudes et qui solitudinis exercitia ne leuiter quidem aliquando contigerint, commorationem celle et quietis silentia tolerare non possint; atque ex eis statim excussi, tamquam expertes et nouitii perturbentur. Non enim sedare interioris hominis motus et cogitationum suarum tempestatibus obuiare, iugi sollicitudine ac perseueranti intentione didicerunt, qui subdiualibus quotidie operibus desudantes, tota die sub erea inanitate, non solum corpore, uerum etiam mente peruolitant, et cogitationes suas cum mobilitate corporea passim in aperta diffundunt. Et idcirco multiuolam animi sui sentiunt uanitatem, nec eius lubricos possunt  cercere discursus; nec contritionem spiritus ferentes, intolerabilem sibi ipsam silentii sui estimant iugitatem, ac laboriosis ruris operibus indefessi, uincuntur otio, et quietis sue diuturnitate lassantur.



CAPUT u Quod euagatione corporis grauetur magis quam releuetur cordis anxietas.

Nec mirum si in cella quis residens quasi intra arctissimum claustrum, cogitationibus congregatis, anxietatum multitudine suffocetur, que de carceribus habitaculi cum homine prorumpentes, continuo  uelut equi effrenes in diuersa peruolitant. Sed cum ad presens de suis uelut stabulis euagentur, capitur statim aliquod uel breue uel triste solatium. Cum uero, corpore ad cellam propriam remeante, rursus quasi ad sedem suam cuncta cogitationum caterua recurrerit, grauiores excitat stimulos ipsa inueterate licentie consuetudo. Hi ergo qui necdum possunt uel nolunt uoluntatum suarum instigationibus reluctari, cum, acedia pectus insolitum uehementius impugnante, intra cellam fuerint anxiati, si progrediendi sepius libertatem sibi remissa districtionis lege concesserint, acriorem aduersum se pestem hoc ut putant, remedio suscitabunt, sicut gelidissime aque haustu uim internarum febrium quidam restinguere posse se credunt, cum utique accindi ex hoc,  ignem illum constet potius quam sedari, siquidem momentaneam illam releuationem multo grauior consequetur afflictio.



CAPUT uI. Quo pacto monachus cogitationes custodire debeat, similitudine demonstrat.

Quamobrem ita monachi omnis intentio in unum semper est defigenda, cunctarumque cogitationum eius ortus ac circumitus in idipsum, id est, ad memoriam Dei strenue reuocandi; uelut si quis [b 48Kb] absidis cameram uolens in sublime concludere, subtilissimi  illius centri lineam iugiter circumducat, ac secundum certissimam normam omnem rotunditatis parilitatem et structure colligat disciplinam. Qui uero eam absque illius medietatis examine consummare, quamuis summa artis aut ingenii presumptione, tentauerit, impossibile est ut equalitatem circumitus illius sine errore custodiat; aut quantum uere rotunditatis pulchritudini errando subtraxerit, solo deprehendat aspectu, nisi ad illum indicem ueritatis semper recurrens, atque eius arbitrio interiorem operis sui ambitum exterioremque castigans, tam excelse magnitudinis molem unius puncti lege concludat. Ita etiam mens nostra nisi solam Domini caritatem, uelut centrum immobiliter fixum, per uniuersa operum molitionumque nostrarum momenta  circumagens, probabili  circino caritatis omnium cogitationum uel aptauerit uel repulerit qualitatem, nequaquam structuram illius artificii spiritalis, [a 1Kb] cuius Paulus est architectus , probabili arte molietur, nec pulchritudinem domus illius possidebit, quam beatus Dauid in corde suo Domino cupiens exhibere, Domine, inquit, dilexi decorem domus tue, et locum habitationis glorie tue ; sed indecoram in corde suo atque indignam Spiritu sancto domum, continuoque lapsuram, imprudenter attollet, non glorificandus beati cohabitatoris hospitio, sed ruina constructionis sue lugubriter opprimendus.



CAPUT uII. Interrogatio cur obesse nobis parentum uicina habitatio putaretur, que in Aegypto consistentibus non obesset?

 Germanus: Satis utili ac necessario precipitur instituto hoc operum genus quod intra cellam exerceri potest. Etenim non solum exemplo beatitudinis uestre apostolicarum uirtutum imitatione fundata, uerum etiam experientie nostre testimoniis commoditas huius rei nobis sepe comperta est. Sed parentum uicinia quam nec uos nimium respuistis, cur tantopere a nobis debeat uitari, non satis claret. Cum enim uos in omni perfectionis uia irreprehensibiliter  incedentes, non solum propriis residere regionibus, sed nec longe a uiculis suis quosdam recessisse cernamus; cur id quod uobis noxium non est, nobis putetur aduersum?



CAPUT uIII. Responsio quomodo non omnibus conueniant omnia.

Abraham: Nonnumquam mala ex bonis rebus sumi uidemus exempla. Nam si eadem quis agere non eodem affectu atque proposito aut dissimili uirtute presumpserit, profecto exinde laqueum deceptionis et mortis incurrit, unde aliis eterne uite fructus acquiritur. Quod ille quoque manu fortis puer, bellicosissimo illi giganti in certamine comparatus, haud dubie pertulisset, si uirilibus [Lips. in marg. uiribus] atque fortissimis Saulis armis fuisset indutus: et quibus etas robustior innumerabiles cateruas  hostium prostrauisset, hec indubitatam primeuo potuerunt inferre perniciem, nisi prudenti discretione congrua adolescentie sue armorum genera delegisset, et [b 1Kb] aduersus hostem teterrimum non lorica et clypeo, quibus ceteros uidebat instructos, sed illis quibus ipse dimicare poterat, telis fuisset armatus . Quamobrem mensuram uirium suarum conuenit unumquemque nostrum diligentius ante pensare, atque ad eius modulum arripere quam libuerit disciplinam; quia quamuis omnes utiles sint, tamen apte cunctis cuncte esse non possunt. Non enim quia bona est , uniuersis eam congruam comprobamus. A multis enim non solum infructuosa, sed etiam perniciosa sentitur. Nec quia  institutionem cenobiorum uel curam fratrum sanctam atque laudabilem merito profitemur, idcirco ab uniuersis eam expetendam esse censemus. Ita etiam xenodochii uberrimus fructus est, sed ab omnibus expeti sine patientie non potest detrimento. Proinde primum regionis uestre atque huius inter se pensanda sunt instituta; deinde uires hominum iugi uel uirtutum uel uitiorum assiduitate collecte, diuersa inuicem lance trutinande. Fieri etenim potest ut quod alterius gentis homini arduum atque impossibile  est, hoc aliis insita consuetudo quodammodo uerterit in naturam: sicut nationes quedam ingenti plagarum diuersitate disiuncte magnam uim frigoris uel ardorem solis absque corporis perferunt tegumento, que utique alii illam celi inclementiam non experti, quantiuis roboris fuerint, sustentare non possunt. Ita etiam uos qui summo animi et corporis nisu, in hac regione dumtaxat, quasi naturam patrie uestre in multis impugnare conamini, diligenter expendite, utrum in illis torpidis [Lips. in marg. turbidis]  regionibus, et uelut frigore nimie infidelitatis obstrictis, hanc  nuditatem sustentare possitis. Nostris enim istam propositi fortitudinem naturaliter quodammodo indidit sancte conuersationis antiquitas, quorum si  constantie atque uirtuti pares esse uos cernitis, uiciniam parentum fratrumque uestrorum similiter fugere non debetis.



CAPUT IX. Abbatis Apollo mortificatio.

Ut uero ad certum districtionis examen uestrarum uirium quantitatem metiri congrua estimatione possitis, cuiusdam uobis senis, id est, [a 2Kb] abbatis Apollo factum breuiter indicabo, ut si uos intimum uestri cordis examen huius proposito atque uirtuti haud inferiores esse censuerit, absque iactura profectus uestri professionisque periculo, patrie inhabitationem ac parentum uiciniam presumatis: certi quod districtionem humilitatis huius, quam uobis in hac prouincia non solum uoluntas, sed etiam necessitas  peregrinationis, extorquet, propinquitatis affectus aut locorum oblectatio non possit euincere. Ad hunc igitur quem prediximus senem, cum germanus suus intempesta nocte uenisset, implorans ut, de monasterio suo paulisper egressus, ad euellendum bouem, quem ceno palustri eminus inherere flebiliter querebatur, ei esset auxilio, quia eum solus nequaquam posset eruere, abbas Apollo pertinaciter obsecranti:  Cur, ait, iuniorem fratrem nostrum, quem preteriens propiorem quam me habueras, non rogasti? Cumque ille, eum mortem olim sepulti fratris oblitum et ex nimia continentie ac solitudinis iugitate uelut impotem mentis existimans, respondisset: Quemadmodum poteram de sepulcro eum qui ante annos quindecim obiit, inuocare? Abbas Apollo: [b 2Kb] Ignoras ergo, ait, me quoque ante annos uiginti huic mundo fuisse defunctum, nullaque iam posse de huius celle sepulcro, que ad presentis uite pertineant statum, tibi conferre solatia? quem in tantum Christus ab intentione mortificationis arrepte uel modicum ad extrahendum bouem tuum non patitur relaxari, ut ne breuissimi quidem momenti inducias pro patris indulserit sepultura , que multo  utique celerius, honestius et religiosius fuerat exhibenda. Rimamini itaque nunc arcana pectoris uestri, prudenterque coniicite an talem etiam uos iuxta parentes uestros districtionem mentis iugiter retentare possitis. Cumque uos in hac animi mortificatione consimiles eidem senseritis, tum demum scitote parentum fratrumque uiciniam uobis quoque similiter noxiam non futuram; ut scilicet eis, quamuis in proximo constitutis, uelut mortuos uos esse credatis, ita ut nec illos uestris foueri solatiis nec uos illorum sinatis obsequiis relaxari.



CAPUT X. Interrogatio, an obsit monacho si a parentibus necessaria ipsi suggerantur?

Germanus: Super hoc plane iam nullum ambiguitatis  locum ulterius reliquisti. Certi etenim sumus tam presentis huius habitus uilitatem quam quotidiana hec [c 1Kb] nudipedalia in illorum uicinia nullatenus exercere nos posse; sed ne labore quidem illic simili ea que sunt ad uictum necessaria, prouisuros, sicut hic etiam aquam ceruicibus nostris ex tribus millibus exhibere compellimur: nec nostra enim, nec illorum uerecundia, hec nos coram illis agere omnino patietur.  Sane quid proposito nostro oberit, si, illis subministrantibus uniuersa, nos, sollicitudine parandi uictus penitus absoluti, lectioni tantum et orationi operam dederimus, ut, isto quo nunc distrahimur labore sublato, spiritalibus tantum studiis intentius excubemus?



CAPUT XI. Responsio ex D. Antonii sententia desumpta.

Abraham: Non meam contra hoc uobis, sed beati Antonii sententiam proferam, qua ille ita cuiusdam fratris, hoc quo dicitis tepore torpentis segnitiem confutauit, ut etiam nodum uestre propositionis abscinderet: nam cum ad predictum uirum quidam ut dixi, ueniens, anachoreticam disciplinam minime diceret admirandam; maioris pronuntians esse  uirtutis, si ea que perfectionis sunt, inter homines quispiam, quam in eremo positus, exerceret; beatus Antonius ubinam ipse consisteret, percunctatur. Cumque ille se iuxta parentes suos habitare dixisset, et eorum prebitione ab omni cura et sollicitudine diurni [Lips. in marg. diuturni] operis absolutum, lectioni tantum et orationi, absque illa distentione spiritus indesinenter gloriaretur insistere. Rursum beatus Antonius: Dic, inquit, fili, utrum in eorum damnis uel aduersis casibus contristeris, parique etiam modo super eorum prosperitate congaudeas. Ille utriusque rei se participem esse confessus est. Cui senex: Noueris te, inquit, etiam in futuro seculo eorum sorte censendum, cum quibus in hac uita in lucri detrimentiue consortio, uel gaudio uel merore  concuteris. Nec hac contentus sententia beatus Antonius, maiorem insuper campum disputationis ingressus est; Hec, inquiens, conuersatio atque hic tepidissimus status, non hoc solo, quo dixi, te feriunt detrimento (licet id tu ipse non sentias, dicens quodammodo secundum illam Prouerbiorum parabolam [Prou. XXIII], [a 1Kb] Ferierunt me, sed non dolui, et deluserunt me, ego autem nesciui; uel illud quod dicitur in propheta , quod scilicet diebus singulis  mentem tuam pro casuum uarietate mutantes, indesinenter ad terrena demergunt; uerum etiam quod fructum manuum tuarum, et iusta laboris proprii mercede defraudent, non permittentes te horum prebitione suffultum, secundum beati Apostoli regulam, quotidianum tibi uictum tuis manibus preparare, quem ille ultima Ephesiorum Ecclesie principibus precepta promulgans, se etiam sanctis Euangelice predicationis studiis occupatum, non solum sibi, uerum etiam his qui erant erga ministerium suum necessariis obsequiis prepediti, prebuisse se memorat, dicens: Ipsi scitis quoniam ea que mihi opus erant, et his qui mecum sunt, ministrauerunt manus iste . Quod tamen ut se fecisse pro forma nostre utilitatis ostenderet, alibi ait: Non  otiosi fuimus inter uos, neque gratis panem ab aliquo manducauimus, sed in labore et fatigatione nocte et die operantes, ne quem uestrum grauaremus: non quia non habuerimus potestatem, sed ut nosmetipsos formam daremus uobis ad imitandum nos .



CAPUT XII. De utilitate operationis, et otii detrimento.

Et ideo cum etiam nobis parentum presidia non deessent, tamen hanc cunctis opibus pretulimus nuditatem, et quotidiana corporis alimenta nostris maluimus sudoribus preparare quam secura parentum prebitione fulciri, laboriosissime huic penurie illam quam predicas otiosam Scripturarum meditationem atque infructuosam lectionis instantiam postponentes; quam procul dubio libentissime sectaremur,  si hoc esse utilius uel exemplis suis Apostolica tradidisset auctoritas, uel instituta seniorum salubriter prefinissent. Noueris autem te etiam ex hoc non leuius quam illo quo supra diximus affici detrimento: quia cum sis sani corporis ac robusti, stipe sustentaris aliena, que iuste solis est debilibus attributa. Nam utique omne hominum genus absque illo tantum genere monachorum, quod secundum preceptum Apostoli quotidianis manuum suarum laboribus uiuit, [b 49Kb] agapen aliene operationis exspectat. Unde  non solum eos, qui semetipsos, uel parentum facultatibus, uel famulorum laboribus, uel fundorum suorum fructibus gloriantur, sed ipsos etiam reges mundi huius, agape certum est sustentari. Hoc denique maiorum nostrorum definitio habet: Quidquid ad necessitatem quotidiani uictus insumitur, quod opere manuum nostrarum effectum partumque non fuerit, ad agapen referri debere sanxerunt, secundum Apostolum, qui otiosis penitus interdicens opem largitatis aliene, Qui, inquit, non operatur nec manducet . His beatus Antonius aduersus quemdam usus uerbis, etiam nos magisterii sui informauit exemplo, ut parentum perniciosissima blandimenta, et omnium qui uictui necessariam subministrant agapen, insuper etiam omnem amene habitationis  gratiam deuitemus; squalentesque naturali amaritudine arenas, et perustas salsa inundatione regiones, nullique ob idipsum hominum iuri dominioque subiectas, cunctis mundi huius opibus preponamus, ut non solum frequentias hominum obtentu inuie solitudinis declinemus, sed etiam nequaquam nos ad qualiscumque culture distentionem uberis soli natura sollicitet, per quam mens ab illa principali obseruatione cordis distracta, spiritualibus studiis redderetur effeta.



CAPUT XIII. Abbatis Macarii fabula de tonsoris mercede composita, ad illusiones diaboli cognoscendas.

Nam quod alios quoque saluare uos posse confiditis,  et spe maioris lucri ad reuisendam patriam festinatis, audite etiam super hoc quamdam [a 1Kb] abbatis Macarii fabulam, iucundissime atque aptissime figuratam, quam et ille cuidam similibus desideriis estuanti, medicinam opportunissime narrationis ingessit. Erat, inquit, in ciuitate quadam peritissimus tonsor qui, [b 1Kb] denariis ternis unumquemque detondens, tenuem uilemque mercedem sui operis acquirendo, ex hac eadem quantitate necessaria suo uictui quotidie comparabat; centumque denarios, expleta omni corporis cura, marsupio suo diebus singulis inferebat. Sed cum indesinenter hunc conderet questum, audiuit  in quadam longe posita ciuitate, singulorum solidorum singulos homines tonsori prebere mercedem. Quo ille comperto, Quamdiu ero, inquit, hac mendicitate contentus, ut trium denariorum stipem cum labore conquiram, cum possim illo pergens ingenti solidorum questu diuitias congregare? Itaque, sumens artis sue protinus instrumenta, expensis in sumptu omnibus que hic multo tempore collecta seruarat, ad urbem illam questuosissimam cum summo labore peruenit. Ubi cum, ea qua ingressus est die, secundum id quod compererat, ab unoquoque mercedem sui operis recepisset, ad uesperam se uidens grandem solidorum numerum conquisisse, ad macellum letus intendit, escas refectioni sue necessarias cempturus. Quas cum cepisset magno  solidorum pretio comparare, expensis in perexiguo uictu uniuersis quos acquisierat solidis, ne unius quidem denarii intulit lucrum. Cumque ita singulis diebus acquisitionem suam uidisset insumi, ut non solum nichil redigeret, sed uix ipsam quotidiane substantie necessitatem posset explere, apud semetipsum recogitans, Reuertar, inquit, ad ciuitatem meam, illumque repetam tenuissimum questum, ex quo mihi expleta omni corporis cura, quod ad sustentationem senectutis accresceret, quotidiana exuberantia conferebat. Quod quamuis paruum uideretur et tenue, non mediocrem tamen summam iugi pariebat augmento. Questuosior quippe mihi fuit ille nummorum quam iste solidorum imaginarius questus, ex quo non solum nichil exuberat quod recondam,  sed etiam uix ipsa quotidiani uictus necessitas sustinetur. Et idcirco rectius nobis est, hunc solitudinis huius tenuissimum fructum indirupta iugitate sectari, quem nulle seculares cure, nulle mundane distentiones, nulla cenodoxie ac uanitatis arrodat elatio, nulle sollicitudines diurne necessitatis imminuant. Melius est enim modicum iusto, super diuitias peccatorum multas , quam affectare lucra illa maiora, que etiamsi parata fuerint questuosissima conuersione multorum, necessitate tamen mundane conuersationis et quotidianis distentionum diminutionibus absumentur. [c 1Kb] Melior namque est,  secundum sententiam Salomonis, pugillus unus cum requie, quam duo pugilli cum labore et presumptione spiritus . Quibus illusionibus atque dispendiis  omnes admodum infirmos necesse est implicari qui cum etiam de sua salute sint dubii, ipsique adhuc magisterio atque institutione egeant aliena, [a 9Kb] ad  conuertendos alios et regendos, diabolicis illusionibus instigantur; quique etiamsi potuerint lucri aliquid ex quorumdam conuersione conquirere, impatientia sua atque inconditis moribus quidquid acquisierint perdunt. Illud namque eis quod Aggeus propheta describit, eueniet: Et qui mercedes congregat, mittet eas in sacculum pertusum . uere enim lucra sua in pertusum sacculum condit, qui quidquid per aliorum conuersionem uidetur acquirere, intemperantia cordis sui, et quotidiana animi distentione disperdit. Itaque fiet, ut dum uberiora lucra per aliorum credunt institutionem parare se posse, etiam sua correctione priuentur. [a 1Kb] Sunt enim qui se diuites ferunt, nichil habentes, et sunt qui se humiliant in multis diuitiis , et [b 1Kb] Melior  est uir in ignobilitate seruiens sibi, quam qui dignitatem sibi acquirit, et indiget pane .



CAPUT XIu. Interrogatio, unde nobis talium cogitationum error irrepserit?

Germanus: Satis congrue nobis comparationibus disputatio tua cogitationum nostrarum manifestauit errores, quorum causas et curationes similiter optamus agnoscere; et unde acciderit nobis ista deceptio, pariter cupimus edoceri. Nulli etenim dubium est neminem admodum posse remedia malis ualetudinibus  adhibere, nisi eum qui ipsas morborum origines ante predixerit.



CAPUT Xu. Responsio de tripartito anime motu.

Abraham: Omnium uitiorum unus fons atque principium est; secundum qualitatem uero partis illius, et  membri quod in animo fuerit uitiatum, diuersa uocabula passionum corruptionumque sortitur. Quod nonnumquam etiam morborum corporalium probatur exemplo, quorum cum una sit causa, in diuersa tamen egritudinum genera pro qualitate membrorum que fuerint occupata, distinguitur. Etenim cum arcem corporis, id est, caput, uis noxii humoris obsederit, [c 33Kb] cephalalgie procreat passionem; cum uero aures oculosue peruaserit,  [d 16Kb] in otalgicum, siue in ophthalmicum uertitur morbum: cum se in articulos quosque ad manuum summa transfuderit, articularis atque [e 1Kb] chiragrica dicitur ualetudo: cum autem ad pedum ima defluxerit, [f 1Kb] podagra mutato nomine nuncupatur: totque uocabulis una atque eadem noxii humoris origo distinguitur, quot membrorum ceperit portiones. Eodem modo de uisibilibus ad inuisibilia transeuntes, anime nostre partibus, atque  membris uim cuiusque uitii inesse credamus. Quam cum sapientissimi quique [g 18Kb] tripartite definiant esse uirtutis, necesse est ut aut [h 34Kb] ,  id est, rationabile, aut , id est, irascibile, aut , id est, concupiscibile eius, aliquo corrumpatur incursu. Cum ergo aliquem ex his affectibus uis noxie obsederit passionis, pro illius causis etiam uitio nomen imponitur. Nam si rationabilem eius partem uitiorum pestis infecerit, cenodoxie, elationis, inuidie, superbie, presumptionis, contentionis, hereseos uitia procreabit. Si irascibilem uulnerauerit sensum, furorem, impatientiam, tristitiam, acediam, pusillanimitatem, crudelitatem parturiet. Si concupiscibilem corruperit portionem, gastrimargiam, fornicationem, phylargyriam, auaritiam et desideria noxia terrenaque germinabit.



CAPUT XuI. Corruptam rationalem anime partem principio curandam esse.


Et idcirco si fontem uitii huius et originem uultis agnoscere, rationabilem mentis uestre atque anime portionem noueritis esse corruptam, ex qua uel presumptionum, uel cenodoxie solent uitia pullulare. Proinde hoc primum anime uobis  membrum recte discretionis iudicio et humilitatis uirtute curandum est, quo uitiato dum non solum ad perfectionis iam peruenisse fastigia, sed etiam docere alios posse uos creditis, et ad eruditionem ceterorum sufficientes atque idoneos iudicatis, per elationem cenodoxie quam patefecit uestra confessio peruagationem uanitati [Lips. in marg. uanitate] raptamini; quas amputare deinceps absque difficultate poteritis, si uere discretionis, ut dixi,  humilitate fundati, quam laboriosum, quamque difficile sit unicuique nostrum saluare animam suam, mentis uestre contritione discatis; et intimo cordis affectu, non modo longe uos ab illa docendi presumptione submotos, uerum etiam adhuc egere doctoris agnoscatis auxilio.



CAPUT XuII. Quod infirmior pars anime diabolicis tentationibus prima succumbat.

Adhibete ergo [a 1Kb] huic membro uel parti anime uestre,  quam specialiter diximus uulneratam, uere humilitatis medelam; que quoniam ceteris anime uirtutibus in uobis, quantum apparet, infirmior est, necesse est ut diabolice infestationi prima succumbat. Quemadmodum ingruentibus quibusdam iniuriis, que uel ex accidenti labore, uel de eris corruptione gignuntur, fieri etiam in corporibus humanis solet, ut illa que fuerint infirma, casibus istis prima consentiant atque succumbant; cumque peculiarius in eis morbus insederit, reliquas quoque partes corporis eadem peste tabefaciat: ita et animam uniuscuiusque nostrum, flante quodammodo pestilenti halitu uitiorum, illa maxime passione necesse est attentari, in qua tenerior atque infirmior eius portio, ualidis inimici non tam fortiter resistit  impulsibus, et ex illis periculum captiuitatis incurrere, in quibus faciliori proditioni aditum reserat incauta custodia. Sic namque [b 3Kb] Balaam populum Dei posse decipi, certa ratione collegit, dans consilium ut ex illa parte qua infirmari nouerat filios Isrel, perniciosi eis laquei tenderentur, non dubitans eos oblata copia feminarum, fornicationis ruina protinus collapsuros, quia concupiscibiles anime eorum partes sciebat esse corruptas . Ita ergo unumquemque nostrum nequitie spiritales uersuta malignitate pertentant, illis precipue affectibus anime insidiosos laqueos perstruentes, quibus eam senserint egrotare: ut, uerbi gratia, cum uiderint rationabiles anime nostre partes esse uitiatas, illo nos ordine decipere moliuntur, quo  Achab regem ab illis Syris deceptum Scriptura commemorat, qui dixerunt: Scimus quoniam reges Isrel misericordes sunt; ponamus itaque saccos in lumbis nostris et funiculos in capitibus nostris, et egrediamur ad regem Isrel, et dicemus: Seruus tuus Benadab dicit: uiuificetur anima mea. Quibus ille non uera pietate, sed uana misericordie laude permotus, Si adhuc, inquit, uiuit, frater meus est . Et hoc exemplo, etiam nos rationabilis illius partis errore deceptos, inde incurrere offensam Dei faciunt,  unde consecuturos mercedem ac recepturos nos pietatis premia credebamus, similique nobis etiam increpatione dicatur: Quia dimisisti uirum dignum morte de manu tua, erit anima tua pro anima eius, et populus tuus pro populo eius . Siue cum immundus spiritus dicit, Egrediar, et ero spiritus mendax in ore omnium prophetarum eius ; per rationabilem procul dubio affectum, quem lethalibus apertum norat insidiis, laqueum deceptionis ac mortis intendit. Sic etiam Herodem per irascibilem anime portionem, ad illam tantorum infantium necem callidissimus hostis impegit, eo quod istam propensius in eo norat esse uitiatam . Quod etiam de Domino nostro idem spiritus opinatus, [a 1Kb] cum in his eum tribus anime affectibus  tentasset, in quibus omne hominum genus nouerat captiuari, nichil tamen uersutis profecit insidiis. Nam concupiscibilem mentis eius aggressus est partem, dicens: Dic ut lapides isti panes fiant . Irascibilem, cum eum ad expetendam presentis seculi potestatem, et regna mundi huius instigare conatus est. Rationabilem, cum ait: Si Filius Dei es, mitte te deorsum . In quibus idcirco nichil eius profecit illusio, quia nichil secundum coniecturam suam, quam falsa opinatione conceperat, reperit in eo esse uitiatum. Unde etiam nulla pars anime eius, inimici insidiis attentata consensit. Ecce enim, inquit, uenit princeps mundi huius, et in me inueniet nichil .



CAPUT XuIII. Interrogatio, an utili desiderio secretioris solitudinis [Al. desiderio maioris silentii] retraheremur ad patriam?


Germanus: Inter cetera illusionum errorumque nostrorum genera, que nos ad desiderium patrie nostre, sicut beatitudo tua solerti mentis perspicit intuitu, uana spiritalium commodorum pollicitatione flammauerant, etiam hec uel maxima exstitit causa, quod [Lips. in marg. ut] interdum a fratribus frequentati, iugi secreto, ac diuturno silentio, secundum desiderium nostrum nequaquam possimus inherere.  Per quod necesse est cursum atque mensuram quotidiane continentie, quam pro castigatione corporis indiruptam perpetuo cupimus retentare, nonnullis fratribus superuenientibus, intercidi. Quod sine dubio nullatenus in nostra prouincia credimus euenturum, in qua aut nullum, aut certe rarissimum professionis huius uirum inueniri possibile est.



CAPUT XIX. Responsio, quod perfectos uiros etiam in remotissimis solitudinibus latentes ab hominibus Deus uelit frequentari.

Abraham: Irrationabilis atque inconsiderate districtionis, immo potius summi teporis indicium est, nequaquam ab hominibus [b 1Kb] uelle frequentari. [c 2Kb] Qui enim in hac quam arripuit uia nimium tardis passibus  graditur, ac secundum anteriorem hominem conuersatur, equum est ut ad eum, non dicam sanctorum, sed ne hominum quidem ullus adueniat. uos autem si uera atque perfecta Domini nostri dilectione flagratis, et Deum qui utique caritas est , pleno spiritus feruore sectamini, ad quelibet loca inaccessibilia fugeritis, necesse est ea ab hominibus frequentari: quantoque uos propiores Deo amoris diuini ardor effecerit, tanto ad uos maior sanctorum fratrum confluet multitudo. Non enim potest, secundum sententiam Domini, ciuitas abscondi supra montem posita: [d 1Kb] Quia diligentes me, inquit Dominus, glorificabo; qui autem me contemnunt, erunt ignobiles . uerumtamen nosse debetis hanc esse subtilissimam diaboli  calliditatem, hanc occultissimam foueam, in quam miserabiles et incautos quosque precipitat, ut dum eis maiora promittit, necessaria quotidiani fructus emolumenta subripiat, abstrusiores scilicet et uastiores solitudines expeti debere persuadens, easque uelut miris amenitatibus consitas in eorum corde depingens; ignota etiam quedam, et que penitus nusquam sunt loca, uelut cognita ac preparata, nostreque potestati iam debita, et absque ulla difficultate possidenda confingit. Homines quoque regionis illius tractabiles et ad uiam salutis sequaces  esse mentitur, ut dum illic uberiores fructus anime pollicetur, presentia lucra fraudulenter auertat. Nam cum unusquisque hac uana spe a seniorum salutari contubernio separatus, atque omnibus que sibimet frustra in suo corde depinxerat, fuerit destitutus, uelut de profundissimo sopore consurgens, nichil ex his que somniauerat expergefactus inueniet. Itaque eum diabolus maioribus uite huius necessitatibus et inextricabilibus laqueis irretitum ne respirare quidem ad hec que sibi ipse promiserat, aliquando permittit, eumque non iam illis, quas ante uitauerat, raris ac spiritalibus fratrum uisitationibus, sed quotidianis secularium incursionibus obligatum, ne ad mediocrem quidem anachoreseos quietem ac disciplinam umquam redire patietur.



CAPUT XX Quod utilis sit remissio in aduentu fratrum.


Illa quoque remissionis atque humanitatis intercapedo gratissima, que nonnumquam pro aduentu fratrum interuenire consueuit, licet molesta uobis ac fugienda uideatur, tamen quam sit utilis ac salubris tam corpori quam spiritui uestro paucis patienter attendite. [a 2Kb] Sepe accidit, non dicam nouitiis et infirmis,  sed etiam experientissimis atque perfectis, ut nisi mentis eorum directio atque censura quibusdam mollita fuerit uicissitudinum laxamentis, aut in teporem spiritus, aut certe in perniciosam corporis ualetudinem collabatur. Et idcirco a prudentibus atque perfectis, cum intercesserit etiam fratrum crebra uisitatio, non solum toleranda patienter, sed etiam gratanter est amplectenda. Primum quod prouocat nos auidius semper solitudinis desiderare secreta; nam quodammodo cursum nostrum dum interpolare creditur, infatigabilem iugemque conseruat: qui si nullo interdum obice tardaretur, usque ad finem contendere indefessa pernicitate non posset. Deinde quod necessitatem reficiendi corpusculi cum fructu humanitatis indulget, maiora nobis conferens lucra  cum iucundissimo corporis laxamento, quam illa sunt que per abstinentie fatigationem fuerant acquirenda. Super qua re aptissimam comparationem antiqua narratione uulgatam breuiter indicabo.



CAPUT XXI. Idem demonstrat D. Ioannis euangeliste auctoritate.

Fertur [b 30Kb] beatissimus euangelista Ioannes cum perdicem  manibus molliter demulceret, quemdam ad se habitu uenatorio uenientem subito conspexisse. Qui miratus quod uir tante opinionis ac fame ad tam parua et humilia se oblectamenta submitteret: Tune es, inquit, ille Ioannes, cuius fama insignis atque celeberrima, me quoque summo desiderio tue agnitionis illexit? Cur ergo oblectamentis tam uilibus occuparis? Cui beatus Ioannes: Quid est quod manus tua gestat? At ille: Arcus, inquit. Et cur, ait,  non eum tensum ubique semper circumfers? Cui ille respondit: [a 1Kb] Non oportet, ne iugi curuamine rigoris fortitudo laxata mollescat atque depereat; et cum oportuerit ut fortiora in aliquam feram spicula dirigantur, rigore per nimietatem continue tensionis amisso, uiolentior ictus non possit emitti. Nec nostri, inquit beatus Ioannes, animi te offendat, o iuuenis, tam parua hec breuisque laxatio; que nisi remissione quadam rigorem intentionis sue interdum  releuet ac relaxet, irremisso uigore lentescens, uirtuti spiritus, cum necessitas poscit, obsecundare non poterit.



CAPUT XXII. Interrogatio qualiter intelligendum sit quod in Euangelio dicitur, Iugum meum suaue, et onus meum leue est.

Germanus: Quoniam nobis illusionum cunctarum remedia contulisti, et diabolice quibus quatiebamur insidie per doctrinam tuam, Domino donante, detecte sunt, [a 4Kb] hoc quoque nobis similiter precamur edisseri quod in Euangelio dicitur, Iugum meum suaue, et onus meum leue est . Satis enim prophetice illi sententie uidetur aduersum qua dicitur: Propter uerba labiorum tuorum ego custodiui uias  duras . Quippe cum etiam Apostolus dicat, Omnes qui uolunt pie uiuere in Christo, persecutionem patientur . Quidquid autem durum et persecutionibus est refertum, nec leue potest esse nec suaue.



CAPUT XXIII. Responsio cum expositione sententie.

Abraham: uerissimam Domini ac Saluatoris nostri esse sententiam experientie ipsius facili probabimus documento, si perfectionis uiam legitime et secundum uoluntatem Christi fuerimus aggressi, et mortificantes omnia desideria nostra ac uoluntates noxias abscindentes, non solum nichil residere nobis de mundi huius substantia siuerimus [Lips. in marg. nouerimus], per quam utique cum libitum fuerit uastandi  nos ac dilacerandi potestatem inimicus inueniet, sed etiam nostri ipsius non esse nos dominos senserimus, illud Apostolicum in ueritate complentes: uiuo autem iam non ego, uiuit uero in me Christus . Quid enim graue poterit esse, quid  durum ei qui iugum Christi tota mente susceperit; qui uera humilitate fundatus, semper ad Dominum respiciens, in omnibus que sibi fuerint irrogate letatur iniuriis, dicens: Propter quod complaceo mihi in infirmitatibus, in passionibus, in angustiis pro Christo; cum enim infirmor, tunc potens sum ? Quo, inquam, familiaris rei cruciabitur damno, qui, perfecta nuditate gloriosus, uoluntarie pro Christo uniuersas huius mundi respuit facultates, omnesque eius concupiscentias generaliter arbitratur ut stercora, ut Christum lucrifaciat , euangelici illius precepti meditatione cunctorum dispendiorum estus despiciens et excludens: Quid enim prodest homini si uniuersum mundum lucretur, anime uero sue detrimentum patiatur? Aut quam dabit homo  commutationem pro anima sua ? Super cuius rei priuatione tristabitur, qui omnia que ab aliis auferri possunt, sua non esse cognoscit, illud inuicta uirtute proclamans: Nihil intulimus in hunc mundum, haud dubium quia nec auferre quid possumus ? Cuius autem inopie necessitate eius superabitur fortitudo, qui peram in uia, es in zona, uestem in tempora habere non nouit , sed cum Apostolo gloriatur in ieiuniis multis, in fame et siti, in frigore et nuditate ? Quis labor, quodue tam arduum senioris preceptum, tranquillitatem pectoris eius poterit perturbare, qui nullam habens propriam uoluntatem, omnibus que sibi fuerint imperata, non solum patienter, sed etiam gratanter occurrit, nostrique Saluatoris exemplo  non querit suam, sed Patris facere uoluntatem, dicens et ipse ad Patrem suum: uerumtamen non sicut ego uolo, sed sicut tu ? Quibus etiam iniuriis, qua persecutione terrebitur, immo quod ei non etiam iucundum potest esse supplicium, qui in  omnibus plagis cum apostolis semper exsultans, optat ut dignus habeatur pro nomine Christi contumeliam pati ?



CAPUT XXIu. Cur amarum iugum et graue onus Domini sentiatur?

Ut autem nobis econtrario iugum Christi non leue nec suaue uideatur, contumacie nostre est iustius ascribendum, qui diffidentia atque incredulitate deiecti, contra illius imperium, immo consilium, qui ait: Si uis perfectus esse, uade, uende, siue dimitte, omnia tua, et ueni, sequere me , inepta peruersitate pugnamus, terrenarum scilicet facultatum materias retentantes; quarum cum nexibus animum nostrum diabolus teneat illigatum, quid superest nisi ut cum uoluerit nos a spiritalibus gaudiis separare,  earumdem imminutione ac priuatione mestificet? Id uersutis fraudibus elaborans, ut cum iugi illius suauitas et oneris leuitas uitiose concupiscentie prauitate nobis fuerit aggrauata, ipsius facultatis atque substantie, quam nobis pro requie ac solatio reseruamus, uinculis irretitos, secularium curarum flagris semper excruciet, ex nobismetipsis quo dilaceremur exsculpens. [a 1Kb] Funiculis namque peccatorum suorum unusquisque constringitur , audiens per prophetam, Ecce omnes uos accendentes ignem, accincti flammis, ambulate in lumine ignis uestri, et in flammis quas succendistis . Per hec siquidem, ut Salomon testis est, unusquisque per que peccauerit et punietur . Ipse enim nobis tormento sunt quibus utimur uoluptates: et oblectamenta  huius carnis atque delicie, carnificum uice in suum retorquentur auctorem: quia necesse est eum qui facultatibus pristinis opibusque suffultus est, nec integram humilitatem cordis, nec mortificationem plenam noxiarum suscipere uoluntatum [Lips. in marg. uoluptatum]. His autem uirtutum patrocinantibus instrumentis, omnes uite presentis angustie et cuncta que inimicus potest inferre dispendia, non modo patientissime, uerum etiam iucundissime sustinentur, quibus rursum exsultantibus elatio tam perniciosa succrescit, ut etiam pro leuissima  contumelia mortiferis impatientie ictibus uulneremur, dicaturque nobis per Ieremiam prophetam: Et nunc quid tibi uis cum uia Aegypti, ut bibas aquam turbidam? Et nunc quid tibi uis cum uia Assyriorum, ut bibas aquam fluminis? Arguet te malitia tua, et auersio tua increpabit te. Scito et uide quam malum et amarum est te dereliquisse Dominum Deum tuum, et non esse timorem meum apud te, dicit Dominus . Quod ergo iugi Dominici mirifica suauitas amara sentiatur, quid est, nisi quia eum auersionis nostre amaritudo corrumpit? Quod diuini oneris tam iucunda leuitas ingrauescit, quid est nisi quia eum a quo sustinebamur contumaci presumptione contemnimus, quippe cum euidenter idipsum Scriptura testetur, dicens: [b 30Kb] Nam si ambularent semitas rectas,  inuenissent utique semitas iustitie leues . Nos, inquam, nos esse manifestum est, qui semitas Domini rectas ac leues prauis durisque desideriorum cautibus asperamus, qui uiam regiam apostolicis ac propheticis silicibus communitam, sanctorumque omnium atque ipsius Domini uestigiis complanatam, amentissime deserentes, deuia queque ac dumosa sectamur, et presentium oblectationum illecebris obcecati, per obscuros impeditosque uitiorum sentibus calles, laceratis cruribus, et dirupta illa nuptiali ueste, reptamus, non modo acutissimis ueprium aculeis configendi, sed etiam uirulentorum serpentum uel scorpionum illic latentium ictibus uulnerandi. [c 1Kb] Tribuli enim et laquei in uiis prauis; qui autem timet Dominum, abstinebit se ab eis  . De talibus et alibi Dominus per prophetam: Oblitus est mei, inquit, populus meus, frustra libantes et impingentes in uiis suis, in semitis seculi, ut ambularent per eas in itinere non trito . [d 1Kb] uie enim, secundum sententiam Salomonis, nichil operantium, strate sunt spinis, fortium uero trite sunt ; et ita ab itinere regio deuiantes, ad illam metropolim ciuitatem, ubi noster cursus indeclinabiliter semper debet esse directus, non poterunt peruenire. Quod etiam Ecclesiastes satis significanter expressit, [e 1Kb] Labor, inquiens, stultorum  affliget eos qui non cognouerunt ire in ciuitatem , illam scilicet Ierusalem celestem, que est mater omnium nostrum .



CAPUT XXu. Quid nobis utilitatis conferant tentationes.

Quisquis autem in ueritate huic mundo renuntians super se tulerit iugum Christi, et didicerit ab eo, quotidianis iniuriarum exercitiis eruditus, quia mitis est et humilis corde , in cunctis tentationibus manebit semper immobilis, omnia que illi cooperabuntur in bonum . uerba enim Dei, secundum Abdiam prophetam, bona sunt cum eo qui recte graditur . Et iterum: Quia recte uie Domini, et iusti incedunt in eis, preuaricatores uero corruent in eis . Maiora igitur nobis per colluctationem  tentationum, laudis contulit premia, benigna erga nos gratia Saluatoris, quam si omnem a nobis necessitatem certaminis abstulisset. Etenim sublimioris prestantiorisque uirtutis est, passionibus erumnisque uallatum, manere semper immobilem, et, aduersum se seuientibus cunctis, certum de presidio Dei atque intrepidum perdurare; humanisque incursibus uelut armis inuicte uirtutis accinctum gloriosissime de impatientia triumphare, et acquirere quodammodo de infirmitate uirtutum, quia uirtus in infirmitate perficitur . Ecce enim dedi te, inquit Dominus, in columnam ferream, et in murum ereum super omnem terram, regibus Iuda, et principibus, et omni populo terre, et belligerabunt aduersum te, et non preualebunt, quia ego tecum sum,  ut eruam te, dicit Dominus . Ergo secundum ueram Domini traditionem, uia regia suauis ac leuis est, licet dura et aspera sentiatur. Pie enim ac fideliter seruientes, cum tulerint iugum Domini super se, et didicerint ab eo quia mitis est et humilis corde , iam quodammodo terrenarum passionum deponentes sarcinam, non laborem, sed requiem animabus suis Domino prestante reperient, sicut per Ieremiam prophetam ipse testatus est, dicens: State super uias et uidete, et interrogate de semitis antiquis, que sit uia bona, et ambulate in ea,  et inuenietis refrigerium animabus uestris ; fient namque eis continuo praua in directa, et aspera in uias planas ; et gustantes uidebunt quam suauis est Dominus ; audientesque Christum in Euangelio proclamantem: uenite ad me, omnes qui laboratis et onerati estis, et ego reficiam uos ; depositis ponderibus uitiorum, que sequuntur intelligent, Quia iugum meum suaue est, et onus meum leue . [a 1Kb] Habet ergo refrigerium uia Domini, si secundum legem ipsius teneatur. Sed nos sumus qui dolores nobis atque tormenta turbulentis distentionibus procuramus, dum malumus uias seculi huius prauas atque peruersas etiam cum summo discrimine ac difficultate sectari. Cum uero hoc modo graue nobis ac durum iugum Domini fecerimus  blasphemo iam spiritu, uel de ipsius iugi, uel de Christi qui illud imponit, duritia atque asperitate causamur, secundum illud, [b 1Kb] Insipientia uiri corrumpit uias eius. Deum autem causatur corde suo. Et secundum Aggeum prophetam, cum dixerimus, Quia uia Domini non dirigit, congrue respondetur nobis a Domino: Numquid uia mea non dirigit? Nonne magis uie uestre sunt praue ? Et reuera si comparare uolueris splendentem uirginitatis florem et suaue olentem castimonie puritatem tetris ac fetidis libidinum uolutabris, quietem securitatemque monachorum periculis et erumnis quibus mundi huius homines implicantur, paupertatis nostre requiem edacibus diuitum tristitiis ac peruigilibus curis, in quibus non absque summo uite periculo diebus ac  noctibus consumuntur, suauissimum iugum Christi onusque leuissimum facillime comprobabis.



CAPUT XXuI. Quomodo perfecte abrenuntiantibus centuplum in hoc mundo repromittatur.

Proinde etiam illa retributio premiorum, qua perfecte renuntiantibus in hac uita centuplum Dominus repromisit, dicens: [c 1Kb] Et omnis qui reliquerit domum, uel fratres, aut sorores, aut patrem, aut matrem, aut uxorem, aut filios, aut agros propter nomen meum, [d 5Kb] centuplum accipiet in presenti, et uitam eternam  possidebit . Recte atque uerissime eodem sensu absque ulla fidei perturbatione suscipitur.  Multi enim occasionem [Lips. in marg. occasione] huius sententie nacti crasso intellectu, [a 31Kb] hec  in illo mille annorum tempore carnaliter sanctis restituenda confirmant, cum utique illud seculum, quod post resurrectionem futurum dicunt, presens intelligi non posse fateantur. Multo ergo credibilius multoque manifestius est cum qui aliquid secularium uel affectuum uel bonorum Christo suadente contempserit, a fratribus atque consortibus propositi sui, qui ei spiritali glutino colligantur, centuplo gratiorem etiam in hac uita recipere caritatem. Hanc siquidem quam inter parentes ac filios atque germanos, coniuges uel propinquos, siue societas copule seu consanguinitatis necessitudo coniungit, satis breuem esse constat ac fragilem. Denique etiam boni ac pii cum adoleuerint filii, a parentum domibus nonnumquam ac substantiis excluduntur, communio  quoque consortii coniugalis interdum etiam honesta causa interueniente diuellitur, fratrum dirimit caritatem contentiosa diuisio. Monachi soli perpetue coniunctionis retinent unitatem, atque indiscrete possident uniuersa, qui omnia sua esse que fratrum, omnia fratrum credunt esse que sua sunt. Si ergo istis quibus carnalis caritas copulatur affectibus, dilectionis nostre gratia conferatur, profecto centuplo hec dulcior atque sublimior est. [a 2Kb] Recipietur sane etiam de continentia coniugali maior centuplo suauitas ab illa que eis inuicem per commixtionem sexuum prebebatur. Pro letitia quoque illa quam in unius agri ac domus possessione quis habuit, centuplo maiore diuitiarum gaudio perfruetur, qui in adoptionem transiens filiorum Dei, uniuersa  que eterni sunt Patris, ut propria possidebit, et affectu atque uirtute ad imitationem ueri illius Filii proclamabit: Omnia que habet Pater, mea sunt  : nec iam cum illa penali distentionis ac sollicitudinis cura, sed securus ac letus uelut in propriis ubique succedet, audiens quotidie sibimet ab Apostolo predicari, Omnia uestra sunt, siue mundus, siue presentia, siue futura . Et a Salomone: [b 29Kb] Fidelis uiri totus mundus diuitiarum . Habes ergo istam centupli retributionem, in magnitudine meriti et in discretione tam incomparabilis qualitatis expressam. Neque enim si pro eris, aut ferri, aut uilioris cuiusquam metalli certo pondere, tantumdem ponderis, sed auri quispiam reddidisset, non etiam amplius quam centuplum restituisse uideretur; ita cum pro contemptu uoluptatum atque affectuum terrenorum, spiritale gaudium et pretiosissime caritatis iucunditas repensatur,  etiamsi ipse sit numerus, centuplo tamen hec maior atque preclarior est. Et ut hoc euidentius crebra repetitione reddatur, uxorem antea in passione fragilis desiderii possidebam; hanc eamdem in honore sanctificationis et uera Christi dilectione possideo. Una est mulier, sed centuplum creuit meritum caritatis. Si autem et pro ire et furoris perturbatione iugem lenitatem patientie, pro sollicitudinis ac distentionis angore securitatis quietem, pro infructuosa huius seculi penalique tristitia salutaris tristitie fructum, pro uanitate letitie temporalis gaudii spiritalis appenderis ubertatem; retributionem in horum affectuum commutatione [Lips. in marg. ad horum affectuum comparationem] centuplam peruidebis. Et si uniuscuiusque uitii breui ac  lubrice uoluptati contrariarum uirtutum merita conferantur, centuplo hec esse meliora multiplicata iucunditas approbabit. [c 7Kb] Centenarius enim numerus  de sinistra transfertur in dexteram; et licet eamdem in supputatione digitorum figuram tenere uideatur, nimium tamen quantitatis magnitudine supercrescit. Fiet enim ut qui hedi formam gerere uidebamur in leua, ouis meritum translati consequamur ad dexteram. Nunc ad quantitatem earum rerum quas pro contemptu mundi et aliorum commodorum nobis in hoc seculo Christus restituit, transeamus, precipue secundum Euangelium Marci ita dicentis: Nemo est qui reliquit domum, aut fratres, aut sorores, aut matrem, aut filios, aut agros propter me, et propter Euangelium, qui non accipiet centies tantum nunc in tempore hoc, domos, fratres et sorores, et matres, et filios, et agros [a 1Kb] cum persecutionibus, et in seculo futuro uitam eternam . Centuplam namque fratrum parentumue  recipiet quantitatem quisquis patris unius, uel matris, seu filii, pro Christi nomine, caritate contempta, in omnium qui Christo deseruiunt dilectionem sincerissimam transit, pro uno scilicet tot inueniens patres, fratresque, feruentiore ac prestantiore sibi affectione deuinctos. Multiplicata etiam  domorum atque agrorum possessione ditabitur, quisquis una domo pro Christi dilectione reiecta, innumera monachorum habitacula tamquam propria possidebit, in quacumque orbis parte uelut in sue domus iure succedens. Quomodo enim non centuplum, et, si Domini nostri sententie superadiici aliquid fas est, plus quam centuplum recipit, qui decem uel uiginti seruorum ministeria infida et coacticia derelinquens, tot ingenuorum ac nobilium spontaneo fulcitur obsequio? Quod ita esse etiam uestris experimentis probare potuistis, qui singulis patribus matribusque ac domibus derelictis, quamlibet mundi partem fueritis ingressi, patres, matres, fratresque innumeros, domos quoque et agros, seruosque fidelissimos, absque ullo sollicitudinis labore conquiritis,  qui uos ut proprios dominos submisse suscipiunt, amplectuntur, fouent, uenerantur officiis. Sed hoc, inquam, sancti ministerio merito ac fiducialiter perfruentur, qui prius in seruitutem fraternitatis semetipsos suaque omnia uoluntaria deuotione subdiderint. Recipient enim secundum sententiam Domini libere  id quod ipsi aliis dependerunt. Qui enim hec humilitate sincera consortibus suis ante non detulerit, quomodo deferri sibi ab aliis patienter admittet, cum grauari se eorum obsequiis intelligat potius quam foueri, qui accipere mauult fratrum quam deferre famulatum? Hec tamen omnia non cum remissa securitate nec cum inerti oblectatione percipiet, sed, secundum uerbum Domini, cum persecutionibus, id est, cum pressuris seculi huius ac summis angoribus passionum, quia sicut ille sapientissimus contestatur: [a 1Kb] Qui suauis, et sine dolore est, in egestate erit . Regnum etenim celorum non desides, non remissi, non delicati, non teneri, sed uiolenti diripiunt. Qui ergo bi uiolenti sunt? Nempe illi qui non aliis, sed uoluntatibus [Lips. in marg. uoluptatibus] suis preclaram inferunt uiolentiam, qui direptione laudabili omni se presentium rerum uoluptate fraudantes, uoce Dominica egregii direptores pronuntiantur, et per huiuscemodi rapinam regnum celorum uiolenter inuadunt. Regnum  enim celorum, secundum sententiam Domini, uim patitur, et uiolenti diripiunt illud . Isti profecto sunt laudabiles uiolenti, qui uim faciunt perditioni sue. [b 1Kb] Homo enim, ut scriptum est, in doloribus laborat sibi, et uim facit perditioni sue . Perditio nostra est oblectatio uite presentis, et  exsecutio desideriorum uoluntatumque nostrarum: quas si quis ab anima sua subtraxerit ac mortificauerit, gloriosam profecto et utilem perditioni sue uim facit, abnegans dumtaxat ei iucundissimas uoluntates, quas per prophetam sermo diuinus frequenter incusat, dicens: Quia in diebus ieiunii uestri inuenitur uoluntas uestra . Et iterum: Si auerteris a sabbato pedem tuum, facere uoluntatem tuam in die sancto meo, et glorificaueris eum dum non facis uias tuas, et non inuenitur uoluntas tua ut loquaris sermonem . Cui etiam quanta beatitudo promittatur, confestim Propheta subiungit: Tunc, inquiens, delectaberis super  Dominum, et sustollam te super altitudinem terre, et cibabo te hereditate Iacob patris tui: os enim Domini locutum est . Et idcirco Dominus noster atque Saluator, ut nobis amputandarum uoluntatum nostrarum formam traderet, Non ueni, inquit, facere uoluntatem meam, sed uoluntatem eius qui misit me . Et iterum: Non sicut ego uolo, sed sicut tu . Quam uirtutem illi specialiter exercent, qui in cenobiis commorantes, senioris reguntur imperio, qui nichil omnino arbitrio suo agunt, sed uoluntas eorum ex uoluntate pendet abbatis. Postremo  ut iam disputationis huius sermo claudatur, nonne, obsecro, etiam in hoc centuplum gratiam euidentissime qui fideliter Christo deseruiunt consequunturdum pro nomine eius a summis principibus honorantur; ac licet ipsi humanam gloriam non requirant, uenerabiles tamen etiam in persecutionum augustiis iudicibus cunctis ac potestatibus fiunt, quorum uilitas etiam mediocribus forsitan despicabilis esse potuisset, uel pro obscuritate natalium, uel pro conditione seruili, si in seculari conuersatione mansissent? Per Christi autem militiam nobilitatis, nemo status contumeliam commouere, nemo obscuritatem generis audebit opponere: quia potius illis ipsis uilissime conditionis opprobriis quibus confundi et dehonestari ceteri solent Christi famuli gloriosius nobilitantur. [c 1Kb] Quod euidentius in abbate Ioanne, qui in illa eremo que Lyco oppido adiacet, commoratur, possumus approbare. Qui perobscuris maioribus natus ita pro Christi nomine uniuerso pene humano generi admirabilis factus est, ut eum ipsi quoque rerum presentium  domini, qui mundi huius atque imperii gubernacula retinentes, etiam potentibus cunctis regibusque terrori sunt, uelut dominum uenerarentur, et oracula eius de tam longinquis regionibus expetentes, imperii sui apicem et statum salutis, bellorumque prouentus, illius orationibus meritisque committerent. Talia beatus Abraham de illusionis nostre uel origine, uel medela, disputatione disseruit; atque oculis quodammodo nostris cogitationum quas diabolus auctor ingesserat propalauit insidias, nosque ad desiderium uere mortificationis accendit, quo etiam multos, licet incompto hec omnia sermone digesta sint, credimus inflammandos. Nam licet summorum patrum flagrantissimos sensus tepida eloquii nostri fauilla contexerit, plurimorum tamen algorem, qui remotis uerborum cineribus uiuacitate latentium sensuum suscitare uoluerint, calefaciendum putamus. Sed ad uos, o sancti fratres, non utique hunc ignem quem Dominus uenit mittere in terram, et quem nimium  ardere desiderat , ita spiritu presumptionis elatus emisi, ut quasi feruentissimum propositum uestrum caloris huius adiectione succenderem, sed ut uobis maior apud filios esset auctoritas, si id, quod ipsi non mortuo uerborum sono sed uiuo docetis exemplo, etiam summorum atque antiquissimorum patrum precepta confirment. Superest ut me periculosissima hactenus tempestate iactatum, [d 1Kb] nunc ad tutissimum silentii portum spiritalis orationum uestrarum aura comitetur. [1Kb]
[Figure: [Scala Humilitatis] 69Kb] [Figure: [Scala Superbie] 52Kb]



uolume back matter






ORDO RERUM QUAE IN HOC TOMO CONTINENTUR.

     NOTITIA HISTORICO-LITTERARIA IN CASSIANUM. 9
    CAPUT PRIMUM.---uita Cassiani. Ibid.
    CAP. II.---Scripta Cassiani. 10
    CAP. III.---Editiones operum Cassiani. 11
    Prefatio Henrici Cuychii. 25
    Prefatio Alardi Gazei. 29
    Illustrium uirorum de Cassiano testimonia. 45
    Epistola S. Castoris Aptensis episcopi ad Cassianum. 53
    DE CeNOBIORUM INSTITUTIS LIBRI DUODECIM. Ibid.
    Prefatio ad Castorem pontificem. Ibid.
    LIBER PRIMUS. 59
    CAPUT PRIMUM.---De habitu monachi. Ibid.
    CAP II.---De cingulo monachi. 60
    CAP. III.---De ueste monachi. 64
    CAP. Iu.---De cucullis Aegyptiorum. 68
    CAP. u.---De colobiis Aegyptiorum. Ibid.
    CAP. uI.---De rebrachiatoriis. 71
    CAP. uII.---De mafortibus eorum. 72
    CAP. uIII.---De melote et pelle caprina. 73
    CAP. IX.---De baculo. 75
    CAP. X.---De calceamentis eorum. 76
    LIBER SECUNDUS.---DE CANONICO NOCTURNARUM ORATIONUM ET PSALMORUM MODO. 77
    CAPUT PRIMUM.---Proemium. Ibid.
    CAP. II.---De diuersitate numeri, qui ad decantandos psalmos per uniuersas prouincias sit statutus. Ibid.
    CAP. III.---De uniformis regule per totum Aegyptum custodia, et electione prepositorum. 79
    CAP. Iu.---Quod per uniuersam Aegyptum et Thebaidem duodenarius psalmorum numerus obseruetur. 83
    CAP. u.---De duodenario psalmorum numero angeli traditione suscepto. 84
    CAP. uI.---De consuetudine duodecim orationum. 88
    CAP. uII.---De disciplina orandi. 91
    CAP. uIII.---De subsequente oratione post psalmum. 94
    CAP. IX.---De qualitate orationum. 95
    CAP. X.---Quanto silentio et breuitate orationes apud Aegyptios colligantur. 97
    CAP. XI.---Qua disciplina apud Aegyptios psalmi dicantur. 99
    CAP. XII.---Cur uno psallente ceteri in synaxi sedeant, uel quali post hoc studio per cellulas suas usque ad lucem uigilias extendant. 102
    CAP. XIII.---Quare post missam nocturnam dormire non oporteat. 103
    CAP. XIu.---Quemadmodum in cellulis suis opus manuum et orationes pariter exerceant. 104
    CAP. Xu.---Qua lege modestie post orationum missam unusquisque ad suam cellulam redeat, et cui subdatur increpationi is qui aliter fecerit. 105
    CAP. XuI.---Quod nulli orare cum illo qui fuerit ab oratione suspensus liceat. 106
    CAP. XuII.---Quod is qui ad orationem exsuscitat, hora solita debeat eos commonere. 108
    CAP. XuIII.---Quod a uespera Sabbati usque ad uesperam diei Dominice genua non flectantur. 110
    LIBER TERTIUS.---DE CANONICO DIURNARUM ORATIONUM ET PSALMORUM MODO. 111
    CAPUT PRIMUM.---Proemium. Ibid.
    CAP. II.---Quod apud Aegyptios sine horarum discretione per totam diem, cum operis adiectione, et orationibus iugiter insistatur et psalmis. 112
    CAP. III.---Quod per omnem Orientem solemnitas Tertie, Sexte, None, trinis tantum psalmis et orationibus finiatur: et cur specialius istis horis hec spiritualia sint officia deputata. 116
    CAP. Iu.---Matutinam, quam nos prime hore solemnitatem appellamus, non antiqua traditione statutam, sed nostro tempore adinuentam esse. 126
    CAP. u.---Quod post matutinas orationes ad somnum reuerti non oporteat. 132
    CAP. uI.---Quod nichil sit a senioribus immutatum de antiquo ordine psalmorum, cum matutina statueretur solemnitas. 135
    CAP. uII.---Quod ei qui ad diurnam orationem, antequam  primus finiatur psalmus, non occurrerit, oratorium introire non liceat: in nocturnis autem usque ad finem secundi psalmi ueniabilis mora sit. 136
    CAP. uIII.---uigilie que a uespera illucescente Sabbato celebrantur, quem temporis modum teneant uel quo ordine celebrentur. 140
    CAP. IX.---Quare illucescente die Sabbati uigilie statute sint, et quare per omnem Orientem absolutio ieiunii in die Sabbati presumatur. 144
    CAP. X.---Unde factum sit ut in Urbe die Sabbati ieiunetur. 147
    CAP XI.---In quo Dominice diei solemnitas ab aliorum dierum consuetudine diuersa teneatur. 149
    CAP. XII.---Quibus diebus, cum cena fratribus exhibetur, accedentibus ad refectionem psalmus non dicatur, sicut fieri in prandiis solet. 150
    LIBER QUARTUS.---DE INSTITUTIS RENUNTIANTIUM. 151
    CAPUT PRIMUM---Proemium. Ibid.
    CAP. II---Quod ad ultimam usque senectutem apud eos in cenobiis perseuerent. 152
    CAP. III.---Quo examine probetur qui in cenobio suscipiendus est. 154
    CAP Iu.---Cur facultates eius, qui collegio monachorum ascribitur, nolint monasterii usibus applicari. 156
    CAP. u.---Cur hi qui renuntiant, suscepti in monasteriis propria uestimenta deponant, et ab abbate aliis induantur. 158
    CAP. uI.---Qua de causa uestimenta renuntiantium, cum quibus ingressi sunt monasterium, a dispensatore seruentur. 159
    CAP. uII.---Cur in monasterio suscepti non permittantur statim congregationi fratrum commisceri, sed Xenodochio ante tradantur. 160
    CAP. uIII.---Quibus primum institutis iuniores exerceantur, ut ad superandas omnes concupiscentias proficiant. Ibid.
    CAP. IX.---Quare iunioribus imperetur ut seniori suo nichil de cogitationibus suis subtrahant 161
    CAP. X.---Quanta iuniorum obedientia etiam in his que naturali necessitati subiecta sunt. 162
    CAP. XI.---Cuiusmodi cibus apud eos delicatissimus habeatur. 163
    CAP. XII.---Quod ad sonitum pulsantis ostium nichil operis non omittant studio celeriter occurrendi. 164
    CAP. XIII.---Quam criminosum habeatur, si aliquid uel uilissimum quispiam suum dixerit. 166
    CAP. XIu.---Quod, licet multa pecunia de uniuscuiusque opere colligatur, nullus tamen presumat excedere statute sufficientie parcitatem. 169
    CAP. Xu.---De immodico apud nos studio habendi. 170
    CAP. XuI.---De regulis diuersarum correptionum. 172
    CAP. XuII.---Quibus auctoribus sit inuentum ut reticientibus fratribus, sacre lectiones in cenobiis recitentur, et quantum apud Aegyptios prebeatur silentium. 174
    CAP XuIII.---Quam illicitum sit extra mensam communem quidquam cibi potusue gustare. 177
    CAP. XIX.---Quemadmodum per Palestinam uel Mesopotamiam quotidiana fratribus exhibeantur obsequia. 178
    CAP. XX.---De tribus lenticule granis ab economo repertis. 180
    CAP. XXI.---De spontaneo quorumdam fratrum ministerio. 181
    CAP. XXII.---De Aegyptiorum typo, qui est super quotidianis fratrum statutus obsequiis. 182
    CAP. XXIII.---De obedientia abbatis Ioannis, per quam usque ad prophetie prouectus est gratiam. 183
    CAP. XXIu.---De ligno arido quod idem abbas Ioannes ad arbitrium senioris sui quasi ad adolendum rigare non destitit. 183
    CAP. XXu.---De proiecto ab abbate Ioanne uase unico olei ad senioris imperium. 185
    CAP. XXuI.---Quemadmodum abbas Ioannes suo obedierit seniori, cum niteretur uoluere pregrande saxum, quod ne a multis quidem possibile erat moueri. Ibid.
    CAP. XXuII.---De humilitate et obedientia abbatis Mucii.
    CAP. XXuIII.---Quemadmodum reuelatum sit abbati,  de patre Mucio, opus eum Abrahe fecisse, et quod defuncto eidem abbati idem pater Mucius in monasterii administratione successerit. 188
    CAP. XXIX.---De obedientia fratris, qui, decem sportas circumferens, publice dixtraxit ad abbatis imperium. 189
    CAP. XXX.---De abbatis Pynuphii humilitate, qui, relicto monasterio celeberrimo, cui presbyter preerat, longinquum monasterium, in quo uelut incipiens susciperetur, desiderio subiectionis expetiit. 190
    CAP. XXXI.---Quemadmodum abbas Pynuphius, reductus in monasterium suum et modico tempore ibidem commoratus, iterum fugerit in partes Syrie. 192
    CAP. XXXII.---Que precepta dedit Pynuphius fratri quem recipiebat. 193
    CAP. XXXIII.---Quod sicut magna remuneratio monacho debetur secundum institutionem patrum laboranti, ita et pena similiter tribuatur, et idcirco non debeat quis facile admitti in monasterio. Ibid.
    CAP. XXXIu.---Quod abrenuntiatio nostra nichil sit aliud quam mortificatio et imago crucifixi. 194
    CAP. XXXu.---Quod crux nostra timor Domini sit. 195
    CAP. XXXuI.---Quod renuntiatio nostra nichil prosit si eisdem quibus renuntiauimus implicemur. 196
    CAP. XXXuII.---Quod diabolus nostro fini semper insidietur, et nos eius caput iugiter obseruare debeamus. 197
    CAP. XXXuIII.---De renuntiantis preparatione aduersum tentationes et de paucis imitandis. 198
    CAP. XXXIX.---Quo ordine ad perfectionem ascendere oporteat. Ibid.
    CAP. XL.---Quod non debeat monachus exempla perfectionis a multis expetere, sed ab uno uel paucis. 199
    CAP. XLI.---In congregatione cenobitica constituti quid tolerare ac sustinere debeant. 200
    CAP. XLII.---Quod bonum patientie sue non debeat monachus de aliorum sperare uirtute sed de sua longanimitate. 201
    CAP. XLIII.---Recapitulatio expositionis per quam monachus ad perfectionem possit ascendere. Ibid.
    LIBER QUINTUS.---DE SPIRITU GASTRIMARGIAE. Ibid.
    CAPUT PRIMUM.---Proemium. Ibid.
    CAP. II.---Quod cause uitiorum sicut in omnibus immorantur, ita ab omnibus ignorantur, et quod ad manifestandas eas Domini egeamus auxilio 203
    CAP. III.---Quod prima nobis colluctatio sit aduersus spiritum gastrimargie. 205
    CAP. Iu.---Testimonium abbatis Antonii quo docet unamquamque uirtutem ab illo qui eam peculiarius possidet expetendam. 206
    CAP. u.---Quod non possit ab omnibus uniformis ieiuniorum regula custodiri. 209
    CAP. uI.---Quod non solo uino mens inebriatur. 217
    CAP. uII.---Quod infirmitas carnis puritatem cordis requeat impedire. 221
    CAP. uIII.---Quomodo cibum appetere ac sumere liceat. 223
    CAP. IX.---De mensura castigationum assumendarum remedioque ieiunii. 224
    CAP. X.---Ad conseruandam mentis et corporis puritatem abstinentiam ciborum non posse sufficere. 225
    CAP. XI.---Concupiscentias cordis non extingui nisi cum omni extirpatione uitiorum. Ibid.
    CAP. XII.---De agone carnali etiam spiritalis agonis imitationem esse sumendam. 227
    CAP. XIII.---Quod nisi gule fuerimus uitio liberati, nequaquam possimus ad pugnas interioris hominis peruenire. 228
    CAP. XIu.---Quomodo possit gule concupiscentia superari. 229
    CAP. Xu.---Quod ad custodiendam cordis sui puritatem monachus semper intentus esse debeat. 230
    CAP. XuI.---Quod monachus secundum Olympiaci certaminis morem non possit spirituales conficere pugnas nisi obtinuerit bella carnalia. Ibid.
    CAP. XuII.---Quod fundamentum ac basis spiritualis agonis in gastrimargie sit certamine collocata. 232
    CAP. XuIII.---Per quot genera certaminum atque palmarum beatus Apostolus ad coronam sublimissimi agonis ascenderit. 233
    CAP. XIX.---Quod athlete Christi, donec in corpore commoratur, pugna non desit. 235
    CAP. XX---Quod non debeat monachus sumendi cibi tempus excedere, si uelit ad pugnas interiorum certaminum peruenire. 236
    CAP. XXI.---De interiori monachi pace, et abstinentia spiritali. 237
    CAP. XXII.---Quod idcirco nos oporteat exercere continentiam corporalem, ut per ipsam perueniamus ad spirituale ieiunium. 239
     CAP. XXIII.---Qualis esse monachi cibus debeat. 240
    CAP. XXIu.---Quod in Aegypto indifferenter uidimus sub aduentu nostro solui quotidiana ieiunia. 242
    CAP. XXu.---De continentia senis cuiusdam, qui sexies ita frugaliter cibum sumpsit ut seruaret esuriem. 244
    CAP. XXuI.---De alio sene qui in cella sua escam numquam solus accepit. 245
    CAP. XXuII.---Encomium Pesii et Ioannis abbatum. Ibid.
    CAP. XXuIII.---Eiusdem abbatis Ioannis iam moribundi insigne documentum. Ibid.
    CAP. XXIX.---De abbate Machete inter collationes spiritales numquam dormitante, et semper inter terrenas fabulas obdormiente. 246
    CAP. XXX.---Eiusdem senis de nemine iudicando sententia. Ibid.
    CAP. XXXI.---Increpatio eiusdem senis, cum fratres inter spiritales collationes dormitantes, ad narrationem otiose fabule uidisset stupefactos. 247
    CAP. XXXII.---De epistolis priusquam legerentur incensis. 248
    CAP. XXXIII.---De absolutione questionis, quam abbas Theodorus, orando promeruit. 249
    CAP. XXXIu.---De sententia eiusdem senis qua docuit quo studio monachus possit assequi scientiam Scripturarum. 250
    CAP. XXXu.---Increpatio eiusdem senis, cum ad meam cellulam media nocte uenisset. 254
    CAP. XXXuI.---Descriptio Eremi que est in Dialeo, in qua anachorete commorantur. 255
    CAP. XXXuII.---Abbatis Archebii humanitas commendatur. 256
    CAP. XXXuIII.---Idem Archebius manuum suarum labore matris debitum soluit. 259
    CAP. XXXIX.---Qua simulatione senis cuiusdam, abbati Simeoni, cum otiosus esset, opus manuum sit prouisum. 260
    CAP. XL.---De pueris qui, deferentes ad egrotantem ficus, non degustatis eisdem, fame in eremo defecerunt. 263
    CAP. XLI.---Sententia abbatis Macarii, de obseruantia monachi, uel tamquam diutissime uicturi, uel tamquam quotidie morituri 265
    LIBER SEXTUS.---DE SPIRITU FORNICATIONIS. Ibid.
    CAPUT PRIMUM.---Proemium. Ibid.
    CAP. II.---De principali remedio aduersus spiritum fornicationis. 269
    CAP. III.---Quantum ad superandum fornicationis uitium conterat solitudo. 270
    CAP. Iu.---Quid intersit inter castitatem et continentiam, et an utraque simul semper habeatur. 270
    CAP. u.---Quod impugnatio fornicationis solo humano studio non possit euinci. 272
    CAP. uI.---De peculiari gratia Dei ad castitatis consecutionem necessaria. Ibid.
    CAP. uII.---Exemplum de agone mundiali secundum sermonem Apostoli. 275
    CAP. uIII.---De comparatione purificationis eorum qui in terreno agone certamen habituri sunt. 277
    CAP. IX.---Quantam semper cordis puritatem parare coram Dei oculis debeamus. 278
    CAP. X.---Quod sit indicium perfecte et integre puritatis. Ibid.
    CAP. XI.---Quo uitio illusio nocturna procedat. 280
    CAP. XII.---Quod carnis puritas sine munditia cordis nequeat obtineri. 281
    CAP. XIII.---Exsurgentes primum cogitationes carnales illico repellendas esse. 283
    CAP. XIu.---Quod non laudem studeamus texere castitatis, sed effectum eius exponere. 285
    CAP. Xu.---Quod specialiter castitatis uirtus ab Apostolo sanctimonia nuncupetur. Ibid.
    CAP. XuI.---De alio Apostoli testimonio super eadem sanctimonia. 287
    CAP. XuII.---Quod spes sublimioris premii debeat custodiam castitatis augere. Ibid.
    CAP. XuIII.---Castitatem niti humilitate, et scientiam castitate. 288
    CAP. XIX.---Sententia sancti Basilii episcopi de qualitate uirginitatis sue. 289
    CAP. XX.---Unde perfecta integritas animi dignoscatur. Ibid.
    CAP. XXI.---Quemadmodum perfecte puritatis statum retinere possimus. 290
    CAP. XXII.---Ad quem usque modum integritas corporis possit perduci, uel quod indicium sit ad purum mentis excocte. 291
    CAP. XXIII.---Remedia curationis quibus perfecta possit  cordis et corporis nostri puritas permanere. 291
    LIBER SEPTIMUS.---DE SPIRITU PHILARGYRIAE. Ibid.
    CAPUT PRIMUM.---Proemium. Ibid.
    CAP. II.---Quod perniciosussit morbus philargyrie. 293
    CAP. III.---Que nobis in uitiis naturalibus sit utilitas. Ibid.
    CAP. Iu.---Quod inesse nobis quedam naturalia uitia sine Creatoris dicamus iniuria. 294
    CAP. u.---De uitiis que extra naturalem motum nostro uitio contrahuntur. 295
    CAP. uI.---Receptus semel philargyrie morbus quam difficile pellatur. Ibid.
    CAP. uII.---Quibus uitiis philargyria generetur; uel quantorum malorum sit eadem procreatrix 296
    CAP. uIII.---Quod philargyria omnes uirtutes impediat. 298
    CAP. IX.---Quod monachus habens pecunias in cenobio permanere non possit. Ibid.
    CAP. X.---Quem philargyrie laborem subeat desertor monasterii, qui ante pro leuissimis operibus murmurabat. 299
    CAP. XI.---Quod occasione custodiende pecunie feminarum contubernia requirantur. 300
    CAP. XII.---Exemplum cuiusdam tepidi monachi philargyrie laqueis obligati. Ibid.
    CAP. XIII.---Quid conferant seniores iunioribus in denudatione uitiorum. 301
    CAP. XIu.---philargyrie morbus tripartitus. 302
    CAP. Xu.---Male renuntians a non renuntiante quo differat. 304
    CAP. XuI.---Cuius testimonii se colore tueantur, qui exui facultatibus suis nolunt. 306
    CAP. XuII.---De renuntiatione apostolorum et Ecclesie primitiue. 309
    CAP. XuIII.---Quod si apostolos imitari uelimus, non debeamus nostris definitionibus uiuere, sed illorum exempla sectari. 311
    CAP. XIX.---Sententia S. Basilii aduersus Syncleticum prolata. 312
    CAP. XX.---Quam ignominiosum sit a Philargyria superari. Ibid.
    CAP. XXI.---Quemadmodum superanda sit Philargyria. 313
    CAP. XXII.---Quod possit quis, etiam non habens pecunias, philargyrus iudicari. Ibid.
    CAP. XXIII.---Exemplum de Iuda. 314
    CAP. XXIu.---Quod philargyria nisi nuditate uinci non possit. 315
    CAP. XXu.---De exitu Ananie, Saphire et Iude. 316
    CAP. XXuI.---Quod philargyria lepram anime inferat spiritalem. 318
    CAP. XXuII.---Testimonia de Scripturis, quibus perfectionem desiderans edocetur non resumere que renuntians abdicauit. Ibid.
    CAP. XXuIII.---Quod aduersus philargyriam uictoria non aliter possit quam nuditate conquiri. 319
    CAP. XXIX.---In quo monastica nuditas consistat. 320
    CAP. XXX.---Remedia contra morbum philargyrie. Ibid.
    CAP. XXXI.---Quod non possit quis philargyriam uincere nisi in cenobio perseuerans. 322
    LIBER OCTAuUS.---DE SPIRITU IRAE. 323
    CAPUT PRIMUM.---Proemium. Ibid.
    CAP. II.---De his qui dicunt iram non esse noxiam, si delinquentibus irascamur, quia et ipse Deus irasci dicatur. 325
    CAP. III.---De his que in Deo ex nostre nature consuetudine nominantur. 326
    CAP. Iu.---Qualiter de affectibus membrisque humanis que Deo ascribi legimus sentiendum sit. 327
    CAP. u.---Cuius placiditatis monachum esse conueniat. 330
    CAP. uI.---De iniusta iracundie commotione, uel iusta. 333
    CAP. uII.---In quo tantummodo nobis ira sit necessaria, uel quibus beati Dauid exemplis ira salubriter assumatur. 334
    CAP. uIII.---De ira aduersus nosmetipsos suscipienda. 336
    CAP. IX.---De quo sole dicatur. Ut non occidat super iracundiam uestram. 339
    CAP. X.---De his quorum iracundie, ne occasus quidem solis istius modum ponit. 340
    CAP. XI.---Qui iram suam dissimulant non secus peccant quam si eam proderent. 341
    CAP. XII.---Quod ne momentaneam quidem iram liceat retinere. Ibid.
    CAP. XIII.---De reconciliatione fraterna. 342
    CAP. XIu.---Quod uetus quoque lex iram non tantum de  effectu, sed etiam de cogitatione conuellat. 341
    CAP. Xu.---Notat eos qui impatientie sue causas in alios coniiciunt.
    CAP. XuI.---Quod tranquillitas cordis nostri non in alterius arbitrio, sed in nostra debeat ditione consistere. 345
    CAP. XuII.---Quo studio eremum debeamus expetere. Ibid.
    CAP. XuIII.---Impatientes atque iracundos esse frequenter etiam illos qui ab hominibus non prouocantur. 346
    CAP. XIX.---De amputanda ira secundum Euangelium. 347
    CAP. XX.---In eo quod in Euangelio scriptum est, Qui irascitur fratri suo, etc., utrum recipiendum est, quod adiectum est, SINE CAUSA. 350
    CAP. XXI.---Remedia quibus iram de cordibus nostris eradicare possimus. 351
    LIBER NONUS.---DE SPIRITU TRISTITIAE. Ibid.
    CAPUT PRIMUM.---Proemium. Ibid.
    CAP. II.---Qua cautione morbus tristitie sit curandus. 353
    CAP. III.---Quam comparationem habeat anima que tristitie morsibus deuoratur. 354
    CAP. Iu.---Unde uel quibus modis tristitia gignatur. 355
    CAP. u.---Quod non aliorum sed nostro uitio commotiones excitentur in nobis. Ibid.
    CAP. uI.---Quod nullus repentino lapsu corruat, sed paulatim, per longam iniuriam recidens, pereat. 356
    CAP. uII.---Quod non sint fratrum deserenda consortia ut perfectio conquiratur, sed patientia iugiter excolenda. Ibid.
    CAP. uIII.---Quod si mores nostros emendatos habuerimus, possit nobis cum omnibus conuenire. 356
    CAP. IX.---De alio genere tristitie, quod desperationem salutis importat. 357
    CAP. X.---In quo tantummodo sit nobis tristitia utilis. 358
    CAP. XI.---Quemadmodum discernatur que sit utilis ac secundum Deum tristitia, et que diabolica atque mortifera. 358
    CAP. XII.---Quod absque illa salutari tristitia, que tribus modis generatur, omnis tristitia tamquam noxia repellenda sit. 359
    CAP. XIII.---Remedia quibus tristitiam de cordibus nostris exterminare possimus. 360
    LIBER DECIMUS.---DE SPIRITU ACEDIAE. Ibid.
    CAPUT PRIMUM.---Proemium. Ibid.
    CAP. II.---Quomodo acedia serpat in corde monachi queue inferat menti dispendia. 365
    CAP. III.---Quibus generibus monachum superet acedia. 368
    CAP. Iu.---Quod acedia excecet mentem ab omni contemplatione uirtutum. 369
    CAP. u.---Quod duplex acedia sit in pugna. Ibid.
    CAP. uI.---Quam pestilentes sint acedie effectus. 370
    CAP. uII.---Testimonia Apostoli circa spiritum acedie. Ibid.
    CAP. uIII.---Quod necesse sit inquietum esse eum qui opere manuum suarum non uult esse contentus. 375
    CAP. IX.---Quod non solum Apostolus, sed etiam hi qui cum illo erant manibus suis operati sunt. 377
    CAP. X.---Quod ob hoc manibus suis Apostolus operatus sit, ut nobis operandi preberet exemplum. Ibid.
    CAP. XI.---Quod non solum exemplo, sed etiam uerbis predicans, monuerit operari. 378
    CAP. XII.---Quod non contentus sola monitione, auctoritatem quoque et preceptum adiunxerit Apostolus. 379
    CAP. XIII.---De eo quod dicit: Audiuimus enim inter uos quosdam ambulare inquiete. 380
    CAP. XIu.---Quod multa uitia amputet oratio. 381
    CAP. Xu.---De humanitate etiam otiosis et negligentibus impertienda. Ibid.
    CAP. XuI.---Quod non odii, sed dilectionis causa eos qui delinquunt corripere debemus. 382
    CAP. XuII.---Diuersa testimonia quibus Apostolus precipit operari debere, uel quibus ipse operari monstratur. 383
    CAP. XuIII.---Quod tantum operatus sit Apostolus, quantum et sibi et aliis qui cum eo erant sufficere posse arbitrabatur. 384
    CAP. XIX.---Quemadmodum intelligi debeat: Beatius est magis dare quam accipere. 385
    CAP. XX.---De fratre desidioso, qui alios egredi de cenobio sollicitabat. Ibid.
    CAP. XXI.---Diuersa ex Salomone contra acediam testimonia. 386
    CAP. XXII.---Quod per Aegyptum fratres ita suis manibus operantur ut non solum propriis necessitatibus satisfaciant, sed etiam his qui in carceribus sunt subministrent. 388
    CAP. XXIII.---Quod otii causa faciat in partibus Occidentis non esse cenobia monachorum. 393
     CAP. XXIu.---De abbate Paulo, qui singulis annis omne opus manuum suarum igne supposito concremabat. 394
    CAP. XXu.---uerba abbatis Moysis que dixerat mihi de remedio acedie. 396
    LIBER UNDECIMUS.---DE SPIRITU CENODOXIAE. 397
    CAPUT PRIMUM.---Proemium. Ibid.
    CAP. II.---Quod cenodoxia non solum in parte carnali, sed etiam in spiritali monachum pulset. 400
    CAP. III.---Quam cenodoxia multiplex sit ac multiformis. 402
    CAP. Iu.---Quomodo cenodoxia monachum a dextris et a sinistris impugnet. 403
    CAP. u.---Qua comparatione monstretur natura cenodoxie. 404
    CAP. uI.---Cenodoxiam solitudinis beneficio non penitus exstingui Ibid.
    CAP. uII.---Quod cenodoxia cum deiecta fuerit, acrius resurgat ad pugnam. 405
    CAP. uIII.---Quod cenodoxia nec eremo nec etate deferueat. 406
    CAP. IX.---Quod cenodoxia periculosior sit uirtutibus mixta. Ibid.
    CAP. X.---Exemplum regis Ezechie, quemadmadum zelo cenodoxie deiectus fuerit. Ibid.
    CAP. XI.---Exemplum regis Osie eiusdem morbi labe superati. 410
    CAP. XII.---Diuersa testimonia contra cenodoxiam. Ibid.
    CAP. XIII.---Quibus modis cenodoxia monachum pulset. 411
    CAP. XIu.---Quemadmodum clericatus gradum suggerat ambiendum. 412
    CAP. Xu.---Quomodo cenodoxia mentem inebriet. 416
    CAP. XuI.---Quod aliter uitia curari non possint nisi eorum radices et cause innotuerint. 417
    CAP. XuII.---Quod monachus mulieres et episcopos uitare debeat. 418
    CAP. XuIII.---Remedia aduersus cenodoxie malum. Ibid.
    LIBER DUODECIMUS---DE SPIRITU SUPERBIAE. 419
    CAPUT PRIMUM.---Proemium. Ibid.
    CAP. II.---Quod superbie duo sint genera. 423
    CAP. III.---Quod superbia omnes pariter uirtutes auferat. 424
    CAP. Iu.---Quod ob superbiam Lucifer ille de archangelo factus sit diabolus. 426
    CAP. u.---Quod fomites uitiorum omnium e superbia pullulent. 430
    CAP. uI.---Quod superbie uitium sit in ordine colluctationis extremum, tempore tamen et origine primum. 432
    CAP. uII.---Quod tantum sit malum superbie ut ipsum Deum aduersarium habere mereatur. 434
    CAP. uIII---Quemadmodum Deus superbiam diaboli uirtute humilitatis exstinxerit. 435
    CAP. IX.---Quemadmodum nos quoque superbiam superare possimus. 437
    CAP. X.---Quod nemo possit perfectionem uirtutum uel promissam beatitudinem suis tantum uirtutibus obtinere. 438
    CAP. XI.---Dauidis et beati latronis exemplo hoc ipsum confirmat. 439
    CAP. XII.---Quod nullus sit labor qui possit repromisse beatitudini comparari. 441
    CAP. XIII.---Traditio seniorum de consequende puritatis modo. 442
    CAP. XIu.---Quod adiutorium Dei laborantibus tribuatur. 444
    CAP. Xu.---A quibus perfectionis uiam discere debeamus. 449
    CAP. XuI.---Non posse nos sine misericordia et inspiratione Dei ad ipsum laborem acquirende perfectionis accedere. 451
    CAP. XuII---Testimonia diuersa quibus euidenter ostenditur, nichil posse nos, quod ad salutem nostram pertinet sine adiutorio Dei perficere. 452
    CAP. XuIII.---Quod non solum in naturali conditione, sed etiam in quotidiana dispensatione, Dei gratia muniamur. 454
    CAP. XIX.---Quod hec fides ab antiquis Patribus sit tradita de gratia Dei. 455
    CAP. XX.---De eo qui propter blasphemiam immundissimo spiritui traditus est. 457
    CAP. XXI---Exemplum Ioas regis Iude quo ostenditur quid propter superbiam meruerit. 458
    CAP. XXII.---Omnem animam superbam subdi spiritualibus nequitiis illudendam. 460
    CAP. XXIII.---Quod perfectio attingi, nisi humilitatis uirtute non possit. Ibid.
    CAP. XXIu.---Quos spiritalis superbia pulset, quosue carnalis. 461
     CAP. XXu.---Descriptio carnalis superbie. 462
    CAP. XXuI.---Quod male fundatus ad deteriorem statum quotidie prolabatur. 467
    CAP. XXuII.---Expositio uitiorum, que per morbum superbie generantur. 468
    CAP. XXuIII.---De fratris cuiusdam superbia. 470
    CAP. XXIX.---Indicia quibus superbia carnalis anime inesse cognoscitur. Ibid.
    CAP. XXX.---Tepefactus quis per superbiam aliis quoque preesse desiderat. 471
    CAP. XXXI.---Quomodo superbiam uincere, uel ad perfectionem peruenire possimus. 472
    CAP. XXXII.---Quomodo depopulatrix omnium uirtutum superbia per ueram humilitatem possit exstingui. 474
    CAP. XXXIII.---Remedia aduersus morbum superbie. 475

COLLATIONES.---PARS PRIMA.
    Prefatio ad Leontium episcopum, et Helladium. 477
    COLLATIO PRIMA, ABBATIS MOYSIS.---DE MONACHI INTENTIONE AC FINE. 482
    CAPUT PRIMUM.---De habitatione Scythi, et proposito abbatis Moysis. Ibid.
    CAP. II.---De interrogatione abbatis Moysis querentis quis monacho scopus, uel quis sit finis. 483
    CAP. III.---De responsione nostra. 485
    CAP. Iu.---Interrogatio Moysis super propositione predicta. Ibid.
    CAP. u.---Quod ad scopum aliquem collimare oporteat alio probat exemplo. 486
    CAP. uI.---De his qui abrenuntiantes mundo, ad perfectionem sine caritate contendunt. 488
    CAP. uII.---De appetenda tranquillitate cordis. 489
    CAP. uIII.---De principali conatu erga diuinarum rerum contemplationem, et similitudine Marie et Marthe. 490
    CAP. IX.---Interrogatio quomodo uirtutum functiones cum hominibus non perseuerent. 493
    CAP. X.---Responsio, quod non sit earum merces, sed actio cessatura. 494
    CAP. XI.---De caritatis perpetuitate. 496
    CAP. XII.---Interrogatio de perseuerantia spiritalis theorie. 497
    CAP. XIII.---Responsio de directione cordis in Deum, et de regno Dei et diaboli. 497
    CAP. XIu.---De anime perpetuitate. 499
    CAP. Xu.---De contemplatione Dei. 505
    CAP. XuI.---Interrogatio de cogitationum mobilitate. 506
    CAP. XuII.---Responsio: quid possit mens super cogitationum statu, quidue non possit. 506
    CAP. XuIII.---Comparatio aquarie mole et anime. 507
    CAP. XIX.---De tribus cogitationum nostrarum principiis. 508
    CAP. XX.---Docet ex similitudine probati trapezite quomodo cogitationes nostre discernende sint. 510
    CAP. XXI.---De illusione abbatis Ioannis. 518
    CAP. XXII.---De quadripartita discretionis ratione. 519
    CAP. XXIII.---De sermone doctoris secundum audientium meritum. 520
    COLLATIO SECUNDA, ABBATIS MOYSIS.---DE DISCRETIONE. 523
    CAPUT PRIMUM.---Proemium. Ibid.
    CAP. II.---Discretionis utilitas ex disputatione abbatis Antonii demonstratur. 525
    CAP. III.---De errore Saulis et Achab, quo per discretionis imperitiam sunt decepti. 527
    CAP. Iu.---Que de bono discretionis in Scripturis sanctis referantur. 527
    CAP. u.---De morte Heronis senis. 529
    CAP. uI.---De ruina duorum fratrum ob discretionis imperitiam. 531
    CAP. uII.---De alterius illusione quam per imperitiam discretionis incurrit. 534
    CAP. uIII.---De lapsu et deceptione monachi Mesopotameni. 535
    CAP. IX.---Interrogatio de acquirenda uera discretione. 536
    CAP. X.---Responsio, quemadmodum possideatur uera discretio. 537
    CAP. XI.---uerba abbatis Serapionis, et de marcore patefactarum cogitationum, et de periculo proprie confidentie. 538
    CAP. XII.---Confessio uerecundie, ob quam confunderemur cogitationes nostras senioribus reuelare. 542
    CAP. XIII.---Responsio de confusione calcanda et periculo non condolentis. Ibid.
    CAP. XIu.---De uocatione Samuelis. 548
    CAP. Xu.---De uocatione Pauli apostoli. Ibid.
    CAP. XuI.---De appetenda discretione. 549
    CAP. XuII.---De immoderatis ieiuniis et uigiliis. 350
     CAP. XuIII.---Interrogatio de continentie uel refectionis mensura. 551
    CAP. XIX.---De optimo cibi quotidiani modo. Ibid.
    CAP. XX.---Obiectio de facilitate continentie que duobus paximaciis sustinetur. 552
    CAP. XXI.---Responsio, quomodo predicta continentie lex seruari debeat. 553
    CAP. XXII.---Quinam generalis continentie ac refectionis modus sit. Ibid.
    CAP. XXIII---Quemadmodum abundantie humorum genitalium castigentur. 554
    CAP. XXIu.---De labore equalis refectionis, et de fratris Beniamin edacitate. 555
    CAP. XXu.---Interrogatio, quomodo una semper eademque mensura seruetur. 556
    CAP. XXuI.---Responsio, de non excedendo refectionis modo Ibid.
    COLLATIO TERTIA, ABBATIS PAPHNUTII.---DE TRIBUS ABRENUNTIATIONIBUS. 557
    CAPUT PRIMUM.---Proemium. Ibid.
    CAP. II.---De sermone Paphnutii et responsione nostra. 560
    CAP. III.---Propositio eiusdem abbatis de tribus uocationum generibus, et de tribus abrenuntiationibus. Ibid.
    CAP Iu.---Expositio trium uocationum. 561
    CAP. u.---Quod et desidioso uocatio prima non prosit, et strenuo postrema non obsit. 563
    CAP. uI.---Expositio trium abrenuntiationum. 564
    CAP. uII.---Quemadmodum singularum renuntiationum sit appetenda perfectio. 566
    CAP. uIII.---De propriis diuitiis, in quibus constat anime pulchritudo uel feditas. 570
    CAP. IX.---De tripartito genere diuitiarum. 571
    CAP. X.---Non posse quemquam primo tantum renuntiationis gradu esse perfectum. 572
    CAP. XI.---Interrogatio de libero arbitrio hominis et gratia Dei. 574
    CAP. XII.---Responsio de dispensatione diuine gratie, manente liberi arbitrii libertate. 575
    CAP. XIII.---Quod directio uite nostre ex Deo sit. 576
    CAP. XIu.---Quod scientia legis magisterio et illuminatione Domini conferatur. Ibid.
    CAP. Xu.---Quod intellectus quo mandata Dei possimus agnoscere, et bone uoluntatis affectus a Domino donetur. Ibid.
    CAP. XuI.---Quod ipsa fides a Domino concedatur. 578
    CAP. XuII.---Quod moderatio et tolerantia tentationum nobis a Domino tribuatur. 580
    CAP. XuIII.---Quod perpetuitas timoris Domini nobis a Domino conferatur. Ibid.
    CAP. XIX.---Quod initium uoluntatis bone et consummatio eius a Domino sit 581
    CAP. XX.---Quod nichil in hoc mundo sine Deo geratur. 582
    CAP. XXI.---Obiectio super liberi arbitrii potestate. 583
    CAP. XXII.---Responsio, quod liberum arbitrium nostrum adiutorio Domini semper indigeat. Ibid.
    COLLATIO QUARTA, ARBATIS DANIELIS.---DE CONCUPISCENTIA CARNIS ET SPIRITUS. Ibid.
    CAPUT PRIMUM.---Proemium. Ibid.
    CAP. II.---Querit unde oriatur repentina commutatio mentium ab ineffabili letitia in mestissimam animi deiectionem. 585
    CAP. III.---Responsio super proposita questione. 586
    CAP. Iu.---Quod dispensationis ac probationis Dei duplex causa sit. 587
    CAP. u.---Quod studium et industria nostra nichil sine adiutorio Dei preualeat. 588
    CAP. uI.---Qoud utile nobis sit interdum a Domino derelinqui. 589
    CAP. uII.---De utilitate eius pugne quam Apostolus ponit in colluctatione carnis et spiritus. 591
    CAP. uIII---Interrogatio, quid sit quod in capitulo Apostoli post aduersantes sibi concupiscentias carnis et spiritus, tertia adiiciatur uoluntas. 593
    CAP. IX.---Responsio de intellectu recte interrogantis. Ibid.
    CAP. X.---Quod uocabulum carnis non in una significatione ponatur. 594
    CAP. XI.---Quid in hoc loco caro ab Apostolo nominetur, et quid sit concupiscentia carnis. 596
    CAP. XII.---Que sit uoluntas nostra que inter concupiscentiam carnis et spiritus ponitur. 597
    CAP. XIII.---De utilitate cunctationis que ex colluctatione oritur carnis et spiritus. 600
    CAP. XIu.---De inemendabili malitia spiritualium nequitiarum. 602
    CAP. Xu.---Quid nobis prosit carnis aduersus spiritum  concupiscentia. 603
    CAP. XuI.---De incentiuis carnis, quibus, nisi humiliaremur, grauius rueremus. 604
    CAP. XuII---De eunuchorum tepore. Ibid.
    CAP. XuIII.---Interrogatio quid intersit inter carnalem et animalem. 605
    CAP. XIX.---De triplici animarum statu. Ibid.
    CAP. XX---De male abrenuntiantibus. 608
    CAP. XXI.---De his qui contemptis magnis, occupantur in paruis. 609
    COLLATIO QUINTA, ABBATIS SERAPIONIS.---DE OCTO PRINCIPALIBUS uITIIS. 609
    CAPUT PRIMUM.---Proemium. Ibid.
    CAP. II.---Narratio Serapionis de octo principalibus uitiis. 611
    CAP. III.---De duobus uitiorum generibus, et efficientia eorum quadripartita. Ibid.
    CAP. Iu.---Recapitulatio de gastrimargie et fornicationis passione. Ibid.
    CAP. u.---Quomodo Dominus noster solus absque peccato tentatus sit. 614
    CAP. uI.---De ratione tentationis qua a diabolo tentatus est Dominus. 615
    CAP. uII.---De consummatione cenodoxie et superbie sine ministerio corporali. 619
    CAP. uIII.---De philargyria, quod extra naturam sit, et quid intersit inter ipsam et naturalia uitia. Ibid.
    CAP. IX.---Quod tristitia et acedia nulla prouocatione extrinsecus generentur, sicut alia uitia. 620
    CAP. X.---De sex uitiorum concordia, et duorum ab eis dissidentium cognatione. 621
    CAP. XI.---De origine et qualitate uniuscuiusque uitii. 624
    CAP. XII.---In quo sit utilis cenodoxia. 627
    CAP. XIII.---De uaria oppugnatione omnium uitiorum. 629
    CAP. XIu.---De instituendo aduersum uitia certamine. Ibid.
    CAP. Xu.---Nihil nos posse aduersum uitia sine auxilio Dei. 631
    CAP. XuI.---De significatione septem gentium quarum Isrel accepit terras, et quare alibi septem et alibi multe gentes esse dicantur. 632
    CAP. XuII.---Interrogatio de comparatione septem gentium et octo uitiorum. 635
    CAP. XuIII.---Responsio, quomodo secundum octo uitia octo gentium numerus impleatur. Ibid.
    CAP. XIX.---Cur unica Aegypti gens deseri, septem uero iubentur exstingui. Ibid.
    CAP. XX.---De natura gastrimargie, ad similitudinem aquile comparate. 636
    CAP. XXI.---De perseuerantia gastrimargie aduersus philosophos disputata. 637
    CAP. XXII.---Cur Abrahe predixerit Deus decem gentes expugnandas a populo Isrel. 638
    CAP. XXIII.---Quomodo utile nobis sit uitiorum terras possidere. 639
    CAP. XXIu.---Quod terre de quibus expulsi sunt Chananei, semini Sem fuerint deputate. 640
    CAP. XXu.---Testimonia diuersa super significatione octo uitiorum. Ibid.
    CAP. XXuI.---Quod deuicta passione gule, impendendus sit labor ad uirtutes ceteras obtinendas. 641
    CAP. XXuII.---Quod non idem ordo preliorum sit, qui uitiorum 642
    COLLATIO SEXTA, THEODORI ABBATIS.---DE NECE SANCTORUM. 643
    CAPUT PRIMUM.---Proemium. Ibid.
    CAP. II.---Responsio abbatis Theodori ad propositam questionem, cur Deus eximie sanctitatis uiros in manus latronum incidere permiserit. 648
    CAP. III.---De tribus que in hoc mundo sunt, id est, bonis, malis et mediis. 649
    CAP. Iu.---Quod malum nulli inuito ab alio possit inferri. 651
    CAP. u.---Obiectio quemadmodum ipse Deus dici possit creare mala. 652
    CAP. uI---Responsio. Ibid.
    CAP. uII---An reus sit qui iusto intulit mortem, cum iustus habeant de morte mercedem? 654
    CAP. uIII.---Soluitur questio. Ibid.
    CAP. IX.---Exemplum beati Iob a diabolo tentati, et Domini a Iuda traditi; et quod Iusto tam prospera quam aduersa proficiant ad salutem. 655
    CAP. X.---De uirtute uiri perfecti qui ambidexter figuratiue nuncupatur. 657
    CAP. XI.---De duplici genere tentationum, que triplici modo inferuntur. 660
     CAP. XII.---Quomodo uir iustus non cere, sed adamantino signatorio debeat esse consimilis. 663
    CAP. XIII.---Interrogatio, si possit mens in una atque eadem qualitate iugiter durare. 664
    CAP. XIu.---Responsio. Ibid.
    CAP. Xu.---Quod detrimentum sit discedere a cella. 665
    CAP. XuI.---De mutabilitate supernarum uirtutum. 666
    CAP. XuII.---Quod nemo ruina subitanea collabatur. 667
    COLLATIO SEPTIMA, SERENI ABBATIS.---DE ANIMAE MOBILITATE ET SPIRITUALIBUS NEQUITIIS. Ibid.
    CAPUT PRIMUM.---Proemium. 667
    CAP. II.---Preclarum miraculum de puritate corporis adepta; interrogatio super statu cogitationum nostrarum. 669
    CAP. III.---Responsio super anime mobilitate. 670
    CAP. Iu.---Disputatio de statu anime ac uirtute eius. 671
    CAP. u.---De perfectione anime ad similitudinem euangelici centurionis assumpte. 673
    CAP. uI.---De perseuerantia erga cogitationum custodiam. 676
    CAP. uII.---Interrogatio de mobilitate anime, et impugnatione nequitiarum celestium. 677
    CAP. uIII.---Responsio super adiutorio Dei et liberi arbitrii potestate. Ibid.
    CAP. IX.---Interrogatio super anime ac demonum coniunctione. 678
    CAP. X.---Responsio, in quem modum spiritus immundi humanis mentibus copulentur. 679
    CAP. XI.---Obiectio, utrum possint spiritus immundi animabus inseri uel uniri. 681
    CAP. XII.---Responsio, quemadmodum energumenis, immundi spiritus dominentur. Ibid.
    CAP. XIII.---Quod spiritus spiritui penetrabilis esse non possit, sed incorporeo soli Deo. 683
    CAP. XIu.---Obiectio qua demones credi debent cogitationes hominum peruidere. 686
    CAP. Xu.---Responsio, quid possint demones in cogitationibus hominum. 687
    CAP. XuI.---Similitudo qua spiritus immundi cogitationes hominum doceantur agnoscere. 691
    CAP. XuII.---Quod non singuli quique demones uniuersas hominibus ingerant passiones. Ibid.
    CAP. XuIII.---Interrogatio, an inter demones impugnationis ordo ac uicissitudinis disciplina seruetur. 692
    CAP. XIX.---Responsio, in quem modum concio demonum super uicissitudinis impugnatione subsistat. 693
    CAP. XX.---Quod non sint unius fortitudinis contrarie potestates, nec tentandi facultas in eorum sit arbitrio collocata. Ibid.
    CAP. XXI.---Quod demones cum hominibus non sine suo labore confligant. 695
    CAP. XXII.---Quod non sit potestas nocendi in arbitrio demonum collocata. 698
    CAP. XXIII.---De imminuta demonum potestate. 700
    CAP. XXIu.---Qua ratione demones sibi in eorum corpora quos arrepturi sunt aditum parent. 701
    CAP. XXu.---Quod miserabiliores sunt hi qui uitiis quam qui ab ipsis demonibus possidentur. 702
    CAP. XXuI.---De nece prophete seducti, et infirmitate abbatis Pauli, quam pro sua emendatione promeruit. 703
    CAP. XXuII.---De tentatione abbatis Moysis. 706
    CAP. XXuIII.---Quod sperni non debeant hi qui spiritibus traduntur immundis. 707
    CAP. XXIX.---Obiectio, cur hi qui spiritibus uexantur immundis a communione Dominica separantur. 708
    CAP. XXX.---Responsio. 709
    CAP. XXXI.---Quod miseri sint hi qui subdi temporalibus istis tentationibus non merentur. 710
    CAP. XXXII.---De diuersitate studiorum ac uoluntatum que in ereis potestatibus exercentur. 712
    CAP. XXXIII.---Interrogatio, unde differentia nequitiarum celestium tanta processerit. 719
    CAP. XXXIu.---Dilatio super absolutione proposite questionis. Ibid.
    COLLATIO OCTAuA, ABBATIS SERENI.---DE PRINCIPATIBUS SEU POTESTATIBUS. Ibid.
    CAPUT PRIMUM.---Proemium. Ibid.
    CAP. II.---Secunda propositio, de diuersitate nequitiarum celestium. 721
    CAP. III.---Responsio, de multiplici esca Scripturarum sanctarum. 722
    CAP. Iu.---De gemina sententia super intellectu Scripturarum. 728
    CAP. u.---Quod proposita questio inter illa que medie tenenda sunt debeat accipi. 729
    CAP. uI.---Quod nichil a Deo malum creatum sit. 730
    CAP. uII.---De intiio principatuum seu potestatum. Ibid.
     CAP. uIII.---De lapsu diaboli et angelorum. 733
    CAP. IX.---Obiectio quod ruina diaboli a deceptione Eue principium sumpserit. 736
    CAP. X.---Responsio de initio lapsus diaboli. Ibid.
    CAP. XI.---De eius qui decipit, siue decipitur, pena. 738
    CAP. XII.---De constipatione demonum, et inquietudine quam in hoc ere semper exercent. 740
    CAP. XIII.---Quod impugnationem quam erga homines impendunt angeli etiam aduersum se commoueant. 741
    CAP. XIu.---Unde factum sit ut potestatum seu principatuum nomina spiritales nequitie sortirentur. 745
    CAP. Xu.---Quod non sine causa sanctis celestibusque uirtutibus angelorum siue archangelorum nomina sint indita. 746
    CAP. XuI.---De subiectione demonum quam suis principatibus prebent. 747
    CAP. XuII.---Quod singulis hominibus duo semper angeli adhereant. 750
    CAP. XuIII.---Differentiam nequitie que malis spiritibus inest duorum philosophorum testimonio confirmat. 751
    CAP. XIX.---Quod demones nichil aduersus homines preualeant, nisi obsederint eorum prius mentes. 752
    CAP. XX.---Interrogatio de apostatis angelis, qui in Genesi cum filiabus hominum concubuisse dicuntur. 754
    CAP. XXI.---Solutio proposite questionis. 755
    CAP. XXII.---Obiectio quemadmodum generi Seth cum filiabus Cain profana commixtio ante interdictum legis potuerit imputari. 760
    CAP. XXIII.---Responsio, quod naturali lege ab initio homines iudicio seu pene fuerint obnoxii. 761
    CAP. XXIu.---Quod iuste puniti sint ii qui ante diluuium peccauerunt. 764
    CAP. XXu.---Quomodo intelligendum sit quod in Euangelio dicitur de diabolo, quia mendax est, etc. 767
    COLLATIO NONA, ABBATIS ISAAC.---DE ORATIONE. 769
    CAPUT PRIMUM.---Proemium. Ibid.
    CAP. II.---uerba abbatis Isaac super orationis qualitate. 771
    CAP. III.---Quemadmodum paretur pura et sincera oratio. 773
    CAP. Iu.---De mobilitate anime, plume uel pennule comparata. 774
    CAP. u.---De causis quibus mens nostra aggrauatur. 775
    CAP. uI.---De uisione cuiusdam senis quam super fratris inquieta operatione prospexit. 777
    CAP. uII.---Utrum maioris difficultatis sit custodire cogitationes bonas quam parare. 779
    CAP. uIII.---Responsio de diuersis orationum qualitatibus. Ibid.
    CAP. IX.---De quadripartita orationum specie. 780
    CAP. X.---De ordine specierum orationis. 782
    CAP. XI.---De obsecratione. 783
    CAP. XII.---De oratione. Ibid.
    CAP. XIII.---De postulatione. 785
    CAP. XIu.---De gratiarum actione. Ibid.
    CAP. Xu.---Utrum quatuor orationum species simul et omnibus, an sigillatim et uicissim unicuique sint necessarie. Ibid.
    CAP. XuI.---Gradatim ad has orationum species contendendum esse. 787
    CAP. XuII.---Christum hisce quatuor supplicationum generibus usum fuisse. Ibid.
    CAP. XuIII.---De oratione Dominica. 788
    CAP. XIX.---De eo quod dicit, Adueniat regnum tuum.
    CAP. XX.---De eo quod dicit: Fiat uoluntas tua. 792
    CAP. XXI.---De pane supersubstantiali, siue quotidiano. 794
    CAP. XXII.---De eo quod dicit: Dimitte nobis debita nostra. 796
    CAP. XXIII.---De eo quod dicit: Et ne nos inducas in tentationem. 798
    CAP. XXIu.---Quod non debeant alia postulari quam hec tantum que orationis Dominice modulo continentur. 800
    CAP. XXu.---De qualitate sublimioris orationis. 801
    CAP. XXuI.---Orationis spiritum uariis modis ad feruorem excitari. 802
    CAP. XXuII.---Diuersos esse affectus feruenter orantium. 803
    CAP. XXuIII.---Interrogatio de eo quod non sit in nostra potestate profusio lacrymarum. 804
    CAP. XXIX.---Responsio, de diuersitate spiritualium lacrymarum. Ibid.
     CAP. XXX.---Quod elici non debeant lacryme quando non spontanee proferuntur. 806
    CAP. XXXI.---Sententia abbatis Antonii super orationis statu. 807
    CAP. XXXII.---De exauditionis indicio. 808
    CAP. XXXIII.---Obiectio quod predicte exauditionis fiducia tantum sanctis conuenire uideatur. 809
    CAP. XXXIu.---Responsio, de diuersis exauditionum causis. Ibid.
    CAP. XXXu.---De oratione intra cubiculum et clauso ostio facienda. 816
    CAP. XXXuI.---De utilitate breuis et tacite orationis. 817
    COLLATIO DECIMA, ABBATIS ISAAC. Ibid.
    CAPUT PRIMUM.---Proemium. Ibid.
    CAP. II.---De consuetudine celebrandi Paschatis in Aegypto. 820
    CAP. III.---Serapion in Anthropomorphitarum heresim lapsus. 823
    CAP. Iu.---De reditu ad abbatem Isaac, et discussione erroris quem senex predictus incurrit. 824
    CAP. u.---Responsio, de origine hereseos superius comprehense. Ibid.
    CAP. uI.---Quibus ex causis unicuique nostrum aut humilis Christus iehsu aut glorificatus appareat. 826
    CAP. uII.---In quo finis et consummatio nostrarum orationum consistat. 827
    CAP. uIII.---Interrogatio super eruditione perfectionis per quam possimus ad perpetuam Dei memoriam peruenire. 828
    CAP. IX.---Responsio de efficacia intellectus, qui per experientiam colligitur. 830
    CAP. X.---De institutione orationis perpetue. 831
    CAP. XI.---De perfectione orationis, ad quam predicta traditione conscenditur. 836
    CAP. XII.---Interrogatio quemadmodum Spiritales cogitationes immobiliter teneantur. 839
    CAP. XIII.---De mutabilitate cogitationum. 840
    CAP. XIu.---Responsio, quemadmodum stabilitas cordis seu cogitationum possit acquiri. 842

COLLATIONUM SECUNDA PARS.
    Prefatio. 843
    COLLATIO UNDECIMA, ABBATIS CHAEREMONIS.---DE PERFECTIONE. 847
    CAPUT PRIMUM.---Proemium. Ibid.
    CAP. II.---De episcopo Archebio. 848
    CAP. III.---Descriptio eremi in qua commorabantur Cheremon, Nesteros et Ioseph. 850
    CAP. Iu.---De abbate Cheremone, et excusatione eius super postulata doctrina. Ibid.
    CAP. u.---De responsione nostra contra excusationem eius. 851
    CAP. uI.---Propositio abbatis Cheremonis, quod tribus modis uitia uincantur. 852
    CAP. uII.---Quibus gradibus ad sublimitatem caritatis possit ascendi, et que sit in ea stabilitas. 853
    CAP. uIII.---Quantum excellant qui per caritatis affectum declinant a uitiis. 854
    CAP. IX.---Quod caritas non solum de seruis filios faciat, sed etiam imaginem Dei ac similitudinem ferat. 855
    CAP. X.---Quod perfectio caritatis sit pro inimicis orare, et quo indicio anima necdum purgata noscatur. 857
    CAP. XI.---Interrogatio, cur affectum timoris et spei dixerit imperfectum. 861
    CAP. XII.---Responsio, de diuersitate perfectionum. 862
    CAP. XIII.---De timore qui de caritatis magnitudine generatur. 865
    CAP. XIu.---Interrogatio de consummatione castitatis. 868
    CAP. Xu.---Dilatio expositionis postulate. Ibid.
    COLLATIO DUODECIMA, ABBATIS CHAEREMONIS.---DE CASTITATE. 869
    CAPUT PRIMUM.---Proemium. Ibid.
    CAP. II.---De corpore peccati et membris eius. 870
    CAP. III.---De mortificatione fornicationis et immunditie. 873
    CAP. Iu.---Quod ad obtinendam castimonie puritatem non sufficit humani laboris intentio. 874
    CAP. u.---De utilitate impugnationis que nobis de incentiuorum estibus generatur. 875
    CAP. uI.---Quod patientia ardorem firnicationis exstinguat. 877
    CAP. uII.---De differentiis et gradibus castitatis. 880
    CAP. uIII.---Quod de natura castitatis et effectibus eius inexperti tractare non possint. 884
    CAP. IX.---Interrogatio, an corporis motum etiam dormicutes possimus euadere. 887
     CAP. X.---Responsio quod per somnum accidens carnis commotio non officiat castitati 888
    CAP. XI.---Quod multum intersit inter castitatem et continentiam. 889
    CAP. XII.---De mirabilibus que peculiariter in sanctis suis Deus operatur. 891
    CAP. XIII.---Quod soli qui experiuntur agnoscant dulcedinem castitatis. 894
    CAP. XIu.---Interrogatio de obseruantie qualitate et temporis modo in quo castitas perfici possit. 895
    CAP. Xu.---Responsio, intra quod tempus castitas possit acquiri. 896
    CAP. XuI.---De fine ac remedio acquirende et custodiende castitatis. 897
    COLLATIO DECIMA TERTIA, ABBATIS CHAEREMONIS.---DE PROTECTIONE DEI. 897
    CAPUT PRIMUM. Ibid.
    CAP. II.---Interrogatio, quare merita uirtutum laborantis industrie non deputentur? 899
    CAP. III.---Responsio, quod sine adiutorio Dei non solum perfectio castitatis, sed omnino nichil boni perfici possit. 900
    CAP. Iu.---Obiectio, quemadmodum Gentiles absque gratia Dei castimoniam habuisse dicuntur. 903
    CAP. u.---Responsio, de philosophorum imaginaria castitate. 904
    CAP. uI.---Quod sine gratia Dei nullos industrios conatus exsequi ualeamus. 906
    CAP. uII.---De principali proposito Dei, et prouidentia quotidiana. 908
    CAP. uIII.---De gratia Dei et arbitrii libertate. 910
    CAP. IX.---De uirtute bone uoluntatis nostre et gratia Dei. 914
    CAP. X.---De liberi arbitrii infirmitate. 920
    CAP. XI.---Utrum bonam uoluntatem nostram sequatur, an precedat gratia Dei. 922
    CAP. XII.---Quod uoluntas bona nec semper gratie nec semper sit homini tribuenda. 924
    CAP. XIII.---Quod gratiam Dei humani conatus compensare non possint. 932
    CAP. XIu.---Quod tentationibus suis Deus uirtutem humani experiatur arbitrii. 934
    CAP. Xu.---De multiplici tentationum gratia. 939
    CAP. XuI.---De gratia Dei, eo quod humane fidei transcendat angustias. 942
    CAP. XuII.---De inscrutabili dispensatione Dei. 944
    CAP. XuIII.---Definitio Patrum, eo quod liberum arbitrium ad saluandum non sit idoneum. 945
    CAP. XIX.---Doctrina catholica beati Dionysii Richelii Carthusiani precedenti collationi ab ipso substituta. 946
    COLLATIO DECIMA QUARTA, ABBATIS NESTEROTIS.---DE SPIRITALI SCIENTIA. 953
    CAPUT PRIMUM.---Proemium. Ibid.
    CAP. II.---Que uia sit ad Theoreticen. 955
    CAP. III.---Quod actualis perfectio duplici ratione subsistat. Ibid.
    CAP. Iu.---Quod actualis uita erga multas professiones ac studia deriuetur. 956
    CAP. u.---De professionis arrepte perseuerantia. 959
    CAP. uI.---De infirmorum mobilitate. 960
    CAP. uII.---Exemplum castitatis quo docetur non omnia ab omnibus emulanda Ibid.
    CAP. uIII.---De spiritali scientia. 962
    CAP. IX.---Quod de actuali scientia proficiatur ad spiritalem. 965
    CAP. X.---De apprehendenda uere scientie disciplina. 970
    CAP. XI.---De multiplici Scripturarum intellectu. 972
    CAP. XII.---Interrogatio, quomodo possit ad obliuionem secularium carminum perueniri. 974
    CAP. XIII.---Responsio, quo pacto memoriam eorum possimus abolere. 979
    CAP. XIu.---Quod immunda anima neque tradere neque percipere possit scientiam spiritalem. 981
    CAP. Xu.---Obiectio de eo quod multi immundi scientiam habeant, et sancti non habeant. 982
    CAP. XuI.---Responsio quod mali scientiam ueram habere non possunt. Ibid.
    CAP. XuII.---Quibus ratio perfectionis debeat aperiri 986
    CAP. XuIII.---Quibus de causis spiritualis doctrina infructuosa sit. 987
    CAP. XIX.---Quod plerumque etiam indigni gratiam salutiferi sermonis accipiunt. 988
    COLLATIO DECIMA QUINTA, ABBATIS NESTEROTIS.---DE CHARISMATIBUS DIuINIS. 989
    CAPUT PRIMUM.---Proemium. Ibid.
    CAP. II.---In quo quis sanctos uiros debeat admirari. 993
     CAP. III.---De suscitato mortuo ab abbate Macario. 995
    CAP. Iu.---De miraculo quod abbas Abraham in mulieris fecit uberibus. 1000
    CAP. u.---De claudi cuiusdam curatione quam idem est operatus. 1001
    CAP. uI.---Quod meritum uniuscuiusque non ex signis debeat estimari. 1002
    CAP. uII.---Quod carismatum uirtus non in mirabilibus, sed in humilitate consistat. 1004
    CAP. uIII.---Quod mirabilius sit de semetipso uitia quam de altero demones extrusisse. 1007
    CAP. IX.---Quantum precellat uite probitas opera signorum. 1008
    CAP. X.---Reuelatio de perfecte caritatis experimento. 1009
    COLLATIO DECIMA SEXTA, ABBATIS IOSEPH.---DE AMICITIA 1011
    CAPUT PRIMUM.---Proemium. Ibid.
    CAP. II.---Disputatio abbatis Ioseph de infido amicitiarum genere. 1012
    CAP. III.---Unde indissolubilis amicitia sit. 1014
    CAP. Iu.---Interrogatio, utrum utile aliquid etiam contra uotum fratris effici debeat. 1019
    CAP. u.---Responsio, quod perpetua amicitia nisi inter perfectos stare non possit. 1020
    CAP. uI.---Quibus modis inuiolabilis possit societas retentari. 1021
    CAP. uII.---Quod nichil caritati preponendum sit, nec iracundie postponendum. 1023
    CAP. uIII.---Quibus de causis inter spiritales nascatur dissensio. Ibid.
    CAP. IX.---De amputandis etiam causis spiritalibus discordiarum. 1024
    CAP. X.---De optimo examine ueritatis. Ibid.
    CAP. XI.---Quod impossibile sit quemquam qui proprio fidit iudicio, diaboli illusione non decipi. 1025
    CAP. XII.---Quam ob causam non debeant inferiores in collatione contemni. 1026
    CAP. XIII.---Quod caritas non solum res Dei, sed etiam Deus sit. 1027
    CAP. XIu.---De gradibus caritatis. 1028
    CAP. Xu.---De his qui uel suam, uel fratrum commotionem dissimulatione corroborant. 1030
    CAP. XuI.---Quod fratre aduersum nos aliquid habente simultatis, munera orationum nostrarum a Domino respuantur. Ibid.
    CAP. XuII.---De his qui patientiam secularibus magis putant impendendam esse quam fratribus. 1031
    CAP. XuIII.---De his qui patientiam mentientes ad iracundiam fratres silentio accendunt. 1032
    CAP. XIX.---De his qui ex indignatione ieiunant. 1034
    CAP. XX.---De quorumdam simulata patientia qua maxillam uerberandam alteram ingerunt. 1035
    CAP. XXI.---Interrogatio, quemadmodum Christi mandatis obtemperantes euangelica perfectione fraudentur. Ibid.
    CAP. XXII.---Responsio, quod Christus non solum facti, sed etiam uoluntatis inspector sit. Ibid.
    CAP. XXIII.---Quod ille sit fortis et sanus qui succumbit alterius uoluntati. 1037
    CAP. XXIu.---Quod infirmi iniuriosi sint et iniurias ferre non possint. 1038
    CAP. XXu.---Interrogatio, quomodo fortis sit qui non semper sustentat infirmum. Ibid.
    CAP. XXuI.---Responsio, quod infirmus se non sinat sustentari. Ibid.
    CAP. XXuII.---Quemadmodum sit iracundia comprimenda. 1040
    CAP. XXuIII.---Amicitias coniuratione initas firmas esse non posse. 1042
    COLLATIO DECIMA SEPTIMA, ABBATIS IOSEPH.---DE DEFINIENDO. 1045
    CAPUT PRIMUM. Ibid.
    CAP. II.---Germani abbatis pium proficiendi desiderium exponit. 1046
    CAP. III.---Cassiani consilium, et responsio ad interrogationem abbatis Germani. 1047
    CAP. Iu.---Interrogatio abbatis Ioseph, nostraque responsio. 1048
    CAP u.---Expositio abbatis Germani, cur uel in Aegypto residere mallemus, uel retraheremur ad Syriam. Ibid.
    CAP. uI.---Interrogatio abbatis Ioseph, an in Aegypto maior profectus nobis, quam in Syria conferretur. 1049
    CAP. uII.---Responsio de differentia institutionum utriusque prouincie. Ibid.
    CAP. uIII.---Quod perfecti uiri nichil absolute debeant definire, uel utrum sine peccato possint definita rescindere. 1050
     CAP. IX.---Quod plerumque utilius sit statuta dissoluere quam implere. 1053
    CAP. X.---Interrogatio nostra de metu prebite in cenobio sponsionis. 1055
    CAP. XI.---Responsio, quod propositum gerentis, non negotii sit considerandus effectus. 1056
    CAP. XII.---Quod boni prouentus malignis auctoribus non profuerint, nec bonis mala gesta nocuerint. 1057
    CAP. XIII.---Responsio nostra, que causa a nobis exegerit sacramentum sponsionis. 1058
    CAP XIu.---Disputatio senis quod sine culpa actionis ordo mutetur, dummodo boni studii capiatur effectus. 1059
    CAP. Xu.---Interrogatio, an absque peccato sit quod infirmis nostra conscientia occasionem ingerit mentiendi. 1061
    CAP. XuI.---Responsio, quod non propter infirmorum scandalum Scripturarum ueritas sit mutanda. Ibid.
    CAP. XuII.---Quod uenialiter mendacio sancti tamquam elleboro usi sint. 1062
    CAP. XuIII.---Obiectio, quod illi tantum impune mendacio usi sint, qui sub lege uixerunt. 1065
    CAP. XIX.---Responsio, eo quod licentia mendacii, que ne in ueteri quidem indulta est Testamento, ueniabiliter a multis fuerit usurpata. 1066
    CAP. XX.---Quod ueniabile plerumque mendacium et noxiam ueritatem etiam apostoli censuerint. 1070
    CAP. XXI.---An interrogantibus occultam continentiam sine mendacio oporteat propalari, et an recipienda sint que semel fuerint recusata. 1075
    CAP XXII.---Obiectio, quod oporteat quidem abscondi continentiam, sed suscipi recusata non debeant. Ibid.
    CAP. XXIII.---Responsio, quod irrationabilis sit huius definitionis pertinacia. 1076
    CAP. XXIu.---Quomodo abbas Piammon suam continentiam celare maluerit. Ibid.
    CAP. XXu.---Testimonia Scripturarum de commutatis definitionibus. 1077
    CAP. XXuI.---Quod non secundum immensitatem prescientie diuina clementia, sed secundum presentes actus uel remuneret unumquemque uel puniat. 1081
    CAP. XXuII.---Quod sancti uiri pertinaces ac duri esse non possunt. 1084
    CAP. XXuIII.---Interrogatio, an sit contrarium predicte sententie illud quod dicitur, Iuraui et statui, etc. 1085
    CAP XXIX.---In quibus immobilis definitio sit tenenda, et in quibus, si oportuerit, rescindenda. Ibid.
    CAP. XXX.---Quemadmodum celanda aliis committi debeant. 1086
    CAP. XXXI.---Nihil super his que ad usum communis uite attinent definiendum. Ibid.

COLLATIONUM PARS TERTIA.
    Prefatio ad Iouinianum, Mineruium, Leontium et Theodorum. 1087
    COLLATIO DECIMA OCTAuA, PIAMMONIS ABBATIS.---DE TRIBUS ANTIQUIS GENERIBUS MONACHORUM, ET QUARTO NUPER EXORTO. Ibid.
    CAPUT PRIMUM.---Quemadmodum Diolcon uenientes ab abbate Piammone recepti fuerimus. Ibid.
    CAP. II.---Quomodo rudes monachi exemplo seniorum debeant erudiri. 1091
    CAP. III.---Quod iuniores seniorum precepta discutere non debeant. 1092
    CAP. Iu.---De tribus generibus monachorum que intra Aegyptum sunt. 1093
    CAP. u.---Quibus auctoribus cenobitarum sit instituta professio. 1094
    CAP. uI.---De anachoretarum ordine et principio. 1100
    CAP. uII.---De Sarabaitarum principio et conuersatione. 1102
    CAP. uIII.---De quarto genere monachorum. 1109
    CAP. IX.---Interrogatio, quid intersit inter cenobium et monasterium. 1110
    CAP. X.---Responsio. 1111
    CAP. XI.---De uera humilitate, et quomodo falsam cuiusdam humilitatem prodiderit abbas Serapion. Ibid.
    CAP. XII.---Interrogatio, quemadmodum uera patientia possit acquiri. 1112
    CAP. XIII.---Responsio. 1113
    CAP. XIu.---De exemplo patientie cuiusdam religiose femine. 1114
    CAP. Xu.---De exemplo patientie abbatis Paphnutii. 1116
    CAP. XuI.---De perfectione patientie. 1118
    CAP. XuII.---De inuidie malo. 1122
    COLLATIO DECIMA NONA, ABBATIS IOANNIS.---DE FINE CeNOBITAE ET EREMITAE. 1125
    CAPUT PRIMUM.---De cenobio abbatis Pauli, et patientia cuiusdam fratris Ibid.
    CAP. II.---De humilitate abbatis Ioannis. 1128
     CAP. III.---Responsio abbatis Ioannis, cur eremum reliquisset. 1129
    CAP. Iu.---De uirtute predicti senis. 1130
    CAP. u.---De commodis eremi. 1131
    CAP. uI.---De utilitate cenobii. 1132
    CAP. uII.---Interrogatio de cenobii uel solitudinis fructu. 1137
    CAP. uIII.---Responsio. 1138
    CAP. IX.---De uera perfectione. 1139
    CAP X.---De his qui imperfecti eremum petunt. 1140
    CAP. XI.---Interrogatio de remedio eorum qui cito de cenobiis discedunt. 1141
    CAP. XII.---Responsio. Ibid.
    CAP. XIII.---Interrogatio, quomodo sanari possit qui non expurgatis uitiis, solitudinem ingressus sit. 1142
    CAP. XIu.---Responsio. 1143
    CAP Xu.---Interrogatio, an ita castitas sicut et cetere passiones debeat explorari. 1145
    CAP. XuI.---Responsio. Ibid.
    COLLATIO uIGESIMA, ABBATIS PINUFII.---DE PeNITENTIAE FINE ET SATISFACTIONE. 1149
    CAPUT PRIMUM---De abbatis Pinufii humilitate. Ibid.
    CAP. II.---De aduentu nostro ad abbatem Pinufium. 1151
    CAP. III.---Interrogatio de penitentie fine et satisfactionis indicio. 1152
    CAP. Iu.---Responsio abbatis Pinufii. Ibid.
    CAP. u.---De modo penitentie, et indulgentie percepte argumento. 1154
    CAP. uI---Interrogatio, an reminiscenda sint pro cordis compunctione peccata. 1155
    CAP. uII.---Responsio, quousque anteriorum actuum recordatio sit habenda. 1156
    CAP. uIII.---Multis modis ad peccatorum expiationem perueniri posse. 1159
    CAP. IX.---Quod utilis sit perfectis obliuio peccati, et quod flagitiorum recordatio sit uitanda. 1165
    CAP. X.---De satisfactionis indicio, et obliuione preteritorum criminum. 1168
    CAP. XI.---uenialium peccatorum non debet nos capere obliuio, sed mortalium duntaxat. Ibid.
    COLLATIO uIGESIMA PRIMA, ABBATIS THEONAE.---DE REMISSIONE QUINQUAGESIMAE. 1169
    CAPUT PRIMUM.---Proemium. Ibid.
    CAP. II.---Exhortatio abbatis Ioannis. 1171
    CAP III.---De decimarum et primitiarum oblatione. 1172
    CAP Iu.---Quod Abraham, Dauid et ceteri sancti mandata legis fuerint supergressi. 1173
    CAP. u.---Quod sub Euangelii gratia degentes superare debeant mandata legalia. 1175
    CAP. uI.---Quod Euangelii gratia sicut perfectis tribuit regna celorum, ita ueniabiliter sustentet infirmos. 1178
    CAP. uII.---Quod in nostra situm sit potestate utrum sub Euangelii gratia, an sub legis uelimus terrore consistere. 1179
    CAP. uIII.---Quemadmodum Theonas coniugem suam ut et ipsa renuntiaret exhortatus sit. Ibid.
    CAP. IX.---Quemadmodum non acquiescente uxore sua ad monasterium peruolarit. 1180
    CAP. X.---Exponit Cassianus quorsum exemplum istud in medium produxerit. 1182
    CAP. XI.---Questio cur in Aegypto totis diebus quinquagesime non ieiunetur, nec genua in oratione curuentur. 1184
    CAP. XII.---Responsio de natura eorum que bona, uel mala, uel media sunt. 1185
    CAP. XIII.---Quale bonum sit ieiunium. 1187
    CAP. XIu.---Quod non sit principale bonum ieiunium. 1188
    CAP. Xu.---Quod ea que sua natura bona sunt non debeant propter ea que media sunt exerceri. 1190
    CAP. XuI.---Quomodo a ceteris bonis principale discernatur bonum. 1191
    CAP. XuII---De ratione et utilitate ieiunii. 1192
    CAP. XuIII.---Non semper congruum esse ieiunium. Ibid.
    CAP. XIX.---Interrogatio, cur totis quinquaginta diebus ieiunium relaxetur. 1193
    CAP. XX.---Responsio. Ibid.
    CAP. XXI.---Interrogatio utrum abstinentia ieiunii relaxata non obsit corporis castitati. 1194
    CAP XXII.---Responsio, de reseruando continentie temperamento. 1195
    CAP. XXIII.---De refectionis tempore atque mensura. 1198
    CAP. XXIu.---Interrogatio de diuersa obseruatione quadragesime. 1200
    CAP. XXu.---Responsio ad propositam interrogationem, qua etiam docet Quadragesime ieiunium uicem decimarum  totius anni complecti. Ibid.
    CAP. XXuI.---Quomodo etiam primitias nostras Domino debeamus offerre. 1201
    CAP. XXuII.---Cur diuerso dierum numero Quadragesima a plerisque obseruetur. 1203
    CAP. XXuIII.---Quare uocetur Quadragesima, cum triginta et sex tantummodo diebus ieiunetur. 1204
    CAP. XXIX.---Quod perfecti supergrediantur legem Quadragesime 1207
    CAP. XXX.---De causa et initio Quadragesime. 1208
    CAP. XXXI.---Interrogatio, quemadmodum intelligi debeat quod ait Apostolus, Peccatum in nobis non dominabitur. 1209
    CAP. XXXII.---Responsio, de differentia gratie et legalium preceptorum. 1210
    CAP. XXXIII.---Quod leuiora sint Euangelii precepta quam legis. 1211
    CAP. XXXIu.---Quemadmodum quis probetur esse sub gratia. 1214
    CAP. XXXu.---Interrogatio, cur interdum ieiunantes carnalibus incentiuis acrius urgeamur. 1215
    CAP. XXXuI.---Responsio, quod hec questio future collationi debeat reseruari. 1216
    COLLATIO uIGESIMA SECUNDA, ABBATIS THEONAE.---DE NOCTURNIS ILLUSIONIBUS. 1217
    CAPUT PRIMUM---Proemium. Ibid.
    CAP. II.---Repetitio proposite interrogationis cur maiorem abstinentiam maior carnis impugnatio interdum subsequatur. 1218
    CAP. III.---Ex tribus causis prouenire corporalem pollutionem. Ibid.
    CAP. Iu.---Interrogatio, an ad sacrosanctam communionem accedere liceat nocturna illusione pollutum. 1222
    CAP. u.---Responsio, quando reatum contrahat hec passio dormienti. 1223
    CAP. uI---Quod nonnumquam pollutio corporis culpa uacet et inimici factione contingat, exemplo ostenditur. 1225
    CAP. uII.---Quod numquam dignum se communione Dominica quispiam debeat iudicare. 1230
    CAP. uIII.---Obiectio Germani abbatis ex his que de sacra perceptione dicta sunt. 1231
    CAP. IX.---Responsio quod multi sancti esse possint, nemo tamen absque peccato, nisi Christus. Ibid.
    CAP. X.---Quod solus Filius Dei absque ullo peccati uulnere uicerit tentatorem. 1232
    CAP. XI.---Quod in similitudine carnis peccati solus uenerit Christus. 1234
    CAP. XII.---Quod iusti et sancti omnes non fuerunt in similitudine, sed in ueritate peccati. 1235
    CAP. XIII.---Quod non sint tam grauia peccata sanctorum ut eis auferant meritum aut nomen sanctitatis. 1236
    CAP. XIu.---Quomodo intelligendum sit illud Apostoli: Non enim quod uolo bonum facio. 1240
    CAP. Xu.---Obiicit Germanus ex peccatorum persona Apostolum hec dixisse. 1241
    CAP. XuI.---Dilatio proposite questionis. 1242
    COLLATIO uIGESIMA TERTIA, ABBATIS THEONAE.---DE uELLE BONUM ET AGERE MALUM. Ibid.
    CAPUT PRIMUM.---Proemium. Ibid.
    CAP. II.---Docet in Apostolis multa quidem fuisse bona, sed boni ipsius complementum solo uoto ac desiderio, ipsos habuisse. 1245
    CAP. III.---Quod sit uere bonum quod Apostolus se perficere non posse fatetur. 1246
    CAP. Iu.---Bonitatem humanam atque iustitiam non esse bonam, si diuine bonitati ac iustitie conferatur. 1248
    CAP. u.---Neminem summo illi bono intentum iugiter esse posse. 1250
    CAP. uI.---Quantopere Apostolus fratrum salutem sitiuerit. 1252
    CAP. uII.---Quod lippis similes sint qui se credunt ab omni peccato immunes. 1253
    CAP. uIII.---Peccatorum feditatem pauci cognoscunt. 1258
    CAP. IX.---Recedere a Deo perniciosum et presens exitium est. 1259
    CAP. X.---Quod hi qui ad perfectionem tendunt, in ueritate humilientur, et Dei gratia semper se sentiant indigere. 1260
    CAP. XI.---Expositio illius sententie: Condelector enim legi Dei, etc. 1261
    CAP. XII.---Expositio illius: Scimus autem quoniam lex spiritalis, etc. 1263
    CAP. XIII.---Expositio illius: Scio autem quod non habitet in carne mea bonum. 1268
    CAP. XIu.---Obiectio. 1269
    CAP. Xu.---Responsio. 1270
     CAP. XuI.---Quid sit corpus peccati et mortis. 1272
    CAP. XuII.---Quod sancti omnes ueraciter immundos se et peccatores esse confessi sunt. 1273
    CAP. XuIII.---Etiam iustos et sanctos sine peccato non esse. 1275
    CAP. XIX.---Ex Dominice precationis formula ostenditur neminem sine peccato uiuere. 1276
    CAP XX.---Quod uix in ipso orationis tempore peccatum euitari possit. Ibid.
    COLLATIO uIGESIMA QUARTA, ABBATIS ABRAHAE.---DE MORTIFICATIONE. 1279
    CAPUT PRIMUM.---Proemium. Ibid.
    CAP. II.---Quomodo nostros Abraham patefecerit errores. 1284
    CAP. III.---De qualitate locorum que ab anachoretis expeti debeant. 1287
    CAP. Iu.---Que a solitariis operationum genera debeant eligi. 1288
    CAP. u.---Quod euagatione corporis grauetur magis quam leuetur cordis anxietas. 1293
    CAP. uI.---Quo pacto monachus cogitationes custodire debeat. 1294
    CAP. uII.---Interrogatio, cur obesse nobis parentum uicina habitatio putaretur, que in Aegypto consistentibus non obesset. 1295
    CAP. uIII.---Responsio, quomodo non omnibus conueniant omnia. 1296
    CAP. IX.---Abbatis Apollo mortificatio. 1297
    CAP. X.---Interrogatio, an obsit monacho si a parentibus necessaria ipsi suggerantur. 1298
     CAP. XI.---Responsio ex D. Antonii sententia desumpta. 1299
    CAP. XII.---De utilitate operationis, et otii detrimento. 1300
    CAP. XIII.---Abbatis Macarii fabula de tonsoris mercede composita, ad illusiones diaboli cognoscendas. 1301
    CAP. XIu.---Interrogatio, unde nobis talium cogitationum error irrepserit. 1305
    CAP. Xu.---Responsio de tripartito anime motu. 1306
    CAP. XuI.---Corruptam rationalem anime partem principio curandam esse. 1307
    CAP. XuII.---Quod infirmior pars anime diabolicis tentationibus prima succumbat. 1307
    CAP. XuIII.---Interrogatio an utili desiderio secretioris solitudinis retraheremur ad patriam. 1309
    CAP. XX.---Quod utilis sit remissio in aduentu fratrum. 1311
    CAP. XXI.---Idem demonstrat D. Ioannis auctoritate. 1312
    CAP. XXII.---Interrogatio qualiter intelligendum sit quod in Euangelio dicitur: Iugum meum suaue et onus meum leue est. 1315
    CAP. XXIII.---Responsio cum expositione sententie. 1315
    CAP. XXIu.---Cur amarum iugum et graue onus Domini sentiatur 1317
    CAP. XXu.---Quid nobis utilitatis conferant tentationes. 1319
    CAP. XXuI.---Quomodo perfecte abrenuntiantibus centuplum in hoc mundo repromittatur. 1320




FINIS TOMI QUADRAGESIMI NONI.
