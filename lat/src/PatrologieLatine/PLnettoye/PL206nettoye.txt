
PATROLOGIAE TOMUS CCuI.

CeLESTINUS III PONTIFEX ROMANUS. / THOMAS CISTERCIENSIS MONACHUS / IOANNES ALGRINUS S. R. E. CARDINALIS.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE ET TRECENTIS FRANCIS SEXAGINTA ET DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CCuI.


CeLESTINUS III PONTIFEX ROMANUS.



THOMAS CISTERCIENSIS MONACHUS

ET

IOANNES ALGRINUS S. R. E. CARDINALIS.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


uolume title page
SAECULUM XII.

CeLESTINI III ROMANI PONTIFICIS



EPISTOLAE ET PRIuILEGIA

ORDINE CHRONOLOGICO DIGESTA. ACCEDIT

THOMAE CISTERCIENSIS MONACHI

ET

IOANNIS ALGRINI,



COGNOMENTO ab Abbatisuilla, S. R. E. CARDINALIS, THEOLOGI DOCTISSIMI,



COMMENTARIUM IN CANTICA.

ACCURANTE I.-P. MIGNE, BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
uENIT 10 FR. GALLICIS.

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1855


ELENCHUS AUCTORUM ET OPERUM QUI IN HOC TOMO CCuI CONTINENTUR.




THOMAS CISTERCIENSIS MONACHUS ET IOANNES ALGRINUS S. R. E. CARDINALIS.
Commentarium in Cantica. 	Col. 9

CeLESTINUS III PONTIFEX ROMANUS.
Epistole et priuilegia. 	863





Main uolume text




THOMAS CISTERCIENSIS ET IOANNES ALGRINUS SANCTAE ECCLESIAE ROMANAE CARDINALIS





NOTITIAE




I.

 THOMAS, Cisterciensis abbatie monachus, circa annum 1180 clarus non tantum in hoc archicenobio, sed etiam in ordine omni Cisterciensi exstitit. Uti uir doctus atque Scripturis uoluendis assiduus, quas in manibus perpetuo habebat, menteque iugiter meditabatur, scripsit cum multo labore, ad Pontium Claromontanum episcopum, insignem et prolixum simul Commentarium libris XII in Cantica canticorum, cuius epistola dedicatoria incipit: uehementer obstupesco, et ultra quam dici possit, admirari non desino, etc. Prologus incipit, Tria sunt Epithalamia, primum historicum, etc. Liber primus incipit, Osculetur me osculo oris sui. Hec est uox Synagoge, etc., quem uidi ms. in multis bibliothecis abbatiarum ordinis Cisterciensis, imo et impressum Parisiis a. 1521, typis Iodoci Badii Ascensii, et Lugduni iterum a. 1571, et alibi. Tempus quo hunc Commentarium scripsit Thomas Cisterciensis coniicere licet ex prefatione ad Pontium Claromontanum  episcopum. At certum omnino est ex Gallia Christiana, tomo II, pag. 528, in Claromontanis episcopis, hunc Pontium ex abbate Grandissilue et Clareuallis, esse a. 1170 creatum episcopum Claromontanum, quam sedem tenuit usque ad a. 1189, quo moritur die 2 Aprilis. Unde Claromontanus episcopus nominatur a. 1173 in instrumento Siluiniacensis abbatie, anno 1174 in charta S. Martini Turonensis, et a 1175 cum Ainardo Sancti Illidii abbate, cuius successori Pontio confirmat donum ecclesie de ualbellez. Exstat epistola illius ad Mauritium Parisiensem episcopum et Stephanum S. Euurtii abbatem, que est tertia apud Stephanum Tornacensem, quem editiones male Petrum pro Pontio appellarunt. Scripsit ergo hoc opus Thomas, inter annum 1173, quo electus est in episcopum Claromontanum Pontius, et annum 1189, quo mortuus legitur die 2 Aprilis. Hunc serius quam par est collocasse uidetur Guillelmus Cauus ad annum  1201, in Historia scriptorum ecclesiasticorum, pag. 701, quo tempore iam mortuus fuisse uidetur, quippe qui iam ab anno 1160 florebat. Dicitur uixisse usque ad annum 1190, imo usque ad 1200.

Scripserunt multi de auctore Commentarii prefati, qui fere omnes sunt decepti. Primus omnium  Carolus de uisch in Bibliotheca scriptorum ordinis Cisterciensis, impressa Colonie-Agrippine anno 1654, in-4o, apud Ioannem Buseum, et Duaci anno 1649, in-4o, apud Ioannem Serruuier, auctores huius Commentarii facit tres Thomas diuersis locis, paginis nimirum 310 et 312 sue Bibliothece, unum Cistercii monachum, alterum Persenne, ac tertium De ualcellis in diecesi Cameracensi, illosque omnes huius operis auctores. Deceptus fuit uischius ex inscriptione mss. codicum huius Commentarii in Cantica, qui sepissime inueniuntur sub nomine Thome ualcellensis, ut in bibliotheca Colbertina cod. 2783, in uictorina Parisiensi, littera F. 18. Secundus, Ioannes Lepaige, auctor Bibliothece Premonstratensis, lib. I, cap. 17, pag. 307, que Parisiis in-fol. anno 1633 prodiit apud Aebrianum Taupinard. Hic ex affectatione aut fide aliena hunc Commentarium Thome, cuidam canonico uiconiensis Ecclesie attribuit, ut absque dubio ordinem suum  scriptore extraneo ditaret. Cum itaque a. 1680 uiconie haud parum temporis hererem, omnesque insignis olim huius bibliothece manuscriptos codices excuterem, hunc Commentarium tenui, uolui, legi: quem anonymum, si solum Thome nomen ei appictum excipias, inueni, nec ullam illic litterulam reperi, qua uiconiensi canonico alicui attribueretur. Cum uero in multis iam aliorum ordinum bibliothecis eumdem Commentarium reperissem, sepius anonymum, aliquando cum Thome istius Cisterciensis expresso nomine, et Epistola preuia ad Pontium Claromontanum episcopum: imo et primas tam epistole quam prefationis ac libri primi symbolas memoriter possiderem; intellexi statim esse ipsum opus Thome, monachi Cisterciensis, tam sepe a me uisum in bibliothecis aliis. Itaque uel bonus Ioannes Lepaige opinatus est, quidquid anonymum in mss. inueniebatur uiconiensibus, spectare ad fratres uiconienses; uel alius quis forsitan ex  canonicis uiconiensibus satis in sui gratiam credulis ipsum fefellit, quod de Belgis omnibus Francice uel Hispanice dominationis, absque dissimulatione uel inuidia, affirmare licet. Tertius, aperto Marte collatisque signis, Commentarium hunc auctori Franciscani ordinis uindicare imo furari omnigenis  cauillationibus conatus est. Hic Paulus Reatinus, minorita obseruantinus, qui zelo in Ioannem Scotum suum prepostero, ut Franciscanum hunc quem doctorem subtilem appellant, suffuratis adhuc scriptis clariorem ceteris carioremque Fratribus Minoribus redderet, ausu temerario, sed irrito tandem conatu, euulgare hunc Commentarium aggressus est Rome anno 1653, in-folio, ex typographia Stephani Caballi, sub falso ac ficto nomine Ioannis Duns Scoti, doctoris subtilis, super Canticum canticorum Salomonis. Quod cum resciuisset Ioannes Malgorius, Bone Combe monachus et prouisor generalis ordinis Cisterciensis in curia Romana, nefariis Pauli Reatini conatibus pro parte ordinis sui se opposuit, impressionemque iam factam sub Ioannis Scoti nomine distribuendam prohibuit. Interea nec ab incepto Paulus Reatinus destitit, qui suam audaciam titulum sibi iustum reputans, Malgorium Cisterciensem, reum simul  et insontem, in causam traxit. Intentata lite, rationibus hinc atque inde prolatis, chartis atque probationibus, ex mss. codicibus ac uetustis editionibus in medium productis, Ioannes Duns Scotus hoc Commentario in Cantica canticorum destitutus abiit, ac Paul. Reatinus, minorita obseruantinus confusus, temeritatis et audacie intolerabilis conuictus. Sententia definitiua in forma publica reuerendissimi Patris magistri sacri palatii apostolici, prolata a. 1655, indictione uIII, die uero decima quinta Martii, qua definitiue pronuntiauit, Librum super Cantica canticorum fuisse et esse compositum, confectum et editum, a R. P. Thoma Cisterciense  , etc.

uidi unum ex istis Romane impressionis exemplaribus  in-folio, in Bibliotheca Benedictinorum Sancti Germani Parisiensis, ubi a pagina prima ad paginam 403 et ultimam, inscribitur, IOANNIS DUNS SCOTI IN CANTICA, etc., iuxta citatam Pauli Reatini minorite editionem. Sed frontispicium ac prime pagine adiunctus titulus, THOMAS CISTERCIENSIS IN CANTICA CANTICORUM, opus concionatoribus utilissimum, ad eminentissimum et reuerendissimum principem. Iacobum S. R. E. cardinalem Ninium, sacri palatii apostolici prefectum, et sacri ordinis Cisterciensis protectorem clementissimum. Doluit procul dubio Paulus Reatinus quod Ioannem Scotum Sancto Thome Aquinati similem, per furtiuam Commentarii huius in Cantica canticorum substitutionem facere non potuit. Atque utinam ausus similes censura simili comprimerentur, neque tot pro lubitu partiumque studio scriptorum anonymorum parentes inuenirentur. Multa hec quidem, nec breuioribus tamen litem hanc mihi depingere licuit:  de quo nos iterum paucis postea ad annum 1220, ubi de Ioannis de Abbatisuilla scriptis disseremus. Ut autem suppositionem suam impune et impudenter Paulus Reatinus faceret prefationem operis Pontio Claromontano episcopo factam abstulerat, et nomen Ioannis Scoti, qui necdum natus erat tempore huius episcopi, quo centum et quadraginta circiter annis posterior est, auctoritate propria apposuerat. Agunt de Thoma Cisterciensi Carolus uischius in Bibliotheca scriptorum ordinis Cisterciensis, p. 310; Antonius Posseuinus in Apparatu sacro; Guillelmus Cauus in Historia scriptorum ecclesiasticorum ad annum 1201 male, ut supra diximus.



II.


 Ioannes ALGRINUS, S. R. Ecclesie cardinalis, Sabinensis episcopus, cognomento de Abbatisuilla, a natali solo, ex hac enim urbe Pontiui primaria oriundus fuit. Doctor theologus Parisiensis, anno 1220 ob doctrinam celebre sibi in Galliis nomen acquisiuit. Unde factum ut, probis moribus huic eximie mentis eruditioni accedentibus, postea Ambianensis Ecclesie celeberrime decanus factus sit, qui ut Albericus quoque in Chronico ms. scribit, anno 1225, in archiepiscopum Bisuntinensem, postridie sancti Luce euangeliste consecratus est. Idem Anagnie a Gregorio IX, qui eum in magisterio scholarum Parisiensi nouerat, mense Septembri anni 1227 cardinalis creatur tituli Sancte Sabine episcopus, statimque ad cruciatam, ut uocant, aduersus Saracenos predicandam, in Lusitaniam et Hispaniam legatus mittitur. Inde ab eodem ad Fridericum II imperatorem delegatur, quem ad pacis amicas compositiones adduxit. Hic adiecit breues  notas ad Commentarium prolixum Thome Cisterciensis in Cantica canticorum, quarum prologus incipit: Ad honorem Matris et Filii Cantica canticorum expositurus, etc., quas cum dicto Commentario Thome Cisterciensis libris XII distincto edidit in folio Parisiis anno 1521 Iodocus Badius Ascensius. Has autem breues notas dicto Thome Cisterciensis Commentario Ioannes Algrinus anno 1233, tempore domini Gregorii pape IX, adiecit, ut indicat citata Parisiensis editio Ascensii, nisi quod plausibilius ac uerisimilius est utrumque Commentarium simul iungere in editione allata Ascensio pro lubitu placuerit. Exstat enim ms. in bibliotheca Parisiensi Choletana cod. 37, Ioannis de Abbatisuilla in Cantica canticorum Expositio a Romana Ecclesia approbata anno 1233, ut habet manuscripti titulus. Idem  opus sub nomine Ioannis cardinalis et episcopi Sabinensis, ms. in Ultraiectensi bibliotheca, num. 252. K. K. It. idem cum Beda et aliis super Cantica num. 243, f., ut Catalogus habet, parte I, pag. 99, librorum impressorum et manuscriptorum huius bibliothece, qui anno 1670 in-folio Ultraiecti editus est. Scripsit idem Ioannes Commentarium seu Sermones in Psalterium, qui exstant mss. in bibliotheca Clareuallis et Longipontis Littera A. 4, in folio. In qua utraque bibliotheca exstant eiusdem Ioannis de Abbatisuilla Sermones in epistolas et euangelia totius anni, mss., sicut et in abbatiis Sancte Trinitatis uindocinensis et Beate Marie de Lyra ordinis diui Benedicti, et alibi sepius. Scripsit igitur Sermones de tempore et de sanctis per annum, de quibus ita loquitur Henricus Gandauensis in libro De scriptoribus ecclesiasticis, cap. 38: Ioannes, dictus de Abbatisuilla, ex magistro theologie Parisiis archiepiscopus Bisuntinus, et inde Rome episcopus  cardinalis, scripsit sermones tam de Dominicis quam de festiuitatibus. Lectiones euangelicas et apostolicas breuiter exposuit: post hec sermones ualde prolixos, tot inductis Scripturarum sanctorum testimoniis, quot uix possint memorie commendari. Habentur Sermones prolixius compositi, mss. Cantabrigie in bibliotheca publica, cod. 40, et in archiuis collegii Caii, codice 41; breuias autem compositi cum solis lectionum et apostolicorum breuibus expositionibus, Oxonii in bibliotheca collegii Lincolniensis, codice 271; Cantabrigie in bibliotheca Pembrochiana, codice 169. It. priuatim in bibliotheca baronis Lumleii, cod. 155. Inueniuntur pariter in insignioribus Galliarum bibliothecis, nimirum in Regia Parisiensi, cod. 4086, in-fol., qui ferme 400 annorum est, cum tabula materiarum. Incipiunt:  Cum sacrosancta matre Ecclesia, etc. Sermo primus de Euangeliis, Cum appropinquasset iehsu Ierosolymis, etc. Euangelium istud deseruit duabus Dominicis, etc. Item cod. 4387, a fol. 19, ad finem et 4512, in-4, 300 annorum. Idem in bibliotheca S. uictoris Parisiensis, littera Q. Q. 18, Sermones de Euangeliis, fol. 1. Sermones de Epistolis, fol. 109. Sermones de Sanctorum Festis, fol. 154, etc. Alii item litteris O O O 7, et R. R. 4. In bibliotheca Sancti Germani Parisiensis, codd. 403 et 654, sed male hoc ultimo, sub nomine Ioannis de Rupella pro Ioanne de Abbatisuilla: nam incipiunt iisdem uerbis quibus alii omnes mss. codices, de quibus supra. Denique in celeberrima Colbertina, cod. 1075 et 1744, et in celebri bibliotheca uallis Lucensis, ordinis Cisterciensis, pulpito 24, Litteris M. it. L.

Reuersus Romam anno 1236, uel potius 1237, quarto Kalendas Octobris obiit, de quo uide Franciscum Chiffletium in Gallia Christiana fratrum Sammarthanorum, tomo primo, uerbo Bisontinenses archiepiscopi;  et Iacobum Chiffletium in opere inscripto: uesuntio Sequanorum metropolis. Exstant apud Mattheum Westmonasteriensem, ad annum 1237, littere magistri Ioannis de Columna, cardinalis diaconi, ad Ottobonum, legatum hoc anno apostolicum in Anglia, Sancti Nicolai in Carcere Tulliano diaconum cardinalem, de statu Romane Ecclesie, a qua Greci sese recenter diuulserant, que Ioannem de Abbatisuilla cardinalem hoc anno mortuum esse testantur; quibus in litteris honorabilem facit M. Ioannis de Abbatisuilla doctoris Parisiensis,  olim archiepiscopi Bisuntini, postea cardinalis episcopi Sabinensis mentionem. »Accedit, inquit, ad doloris cumulum, nobilis illa columna, que tam magnifice structuram Ecclesie sustentabat, recolende uidelicet memorie dominus Sabinensis, subito subtractus de medio: molestie dolore primum percussus, ac postremum infirmitate lenta uexatus abiit in Domini potentias ingressurus, ruine casum occasionaliter matri relinquens, cum gemitu et merore.« Causa meroris precipua erat schisma Grecorum qui, expulso imperatore suo Latino Balduino; Petri Antissiodorensis comitis filio, Germanum patriarcham Constantinopolitanum constituerant antipapam, et ueteribus erroribus nouos addiderant. »uisa, inquit, tanta malitia et oppressione, erigitur Greca Ecclesia contra Romanam, imperatorem suum expellendo, et soli archiepiscopo suo Constantinopolitano, nomine Germano, obediendo, qui procaciter Grecorum errores non tantum ueteres, imo nouos et adinuentos diffundens,  enormiter a religione catholica delirat.« Agunt de Ioanne Abbatisuillensi Henricus Gandauensis in libro De scriptoribus ecclesiasticis, cap. 38; Aubertus Mireus ad dictum caput in scholiis suis; Antonius Posseuinus tomo I Apparatus sacri, fol. 810; Seculum u Historie uniuersitatis Parisiensis, ad annum 1237, fol. 163, et in Catalogo illustrium academicorum, fol. 692; Guillelmus Cauus in Historia litteraria Scriptorum ecclesiasticorum, ad annum 1227, pag. 713, ubi male ipsum anno 1236 mortuum scribit.





SENTENTIA DIFFINITIuA IN FORMA PUBLICA REuERENDISSIMI PATRIS MAGISTRI SACRI PALATII, Qua diffinitiue pronuntiauit librum super Cantica canticorum fuisse, et esse compositum, confectum, et editum a Reuerendo Patre Thoma Cisterciense, Et erronnee, ac perperam per R. P. Paulum Reatinum Minoritam, et alios litis consortes procuratum fuisse et esse, imprimi, et publicari sub nomine Scoti, cum inhibitione ne sub nomine Scoti imprimatur, uendatur, et usu recipiatur, sed sub solo nomine Thome Cisterciensis.

In nomine Domini. Amen.

Presenti publico instrumento cunctis ubique pateat euidenter, et sit notum quod anno a Natiuitate D. N. IESU CHRISTI millesimo sexcentesimo quinquagesimo quinto, indictione octaua, die uero decima quinta Martii, Sede uacante fel. rec. Innocentii pape decimi, Pro Reu. P. Ioanne Malgoirez Procuratore generali Ord. Cistercien. principali siue etc. contra Reu. P. Paulum Reatinum Ordin. Min. Obseruan. S. Francisci nominibus etc. Carolus Eminentiss. D. Cardinalis uicarii Mandatarius se die undecima eiusdem coram Sac. Palatii Apostolici Magistro eumdem citasse ad uiden. preuia repositione a quocumque decreto preiudiciali reiterari omnes, et singulos terminos substantiales nulliter, et inculcate tentos in uim quarumcunque facultatum uiden. instantem absolui a censuris ad effectum concludendum, et audiendum sententiam diffinitiuam ad p. d. instante eodem principali siue etc. Idem petiit, et obtinuit ut supra, nec non concludi, pronunciari, et sententiari prout in Cedula quam pre manibus dictus Reuerendissimus Pater Magister habens, uidit, legit, et subscripsit, et deinde mihi consignauit tenoris inferius registrandi, super quibus etc. Actum in Monte Quirinali, et stantiis habitationis dicti Reuerendiss. P. Magistri, presentibus Fr. Antonio Posterla Romano Ord. Pred. et D. Sebastiano Trifoglio Nepesino testibus, ad predicta omnia, et singula uocatis, habitis specialiter, atque rogatis. Tenor uero supradicte Cedule de qua supra fuit facta mentio, talis est prout infra sequitur, uidelicet, CHRISTI nomine inuocato pro Tribunali sedentes, et solum Deum pre oculis habentes, per hanc nostram diffinitiuam sententiam quam de iurisperitorum consilio ferimus in his scriptis in causa, et causis, que primo, et in prima inter R. P. Paulum Reatinum Ordinis Minorum Obseruan. S. Francisci, et litis consortes actores ex una, et Reu. P. Ioannem Malgoirez Procuratorem generalem Ordinis Cistercien. reum conuentum, de et super impressione, et publicatione Libri intitulati super Cantica Canticorum sub nomine Scoti, et declaratione non fuisse compositum, et confectum a Reu. P. Thoma Cistercien. rebusque aliis etc. coram nobis uerse  sunt, et uertuntur instantie ad nos etiam per Eminentissimum Cardinalem Iulium Sacchettum Sig. Iustitie Prefectum ultimo loco remissam partibus ex altera; Dicimus, pronunciamus, decernimus, et diffinitiue sententiamus supradictum librum super Cantica Canticorum fuisse, et esse compositum, confectum, et editum a dicto q. R. P. Thoma Cistercien. et erronee, ac perperam per d. R. P. Paulum, et alios litis consortes procuratum fuisse et esse, imprimi, et publicari sub nomine Scoti, ac propterea dictum librum sub dicto nomine Scoti non debuisse, nec potuisse, neque deberi, ac posse publicari, uendi, et usu recipi, et ad istum effectum fuisse, et esse eisdem inhibendum eiusdem libri editionem, uenditionem, et respectiue sub dicto nomine Scoti, et eius loco fuisse, et esse apponendum, et imprimendum nomen dicti P. Thome Cistercien. prout inhibemus, et prohibemus; molestationes quoque uexationes, perturbationes, et pretentiones per dictum Patrem Paulum, et alios illatas, factas, et habitas fuisse, et esse erroneas, ac de facto factas, et habitas, ac de, et super premissis eidem P. Paulo, et litis consortibus perpetuum silentium imponen. fuisse, et esse prout tales dictas molestias etc. declaramus, perpetuumque silentium eisdem imponimus, dictumque R. P. Paulum, et litis consortes iustis de causis, animum nostrum mouentibus ab expensis absoluimus, quatenus tamen huic nostre sententie acquiescant, sin minus condemnamus. Et ita dicimus etc. non solum etc. sed omni etc.


Ita pronunciaui Ego Raimundus CAPISUCCUS Ord. Pred. Sac. Apost. Palatii Mag.


Loco + signi.

Et quia de premissis D. Ioannes Garzias ualentinus Curie Caus. Eminentissimi, et Reuerendissimi D. Cardinalis uicarii Notarius rogatus fuit. Ideo ego Antonius Franciscus Maria Simius Pisciensis, et Ciuis Romanus Not. publicus, et in Archiuio Romane Curie descriptus Administrator officii predicti D. Io. Garzie, presens sententie Instrumentum subscripsi, et publicaui, meoq. solito Signo signaui rog. et requisitus, etc.


ROMAE, Ex Typographia Reu. Cam. Apostolice.


MDCLu.


Superiorum permissu.





CANTICA CANTICORUM Cum duobus Commentariis plane egregiis, altero uenerabilis Patris F. THOMAE Cisterciensis monachi; altero longe reuerendi cardinalis M. Ioannis HALGRINI ab Abbatisuilla.






EPISTOLA DEDICATORIA.

Iodocus Badius ASCENSIUS, inter primos obseruando Patri D. EDMUNDO Clarissime domus Clareuallis Cistercien. ordinis antistiti prudentissimo S. D.

Eccos, abba uenerande, diu multorumque efflagitationibus expetitos predocti et perquam religiosi Patris Thome, monachi Cistertiensis, in Cantica canticorum Commentarios, reuerende paternitati tue prius ac prelo nostro committerentur, uisos qui imprimerentur quam dignissimos  et nunc demum impressos, eidem multas ob causas et nuncupatos et dicatos. Quarum prima occurrit quod ipsorum author non solum istius ordinis ac professionis, sed etiam domus ac cohabitationis fuisse mihi uisus est. Pre se fert enim diligentem melliflui doctoris diui Bernardi in diuinis Scripturis exercitationem, et lacteam eloquentiam, et in colligendis fauis e sacre Scripture floribus Dedaleam et plus quam apinam sedulitatem. Altera quod in tanto ordine nullam domum norim, e qua  plures prodierint diuine sapientie illustratores et librorum non uulgarium excultores. Tertia quod cum nullis alterius cenobii Patribus tanta mihi hactenus intercessit familiaritas ac cum uenerandis istis Patribus a uepria, a Cangeyo: per quos non paucos, nec penitendos haud prius in Gallia impressos emisimus libros, et quum hic studerent, cum clarissimis theologie professoribus magistro Ioanne de Burrey, M. Nicolao Boucherato, et nunc cum proxime ad lauream uocando, M. Francisco Mauroyo, candidissimis profecto animis. Quarta, atque ea sit, ne longum faciam, ultima, quod uenerabilis humanitas, comitas, et prudentia tua ante mihi fuit  honestissimis perspecta officiis, quam isti professioni dedita. Unde miris laudibus ipse mihi extollere soleo cenobii istius Patrum et modestiam et prudentiam. Modestiam quidem, quod neque etatis neque natalium in deligendo antistite rationem habuerint, prudentiam uero quod indolis tue uires ac fructus uel in flore agnouerint. Boni itaque consule, presidium nostrum dulcissimum, atque hos Commentarios multa laude dignissimos hoc nomine laudabiliores existima quod eos candidissimo nomini tuo nil tale exspectanti, nuncupauimus. uale.

Ex chalcographia nostra in inclyta Parrhisiorum Academia ad Idus Februarias, anno ad calculum Romanum M.D.XXI.





THOMAE CISTERCIENSIS PRAEFATIO AD PONTIUM CLAROMONTENSEM EPISCOPUM.


 Reuerendo Patri domino PONTIO, Dei gratia Claromontensi episcopo, F. THOMAS quantuluscunque Cisterciensis monachus, se totum in exsequendis mandatis eius impendere.

uehementer obstupesco, et ultra quam dici potest admirari non desino, quod tam sublimis tam paruum, tam disertus tam imperitum, tam spiritualis tam irreligiosum, ad exprimendam de Canticis canticorum spiritualem dulcedinem non tam blandimentis inuitauerit, quam flagello facto de funiculis caritatis cegerit. Quis enim credat quod post Origenis mella, Gregorii pigmenta, Bede odoramenta, beati Bernardi balsama, quorum multiplices non numerantur opes, in amurca littere relinquatur saltem gutta spiritualis intelligentie posteris exprimenda?  Itaque »angustie mihi sunt undique. Coarctor enim, et e duobus quod eligam ignoro [1 1Kb] .« Si enim hoc egero, timeo confusionem insufficientie. »Si autem non egero, non effugiam« foueam inobedientie. Me igitur ob reuerentiam tam excellentis persone, exponens hominum ludibrio, attendensque illud Danielis: »Pertransibunt plurimi et multiplex erit scientia [2 1Kb] ,« cum Ruth Moabitides que dicitur inspirata, in agro Booz [3 1Kb] , qui dicitur in fortitudine, id est in Scriptura Christi, qui est Deus fortis, post Origenem et alios prefatos messores, spicas, id est sententias palea littere inuolutas satago colligere. uerum singulos uersiculos ab integumento palee absoluo, breui siue compendiosa expositione. Deinde enodatam  sententiam, multiformi disponens distinctione; postmodum quasi apis argumentosa percurrens flosculos Scripturarum, que exposita sunt et distincta, eorum roboro attestatione. Que cum fuerit nostre Nemi, que dicitur pulchra, presentata, scilicet desiderio tanti patris, etsi non sufficiant eius animam satiare, defectum tamen scribentis poterunt excusare: animam, inquam, pulchram que tam speciosa forma est et suauis in deliciis sponsi, ut confidenter clamet: »Osculetur me osculo oris sui [4 1Kb] .


De tribus epithalamiis.

Tria sunt epithalamia: primum historicum, secundum philosophicum, tertium theologicum. Primum agit de legitima copula maris et femine; secundum exprimit coniunctionem triuialis eloquentie et quadriuialis sapientie; tertium coniunctionem  sponse et sponsi, Dei et anime, Christi et Ecclesie. Primum instituit Deus in Adam et Eua, dicens: »Propter hoc relinquet homo patrem et matrem et adherebit uxori sue [5 1Kb] ;« secundum, Martianus agens de nuptiis Philologie et Mercurii; tertium, Salomon in hoc opere tractans de nuptiis spiritualibus sponsi et sponse. In primo, procreantur liberi ad seruiendum Creatori suo; in secundo instruuntur ut cognoscant aliquid de Deo; in tertio, inuitantur ad fruendum ipso. Sed qui ad primum pertinent, »seruierunt magis creature quam Creatori [6 1Kb] ;« et qui ad secundum, »cum cognouissent Deum, non sicut Deum glorificauerunt, aut gratias egerunt [7 1Kb] .« Ideo loco tertii »thesaurizant iram in die ire et reuelationis iusti iudicii Dei [8 1Kb] .« Propterea »Pater  misericordiarum et Deus totius consolationis [9 1Kb] « ut hominem perditum ad regna celestia reuocaret, cum supernis ciuibus habito consilio, hoc habuit consilii ut Filius suus hac legatione fungeretur. Ad quem Pater:

[9* 1Kb] Fide minister, ait, iussorum, nate, meorum,
uides quod »terra data est in manus impii [10 1Kb] .« Periit sanctus de terra, iustus in hominibus non est. Omnes insidiantur in sanguine. uir fratrem suum uenatur in mortem [11 1Kb] . Et nunc quid mihi est, dicit Dominus: quia ablatus est populus meus gratis [12 1Kb] . Nosti quia fratres tui pascunt oues, scilicet in Sichimis. ueni, mittam te ad eos ut uideas si cuncta prospere agantur erga eos. Quo respondente:  Presto sum [13 1Kb] , adiecit Pater: Est ibi uirgo decora nimis Dauid de semine regis, que mihi grata semper exstitit et merito castitatis ac nostre professione uirtutis. Fiat tibi sponsa »ad procreandos nouos filios, quos in nouam mihi nutriat gratie mater infantiam [14 1Kb] .« Hanc enim tibi

Connubio iungam stabili propriamque dicabo [15 1Kb] .
uerumtamen »misericordia et ueritas precedent faciem tuam [16 1Kb] ,« caritas comitabitur gressus tuos, faciet enim misericordia eam sine macula, ueritas sine ruga, caritas sine duritia; sine macula impuritatis, sine ruga duplicitatis, sine duritia obstinationis. ueritas instruit ad fidem, misericordia eriget ad spem, caritas ad dilectionem. Tunc rex ut properarent illis precepit. At ille haud secus ac iusse currunt uelocius aura.

 uentum erat ad portas, tunc ueritas ut semper gaudens uerborum nuditate clamauit: »Ecce ego sto ad ostium et pulso [17 1Kb] .« At misericordia ut compatiens uerecundie uirginali, modestius adiunxit: »Si quis aperuerit mihi intrabo ad illum, et cenabo cum illo et ipse mecum [18 1Kb] .« Tunc uirgo uenit arcanis pudibunda tenebris progrediens: facili patuerunt cardine ualue. Obstupuit primo aspectu pulcherrima uirgo. At ille salutauerunt eam uerbis pacificis in bono. Tunc ueritas neminem palpans ait: »Dominus manifeste ueniet, Dominus noster non silebit. Ignis in conspectu eius exardescet et in circuitu eius tempestas ualida [19 1Kb] « At, illa asperitate horum territa uerborum, respondit:

. . . . Pacem affertis an arma?
 Et uos qui tandem, quibus aduenistis ab oris [20 1Kb] .
Tunc misericordia quadam serenitate modesta uerba temperans, placido sic ore profatur: »Audi, filia, et uide et inclina aurem tuam et obliuiscere patrem tuum et domum patris tui et concupiscet rex decorem tuum [21 1Kb] .« Non uocaberis ultra derelicta, et terra tua non uocabitur desolata, quia complacuit Domino in te. Habitabit enim iuuenis cum uirgine, et gaudebit sponsus super sponsam et gaudebit super te Deus tuus [22 1Kb] . Nos incole huius mundi non sumus, sed aduene; nec sic uenimus in orbem terrarum ut in eo libeat consistere, sed pertransire. »Properamus enim ad metam unam omnes, conuersatio nostra in celis est [23 1Kb] .« Unum Saluatorem exspectas. Hic locus est, quem si uerbis audacia  detur, haud equidem timeam magni dixisse palatia regis. Ibi regia fuluis emicat aula stolis. Ibi

   . . . . . . uellere preuius albo
uirginus Agnus ouis, greeque omnis candidus intrat.
Militibus sua porta patet; qui militat intrat.

Inde:

Iam noua progenies celo demittitur alto.
Hac duce si qua manent sceleris uestigia nostri
Irrita perpetua soluent formidine penas [24 1Kb] .
Et illa sic ait:

Haud equidem tanto me dignor honore [25 1Kb] ,
tamen hec de ore ueritatis audire desidero. Tunc ueritas: Quid queris audire? Nescis quia »magnus  Deus et laudabilis nimis in ciuitate Dei nostri in monte sancto eius [26 1Kb] .« Audi diuitias eius: Ipsum Pater constituit heredem uniuersorum [27 1Kb] . Audi Sapientiam: »Per quem fecit et secula [28 1Kb] .« Pulcher est »cum sit splendor glorie et figura substantie eius [29 1Kb] .« Potens est: »portans omnia uerbo uirtutis eius [30 1Kb] .« Audi quod operetur: »Purgationem peccatorum faciens [31 1Kb] .« Audi celsitudinem: »Sedet ad dexteram maiestatis in excelsis [32 1Kb] .« Audi ista plenius: Diues est cui »omnia subiecit Pater sub pedibus eius oues et boues uniuersas insuper et pecora campi [33 1Kb] .« Sapiens est quia in eo »sunt omnes thesauri sapientie et scientie absconditi [34 1Kb] .« Pulcher est, quia »speciosus« sponsus »forma pre filiis hominum [35 1Kb] ,« cuius pulchritudinem sol et luna mirantur.  »In quem desiderant angeli prospicere [36 1Kb] .« »Candor enim est lucis eterne [37 1Kb] .« Potens est quia »eius potestas potestas est que non auferetur, et regnum eius quod non corrumpetur [38 1Kb] .« Bonum operatur quia per eum »ceci uident, claudi ambulant, leprosi mundantur, surdi audiunt, mortui resurgunt, pauperes euangelizantur [39 1Kb] .« Excelsus est »quem adorant dominationes, tremunt potestates [40 1Kb] .« Talis est rex noster: »Ego sum ueritas [41 1Kb] .« Hic est misericordia. Pacifice uenimus. Nam rex noster est pax nostra »qui fecit utraque unum [42 1Kb] .« Hic est fraus, in celis est pax. Nam pacem summa tenent, minimas discordia rerum turbat, sed pax erit in terra nostra, cum uenerit. Nam »Gloria in  excelsis Deo et in terra pax hominibus bone uoluntatis [43 1Kb] .« Cum eo ueniet caritas, ex qua per intercessionem nostram percipies gratiam. Rex uero ipse dabit gloriam. Quia enim »misericordiam et ueritatem diligit Deus, gratiam et gloriam dabit Dominus [44 1Kb] .«

Hinc ut uirgineo fuerat perfusa pudore,
Flaua uerecundus tinxerat ora rubor,
et subiecit: »A Domino factum est istud, et est mirabile in oculis nostris [45 1Kb] .«---»Ecce ancilla Domini; fiat mihi secundum uerbum tuum [46 1Kb] .« ueniat igitur rex noster et »osculetur osculo oris sui [47 1Kb] .«





IOANNIS HALGRINI AB ABBATISuILLA Decani Ambianensis et cantoris Abbatisuille, cardinalis Sabinensis, AD LAUDEM uIRGINIS MARIAE COMMENTARIORUM IN CANTICA CANTICORUM PROeMIUM.


 Ad honorem matris et Filii Cantica canticorum expositurus, ego sensu pauper et modicus imploro  auxilium matris, et beneficium Filii suppliciter peto, ut qui uerbum eternum genuit in tempore, in  uerbi laudibus uerbum impetret: et uerbum Patris humanatum in uirgine, in matris preconiis suggerat uerbum. Igitur cum canticum dicatur mentis exsultatio, canticum istud pro excellentia personarum ad se inuicem exsultantium in eodem Canticum canticorum merito nominatur. Continet enim hoc canticum matris et Filii, beate scilicet uirginis, et Domini Iesu Christi applausum iucundum et mutuum.  Hic enim applaudit mater Filio. Hic Filius iucundatur in matre. Hic matris priuilegia describit Filius. Hic excellentiam Filii describit et mater. Loquuntur autem in hoc cantico quatuor persone, uidelicet mater, et Filius, et angeli, qui Filio assistunt ut Domino, et adolescentule, que tanquam sue domine adsistunt uirgini, sicut sequens Scripture series declarabit.



REuERENDI PATRIS THOMAE CISTERCIENSIS MONACHI IN CANTICA CANTICORUM ERUDITISSIMI COMMENTARII.



LIBER PRIMUS.



1 CAPUT PRIMUM.


Osculetur me osculo oris sui.

[THOMAS.] Hec uox Synagoge est, que Christum in mundum uenturum didicerat ab angelis, audierat a prophetis. Itaque eius inflammata desiderio, clamat: Osculetur me osculo oris sui, hoc est ad erudiendum et saluandum me: non iam angelos, non patriarchas, non mittat prophetas; sed ipse qui uenturus est ueniat in propria persona. Osculum eius est proprii oris eruditio. ueniat igitur et erudiat me proprio ore. Sed et mei oris tactum suscipiat patienter, id est me de uia salutis interrogantem audire non spernat. Hoc adimpletum credimus desiderium, quando  sedens in monte docebat discipulos suos, dicens. »Beati pauperes spiritu, quoniam ipsorum est regnum celorum [48 1Kb] ,« etc. Ibi osculum dedit, quia aperiens os suum, gaudium regni celestis apostolis promisit suis. Est autem osculum quadruplex: osculum carnis, osculum demonis, osculum hominis et osculum dilecti. De primo suscipitur osculum luxuriosum, de secundo uenenosum; de tertio domesticum; de quarto sanctum. De primo dicitur in Prouerbiis de muliere fatua: Apprehendit iuuenem et deosculata est eum [49 1Kb] . Secundum dedit Ioab Amase; quando apprehendens mentum eius osculatus est eum, dicens: »Salue, frater, et occidit eum [50 1Kb] ,« et Iudas dedit Christo, dicens: »Aue,  rabbi, et tradidit eum [51 1Kb] .« Tertium dedit Isaac Iacob filio suo, dicens: »Da mihi osculum, fili mi [52 1Kb] .« De quarto Apostolus: »Salutate inuicem in osculo sancto [53 1Kb] .« Primum est malum, secundum peius,  tertium bonum; quartum melius. Quia uero primum est impudicum, secundum iniquum, tertium cognatum, quartum religiosum: istud quartum pre ceteris elegit anima sancta. Primum enim spernit; secundum refugit; tertium preterit; quartum concupiscit. Unde clamat: Osculetur me osculo oris sui. Tria in osculo notantur: Osculantium labia se consociant, interiores anhelitus conspirant, corpora sibi appropinquant. In primo coniunctio naturarum; in secundo unio spirituum; in tertio comparticipatio fit passionum. Naturarum, scilicet hominis et uerbi; spirituum, diuini et humani; passionum, Christi et Christiani. De primo: »uerbum caro factum est [54 1Kb] ;« de secundo: »Qui adheret Deo, unus spiritus est cum eo [55 1Kb] ;« de tertio: »Si complantati  facti sumus similitudine mortis illius, simul et resurrectionis erimus [56 1Kb] .«---»Si enim compatimur, et conregnabimus [57 1Kb] .« Item moraliter labia sunt instrumentum sermonum; ideo designatur in eorum coniunctione mutua uicissitudo fraternarum orationum. In conspiratione anhelitus, unanimitas uoluntatum. In coniunctione corporum, supportatio onerum. De primo, Iacobus apostolus: »Orate pro inuicem ut saluemini [58 1Kb] ;« de secundo in Actibus apostolorum: »Multitudinis credentium erat cor unum et anima una [59 1Kb] .« Item: Unus spiritus, et »una fides [60 1Kb] « erat in eis. De tertio: »Alter alterius onera portate; et sic adimplebitis legem Christi [61 1Kb] .« De his tribus ait Apostolus: »Deus Pater det uobis idipsum sapere in alterutrum ut unanimes  uno ore glorificetis Deum et Patrem Domini nostri Iesu Christi [62 1Kb] .« Idipsum sapiunt in alterutrum, qui alienas passiones in corde compatiendo  et corpore patiendo, alienos dolores suos cum eis dolendo faciunt. Est autem in hac osculatione desiderata, uerbum osculans, est caro osculatum, est homo Deus osculum. Item, est osculum ad pedes, pro peccatorum remissione; osculum ad manus, pro gratiarum actione; osculum ad os, pro dilectione. In primo, primordia nostre conuersationis dedicantur; secundum, proficientibus indulgetur; tertium sola rationis perfectio experitur. Item, primum est in confessione, secundum in deuotione, tertium in contemplatione. Item, Pater osculans, Filius osculatus, osculum, Spiritus sanctus. Istud tertium osculum sapit suauius, gustatur rarius, intelligitur difficilius. Non querit suauium quod est impudicarum mulierum; non basium, quod est  coniugatorum; sed osculum, quod est amicorum, ut osculetur sponsus sponsam, Christus Ecclesiam, Deus animam. Sponsi labia, sunt misericordia et ueritas. Labia sponsi, timor et amor. Eam uero que petit osculum, necesse est tria habere, scilicet penitentiam, puritatem, spiritualem feruorem. Horum primum indulgentiam, secundum illuminationem, tertium uirtutum augmentum conquirit. Debet enim esse penitentia, qua de malis preteritis erubescat. Puritas, qua per bonam conscientiam conspectui Creatoris cum fiducia mundam se representet. Spiritualis feruor, quo ad sublimiora uirtutum studia se semper accendat. In hoc feruore consideranda sunt amor et desiderium: amor, quo bona que Deus ei contulit ardenter diligat; desiderium, per  quod ad ea que nondum apprehendit alacriter currat. Hic possumus tria oscula considerare: reconciliatorium, remuneratorium, contemplatorium. Primum ad pedes; secundum ad manus; tertium ad os sumitur. In primo accipitur remissio peccatorum; in secundo munus uirtutum; in tertio cognitio secretorum.

Item, est osculum doctrine, est nature, est gratie. In primo, per predicatores suam nobis insinuat Deus dilectionem; in secundo, boni naturalis claritate nos illustrat; in tertio, gratie specialis nos carismatibus exaltat. Itaque habemus de primo caritatem; de secundo claritatem; de tertio gratiam multiformem. Item, in hoc seculo mirabile  querebat sponsa commercium, scilicet ut ueniret diuinitas, cui nostra iungeretur humanitas. Inde canit Ecclesia. »O admirabile commercium!« Creator generis humani, animatum corpus sumens de uirgine nasci dignatus est, et procedens homo sine semine, largitus est nobis suam Deitatem.« Commercium dicitur a com et mercor. Triplex est commercium. Primum fuit exsecrabile; secundum miserabile, tertium admirabile. Primum fecit insidiator generis humani; secundum propagator generis humani; tertium Creator generis humani. Primus, figuram serpentis assumens; secundus, tunicas  pelliceas induens; tertius, animatum corpus sumens. Primus celsitudinem diuinam indignatus est; secundus obedientiam dedignatus est; tertius de uirgine nasci dignatus est. Primus pro iustitia dedit iniquitatem, secundus pro gloria accepit infelicitatem; tertius procedens homo sine semine largitus est nobis suam Deitatem. Primum ergo merito dicitur exsecrabile; quia illud fecit insidiator generis humani serpentis formam assumens, qui celsitudinem diuinam indignatus, dedit pro iustitia iniquitatem. De quo Paulus: »Ego autem carnalis sum, uenundatus sub peccato [63 1Kb] .« Et Isaias: »Gratis uenundati estis et absque argento redimemini [64 1Kb] .« In eo conuenerunt diabolus, Eua, Adam. Dicit omnis emptor: »Malum est, malum est [65 1Kb] .« Adam uero  et Eua dixerunt: Bonum est, bonum est [66 1Kb] . Diabolus dixit: »Unum sit marsupium omnium nostrum [67 1Kb] .« Diabolus in eo posuit, primo, blandimenta adulationis; secundo, acumen subtilis tentationis; tertio, deceptionem false promissionis; quarto, graue pondus permansure iniquitatis. Unde Ezechiel : »Carthaginienses negociatores tui impleuerunt nundinas tuas, argento, ferro, stanno, plumbo.« Primum accipitur in candore et sonoritate argenti; secundum in acumine ferri, tertium in nitore stanni, quartum in grauedine plumbi. Itaque, in hoc marsupio ponit diabolus suggestionem, Eua delectationem, Adam consensum, omnes pariter peccatum. Itaque in primo commercio, emunt  dentes serpentinos, in secundo, spinas et tribulos, in tertio, Deum et angelos. Audi dentes serpentinos: »Mulier conteret caput tuum, et tu insidiaberis calcaneo eius [68 1Kb] .« Audi secundum: »Cum operatus fueris terram, non dabit fructus suos; sed spinas et tribulos germinabit tibi [69 1Kb] ;« de tertio: »uenite, emite absque argento et absque ulla commutatione uinum et lac [70 1Kb] .« uinum est Christi diuinitas, lac uero eius humanitas: nam lac de carne nascitur.

Secundum commercium fuit miserabile; in quo propagator generis humani tunicas pelliceas induit; quia obedientiam dedignatus est, et accepit pro gloria infelicitatem. Quippe »homo, cum in honore esset, non intellexit; comparatus est iumentis  insipientibus, et similis factus est illis [71 1Kb] .« In hoc scilicet commercio: »Commutauerunt enim gloriam suam in similitudinem uituli comedentis fenum [72 1Kb] .«---»Dederunt enim pretiosa queque pro cibo ad refocillandam animam [72* 1Kb] .« Manibus enim et pedibus arcesserunt sibi mortem. In hoc enim emerunt sibi spinas et tribulos: tribulos, id est tentationes, que corpus affligant exterius; spinas que profundius penetrant, id est spirituales suggestiones, que pungant interius. In primo igitur commercio, homo qui descendebat ab Ierusalem in Iericho, spoliatur, in secundo, uulneratur, in tertio, uulnus  uino et oleo perfunditur [73 1Kb] . Spoliatur bonis gratuitis; uulneratur in naturalibus donis; perfunditur oleo spiritus, et uino Dominici sanguinis.

Tertium commercium fuit admirabile; quia »Creator generis humani animatum corpus sumens de uirgine nasci dignatus est, et procedens homo sine semine largitus est nobis suam Deitatem [73* 1Kb] .« Diuina enim sapientia incarnata fuit illa fortis mulier, que »considerauit agrum et emit illum: de fructu manuum suarum plantauit uineam [74 1Kb] .« Ager est mundus; uinea est Ecclesia. Ergo »empti estis pretio magno. Glorificate et portate Deum in corpore uestro [75 1Kb] .« Ecce ait: »uenio cito, et merces mea mecum est [76 1Kb] ; procul et de ultimis finibus pretium eius [77 1Kb] .« Ergo ut saturemini ad hoc commercium  properate, emite et comedite. Sed dicunt multi: »Diues sum, et nullius indigeo [78 1Kb] .« Sed aspice, homo, quia »es miser et miserabilis:« miser in te, miserabilis intuentibus te. Es enim »pauper et nudus et cecus [79 1Kb] .« Pauper, quia non habes thesaurum in celis; nudus, carens ueste uirtutis; cecus, non intelligens mysterium Incarnationis. Ergo in hoc commercio eme aurum diuinitatis, uestem uirtutis, collyrium, scilicet fidem Incarnationis. Aurum autem ignitum et probatum et purum; aurum diuinitate ignitum, caritate probatum, passione purum, sine peccati pollutione. De primo: »Caput eius aurum optimum [80 1Kb] ;« de secundo: »Deus noster ignis consumens est [81 1Kb] ;« de tertio: »Corpus meum dedi percutientibus, et genas meas  uellentibus, faciem meam non auerti ab increpantibus, et conspuentibus in me [82 1Kb] ;« de quarto: »Qui peccatum non fecit, nec inuentus est dolus in ore eius [83 1Kb] ;« de uestibus: »Odor uestimentorum tuorum sicut odor thuris [84 1Kb] ;« de collyrio: »Oleum effusum nomen tuum [85 1Kb] .« Igitur emamus aurum ad redimendum, uestem ad decorandum, collyrium ad illuminandum. Hoc aurum »redemit Isrel ex omnibus iniquitatibus suis [86 1Kb] .« uestis ornat ut sit »omnis gloria eius filie regis ab intus in fimbriis aureis [87 1Kb] .« Collyrium illuminat; quia per illud »uidit lucem magnam populus gentium qui ambulabat in tenebris [88 1Kb] .

Ecce admirabile commercium. Audi tria que  sequuntur. Animatum corpus sumens, etc. In primo apparuit benignitas; in secundo ostensa est humilitas; in tertio largitas Saluatoris. Primo a diabolo nos liberauit; secundo nos sibi conformauit; tertio nos suo regno ditauit. Audi primum: Animatum corpus sumens figuram serpentis consumpsit, perizomata dissuit, tunicam pelliceam nos exuit. I. primo, nostram induit miseriam; in secundo, diaboli debilitauit fallaciam; in tertio, hominem reparauit ad gloriam. Primum, ut nos a peccatis [89* 1Kb]  expediat; secundum, ut diaboli uersutias impediat; tertium, ut stola iucunditatis hominem insigniat. De primo: »Peccata nostra ipse pertulit, »scilicet in corpore suo super lignum 89 1Kb] ;« de secundo: »Contribulasti capita draconum in aquis.«---»Confregisti capita draconis [90 1Kb] ;« de tertio: »Cito proferte stolam primam [91 1Kb] .« Item: »Exuentes ueterem hominem cum actibus suis, induite nouum, ut in nouitate uite ambuletis [92 1Kb] .« Ecce benignitas. Sequitur humilitas; quia de uirgine nasci dignatus est; de celo in Nazareth descendit, in Bethlehem nasci uoluit, in Ierusalem mori sustinuit. Hic descensus, mediante uirgine, factus est. Ipsa enim »facta est quasi nauis institoris, de longe portans panem suum [93 1Kb] ,« quia uirginali nauigio uenit de Nazareth in  Bethlehem, que dicitur domus panis. Ipse enim est »panis uiuus qui de celo descendit [94 1Kb] .« Sunt autem tres panes 2 Primus panis hordeaceus, secundus subcinericius, tertius similagineus. Primus conuertentium, secundus fortiter militantium, tertius in celestibus delectantium. Primus aliquid habet asperitatis, secundus multum humilitatis, tertius plurimum suauitatis. Primus pungit aculeis penitentie, secundus cinerem habet deiectionis proprie, tertius candorem puritatis innocentie. Primo pauit Christus quinque millia hominum [95 1Kb] ; secundum habuit Elias in solatium [96 1Kb] ; tertius de mensa propositionis cedebat in usum sacerdotum [97 1Kb] . Ipse enim Christus fuit manna in deserto [98 1Kb] , panis de celo in horto florido, panis angelorum in regno. De his tribus Dauid:  »Pluit illis manna ad manducandum, et panem celi dedit eis: panem angelorum manducauit homo [99 1Kb] .«

Item tres sunt panes. Primus subcinericius, secundus reuersatus, tertius nec subcinericius, nec reuersatus. Primus, est Deus homo; secundus, est homo Deus; tertius, Deus, Deus meus. Primus ante resurrectionem; secundus in resurrectione; tertius »reformabit corpus humilitatis nostre configuratum corpori claritatis sue [100 1Kb] .« Primus est cibus corporis et anime in peregrinatione; secundus est cibus anime in exspectatione; tertius est cibus delicatorum, in diuinitatis admiratione. De primo: »Panis quem ego dabo, caro mea est [1 1Kb] ;« de secundo:  »Ego sum panis uiuus qui de celo descendi [2 1Kb] ;« de tertio: »Panem angelorum manducauit homo [3 1Kb] .« Ut inueniamus hunc panem, transeamus usque Bethlehem, que dicitur domus panis. Eamus, transeamus, pertranseamus. Primum, ut queramus; secundum, ut uideamus; tertium, ut inueniamus. De primo: »Ite et inquirite diligenter de puero [4 1Kb] ;« de secundo: »Transeamus usque Bethlehem et uideamus hoc uerbum quod factum est [5 1Kb] ;« de tertio: »Cum pertransissem, inueni quem diligit  anima mea [6 1Kb] .« Audiamus ergo uerbum quod prolatum est: »uideamus uerbum quod factum est [7 1Kb] .« Diligamus uerbum quod caro factum est [8 1Kb] . Primum ab angelo, secundum in presepio, tertium in uirginis utero. De primo: »uerba mea auribus percipe, Domine [9 1Kb] ;« de secundo: »uideamus hoc uerbum quod factum est [10 1Kb] ;« de tertio: »uerbum caro factum est [11 1Kb] . Primum, est angelice uocis iucunditas; secundum, Christi natiuitas; tertium, incarnata Diuinitas. Audiamus oraculum; uideamus miraculum; curramus ad spectaculum. Oraculum prophetarum, miraculum angelorum, spectaculum pastorum. Primum nos certificauit; secundum letificauit; tertium nos beatificabit. Quid ergo, homo, es  sollicitus de regali edificio, cum Deus tuus iaceat in presepio, et non sit ei locus in diuersorio [12 1Kb] ? Quid cogitas de uestimento? Ecce Christus inuolutus est uili panniculo [13 1Kb] . Quid laboras de clientium collegio? Saluator tuus iacet cum boue et asino. Quid anxiaris de dominio? Rex glorie Ioseph et Marie obedit imperio. Ecce audisti humilitatem; audi largitatem: »Procedens homo sine semine largitus est nobis suam Deitatem [14 1Kb] .« Ex hac enim natiuitate dabuntur nobis pro sterquilinio lilia, pro sacco purpura, pro confusione gloria. Pro sterquilinio carnalis feditatis, lilia iucunde in eternum puritatis; pro sacco corruptibilis corporis, purpura immortalitatis; pro confusione mundane calamitatis, gloria diuine contemplationis. Ut uideamus eum regnantem  cum Patre et Spiritu sancto sine fine. Amen.


Osculetur me osculo oris sui.

[CARDINALIS  .] In principio igitur huius cantici mater loquens introducitur, petens Spiritus sancti gratiam, et coniunctionem diuine nature ad humanam, dicens: Osculetur me osculo oris sui. Tacet autem suppositum uerbi siue nominatiuum, tanquam certum et impressum menti sue; et subintelligitur Deus Pater. Os autem Patris dicitur Filius, quia, sicut ipse Patris dicitur brachium, pro eo quod per eum cuncta operatur Pater, ita etiam os eius dicitur, quia per ipsum nobis loquitur Pater, et per ipsum spirat illum sonum, de quo scriptum est: »Factus est repente de celo sonus [15-16 1Kb] .« Sicut dicit  Gregorius super illum locum Iob: »Audiet cor meum auditionem, in terrore uocis eius, et sonum de ore illius procedentem [17 1Kb] .« uerum in osculatione notantur plurima. Nam persona que osculatur aliam, spiritum suum spirat ad illam, et in hoc intellectu accipitur hoc uerbum: Osculetur. Habetur quoque in osculo dulcis et delectabilis duorum coniunctio. Signum quoque dilectionis, reconciliationis et pacis; et hec omnia osculo connotantur. Dicit ergo beata uirgo: Osculetur me Deus Pater, suum ad me spirando Spiritum, quam petitionem implendam promisit  angelus, dicens: »Spiritus sanctus superueniet in te [18 1Kb] ,« ac si diceret: Desuper a Patre luminum in te ueniet Spiritus sanctus, ut, sicut fit in osculo, suum ad te Spiritum spirabit Pater. Dicit ergo beata uirgo: Osculetur me Deus Pater osculo oris sui, id est in osculo Filii sui osculantis humanam naturam: in quo osculo habetur dulcis unio et delectabilis coniunctio duarum naturarum in Christo. Signum dilectionis ad hominem Dei, pax quoque et reconciliatio Dei et hominis. Et, sicut in hac petitione sua beata uirgo cum osculo Patris ad seipsam coniunxit osculum Filii ad humanam naturam; sic angelus cum dixisset ad uirginem: »Spiritus sanctus superueniet in te [19 1Kb] ,« in quo uerbo Patris ad uirginem osculum designauit, et  cum hoc osculo connecteret osculum Filii ad humanam naturam, statim subiunxit: »Et uirtus Altissimi obumbrabit tibi [20 1Kb] ,« ac si diceret: Tibi, id est ad honorem tuum, ut te matris Dei honoret nomine. uirtus altissimi Dei Patris, scilicet Filius qui uirtus Dei Patris dicitur et brachium: ipse, inquam, obumbrabit, id est umbraculum faciet. Nam de carne uirginis carnem assumendo, diuine nature fecit umbraculum, et sub umbra carnis, splendorem Diuinitatis obtexit.


Quia meliora sunt ubera tua uino.

[THOMAS.] Ac si diceret: Ideo in tuo aduentu tuis oculis recreari cupio, quia incomparabiliter excedunt omnia dona que per tuos precones misisti. uinum hic accipitur feruor scientie legalis. Ubera  uero rudimenta euangelice fidei. Unde Paulus: »Lac potum dedi uobis non escam [21 1Kb] .« Meliora sunt igitur ubera tua uino, quia rudimenta Noui Testamenti quoscunque ex aqua et Spiritu regenerant, mox uite celestis introitu reddunt aptos, quod lex non poterat: »Nihil enim ad perfectum adduxit lex [22 1Kb] .« Habet et dilectus uinum, scilicet perfectionem doctrine, longe melius uino legis De quo sequitur longe post: »Bibi uinum meum cum lacte meo [23 1Kb] .« Sponsus duo habet ubera, et sponsa duo. Primum sponsi est longanimitas, que lac habet, scilicet peccatoris exspectationem, ut in Paulo: »An diuitias bonitatis et patientie eius et longanimitatis contemnis? [24 1Kb] « Secundum est clementia,  et habet lac, scilicet receptionem penitentis uel facilitatem remittendi, ut in propheta: »Derelinquat impius uiam suam: et uir iniquus cogitationes suas [25 1Kb] .«

Habet et sponsa duo ubera. Primum congratulationis, et fundit lac exhortationis; secundum compassionis, et habet lac consolationis. Scit enim »gaudere cum gaudentibus et flere cum flentibus [26 1Kb] .«

Habet et sponsus duo ubera, que sunt misericordia et ueritas: misericordia ad indulgendum,  ueritas ad instruendum. Est autem triplex Dei misericordia: Prima speciosa, secunda spatiosa, tertia pretiosa. Speciosa purificat a uitiis animarum et corporum; spatiosa, locupletat diuitiis spiritualium carismatum; pretiosa accumulat deliciis celestium beatitudinum. Prima est speciosa; quia facit animam speciosam, ut sit omnis gloria eius, scilicet filie regis ab intus [27 1Kb] ; secunda spatiosa, quia »a summo celo egressio eius [28 1Kb] .« Tertia pretiosa, quia »procul et de ultimis finibus pretium eius [29 1Kb] .« Prima est speciosa, quia facit animam candidiorem niue, nitidiorem lacte, rubicundiorem ebore antiquo, sapphiro pulchriorem [30 1Kb] ; secunda spatiosa, quia »attingit a finibus usque ad finem fortiter [31 1Kb] ;« tertia pretiosa, que nos introducet »in hereditatem  incorruptibilem, et incontaminatam, et immarcescibilem [32 1Kb] .« De prima: propheta: »Speciosa est misericordia in tempore tribulationis, et quasi nubes pluuie in tempore siccitatis [33 1Kb] ; de secunda: »Misericordia Domini plena est terra [34 1Kb] ;« et: »Domine, in celo misericordia tua [35 1Kb] ;« de tertia: »Quia misericordiam et ueritatem diligit Deus, gratiam et gloriam dabit Dominus [36 1Kb] .« Prima, que speciosa dicitur, quatuor pulchritudines confert anime Has quere infra in secundo libro. Prima contritione cor affligit, secunda ad amorem Dei cor emollit, tertia supernorum bonorum quasi celesti rore perfundit: et hoc iuxta triplicem huius nominis interpretationem. Iuxta primam, dicitur misericordia, quasi  miserum cor dans; iuxta secundam, dicitur misericordia, quasi mittens seorsum rigorem cordis; iuxta tertiam, misericordia dicitur mira suauitate rigans corda. Hec de primo ubere; secundum est ueritas. Hec ueritas est triplex. Prima est in carnis assumptione; secunda in promissione; tertia in retributione. De prima: »ueritas de terra orta est [37 1Kb] ;« de secunda: »Sermo tuus ueritas est [38 1Kb] ;« de tertia: »Confirmata est super nos misericordia eius, et ueritas Domini manet in eternum [39 1Kb] .« Similiter sponsa duo habet ubera, scilicet misericordiam et ueritatem. Prima, lac habet, scilicet compassionem, secunda, cognitionem et securitatem. Item ista triplex est misericordia. Prima est ignoscere inimico, et orare pro eo; secunda est peccatorem  auellere a suo peccato; tertia est pauperum inopiam releuare de proprio. Item tres sunt ueritates hominis. Prima est ueritas confessionis, secunda ueritas fidei, tertia ueritas uniuerse operationis.

Cum igitur sponsa petit osculum, uidet hec ubera sibi obuiare in appropinquatione corporum, ut sit sinistra sponsi contra dexteram, et dextera contra sinistram. Utrobique dextera est ueritas, sinistra misericordia. Itaque tres ueritates humane tribus Dei misericordiis obuiant. Dexterum uber sponse  sinistro uberi sponsi. ueritas igitur confessionis obuiat prime misericordie Dei, scilicet speciose. In ueritate enim confessionis, peccatorum habetur remissio, quod est prime misericordie. ueritas igitur Dei, que secunda est, obuiat spatiose misericordie; quia super fidem ueram edificantur carismata spiritalia, que sunt secunde misericordie. Tertia ueritas que est omnia ueraciter propter Deum facere, obuiat tertie misericordie, scilicet pretiose. Quia qui facit opera propter Deum, pretiosum recipit premium. Item, tres ueritates Dei, tribus misericordiis humanis obuiant. Prima enim ueritas Dei est in carnis assumptione. Hec obuiat prime misericordie humane, que est ignoscere inimico et pro eo orare. Ad hoc enim Christus ueram  carnem assumpsit, ut misericorditer peccata remitteret, et pro inimicis oraret. Secunda ueritas Dei, que est in promissione, obuiat secunde misericordie humane, que est a peccato peccatorem auellere. Talibus enim regnum celorum promittit Deus. Tertia ueritas Dei, que est retributionis, obuiat tertie misericordie humane, que est de bonis temporalibus pauperum inopiam releuare, quia pro bonis temporalibus et caducis retribuet Deus eterna et immutabilia bona. In prima obuiatione Stephanus ait: »Domine, ne statuas illis hoc peccatum [40 1Kb] « et obuiat illi ueritas que Deus est, quia »uidit celos apertos, et Iesum stantem a dextris Dei [41 1Kb] .« Et bonus Pater misericordia motus est super filio prodigo  [42 1Kb] . Pro secunda ait Daniel: »Qui docti fuerint, fulgebunt quasi splendor firmamenti, et qui ad iustitiam erudierint multos, quasi stelle lucide in eternitate [43 1Kb] .« iehsu Christus misertus est matris iuuenis qui iam sublatus erat extra portam, mortuus [44 1Kb] . De tertia scriptum est: »Esuriui et dedisti mihi manducare [45 1Kb] ,« etc.

Sequitur ueritas promissionis: »uenite, benedicti Patris mei [46 1Kb] .« Inde Samaritanus misericordia motus uulnerato a latronibus infudit uinum et oleum; et dedit pro eo duos denarios [47 1Kb] . In denariis, temporale subsidium; in uino, letitia dantis; in oleo, suauitas mansuetudinis designatur; quia »hilarem datorem diligit Deus [48 1Kb] ,« et mansuetum in pauperum. He obuiationes sunt in misericordia  Dei triplici: speciosa, spatiosa, pretiosa. »Attingit enim a fine usque ad finem fortiter [49 1Kb] ,« id est te non deserit a principio tue conuersionis, si tamen comitem habeat ueritatem. Iste enim te comitantur, te precedunt, te sequuntur. Prima obuia precedit; secunda comitatur; tertia sequitur. Precedunt; unde Dauid: »Misericordia et ueritas precedent faciem tuam [50 1Kb] .« Comitantur; unde idem: »Quoniam misericordia edificabitur in celis, preparabitur ueritas tua in eis [51 1Kb] .« Sunt autem quidam qui  has misericordias repellunt, sunt qui negligunt, sunt qui habent momentaneam, sunt qui habent continuam. Primi sunt criminosi, secundi sunt tepidi, tertii mutabiles, quarti constantes. De primis 3 ait propheta. »Non est misericordia, non est ueritas, non est scientia Dei in terra. Maledictum est mendacium, furtum et homicidium, et adulterium inundauerunt, et sanguis sanguinem tetigit [52 1Kb] ;« de secundis: »Iudicium sine misericordia fiet ei qui non fecerit misericordiam [53 1Kb] ;« de tertiis: »Misericordia uestra quasi nubes matutina: et quasi ros mane pertransiens [54 1Kb] ;« de quartis Iob: »Mecum creuit miseratio, et de utero matris mee egressa est mecum [55 1Kb] ,« sed notandum quod dicitur Deus misericordia, ut illud: »Deus meus misericordia mea [56 1Kb] .«  Dicitur et Dei misericordia. Unde: »Misericordia Domini plena est terra [57 1Kb] ;« dicitur et hominis misericordia. Unde legimus: »Misericordias Dauid fideles [58 1Kb] .« Misericordiam que Deus est susceperunt patres antiqui in ostio templi, per fidem et propheticam reuelationem. Nos Christiani suscepimus in medio templi, per eius incarnationem. Suscipient beati in sacrario templi per glorificationem. Item, beata uirgo suscepit in ostio templi sui in angelica annuntiatione, in medio templi in conceptione, in sacrario templi in sui assumptione. Nos quoque tres istas Dei misericordias suscepimus: primam in ostio templi, quando purificati de tenebris ad lucem transimus; secundam in medio templi,  quando in odore uirtutum, Christo obuiamus; tertiam suscipiemus in sacrario templi, quando uidentes Deum in sua claritate perpetuo cum angelis laudabimus. Iste sunt tres filie Iob: Prima est illa que dicitur Dies, secunda Cassia, tertia Cornustibii [59 1Kb] , quia perpetuo Deum laudabimus.


Fragrantia unguentis optimis.

[THO.] Unguenta optima sunt dona Spiritus sancti, quibus uerba Christi fragrant, quia uiri apostolici ministratores lactis euangelici, unctione spiritus, uirtutum amore proficiunt; de qua Ioannes: »Unctionem quam accepistis ab eo in uobis maneat [60 1Kb] .« Item unguentis optimis fragrant bone opinionis cuius odorem longe lateque diffundunt uel predicatores sicut ipsi aiunt: »Deo autem gratias qui semper  triumphat nos in Christo Iesu, et odorem sue notitie manifestat per nos in omni loco [61 1Kb] .« Est unguentum contritionis, et est unguentum deuotionis, et est pietatis: Primum pungitiuum, dolorem faciens, secundum temperatiuum, dolorem leniens, tertium sanatiuum, etiam morbum expellens. Primum funditur super pedes Christi, secundum super caput, tertium super totum corpus. Primum bonum, secundum melius, tertium optimum. De primo habemus beneficium remissionis; de secundo solatium exsultationis; in tertio gratias agimus Christo propter  opus nostre redemptionis: in quo continetur modus et fructus. Audi fructum: »Mensuram bonam et confertam et coagitatam et supereffluentem dabunt in sinum uestrum [62 1Kb] .« Bona erit mensura in generali resurrectione, conferta in corporum soliditate, coagitata in agilitate, supereffluens in claritate et diuina uisione. Sed est fluens, et est effluens, et est pereffluens, et est supereffluens. Fluens est in prima purgatione peccatorum; effluens est in gratia uirtutum, cum datur proximo exemplum; pereffluens est deuotus perfectus usque ad obitum; supereffluens est abundantia beatitudinum, quando facie ad faciem uidebimus Deum: sed in anima suus erit fructus. Nunc in anima uidemus rationem, uoluntatem, memoriam. His ratio sepe in iudiciis fallitur,  uoluntas perturbatione iactatur, memoria obliuione confunditur. Sed Deus rationi erit plenitudo lucis, uoluntati multitudo pacis, memorie continuatio eternitatis. Primum faciet Deus ueritas; secundum Deus caritas, tertium Deus eternitas. Mea trinitas se intricauit erroribus, doloribus, timoribus. Unde: »Cor meum conturbatum est [63 1Kb] :« et inde dolor. »Dereliquit me uirtus mea [64 1Kb] :« et inde pauor; »Et lumen oculorum meorum, et ipsum non est mecum [65 1Kb] ;« et inde terror. Sed tunc recedet error a ratione, dolor a uoluntate, timor a memoria.

Modus nostre redemptionis fuit exinanitio Christi, qui se exinaniuit usque ad carnem, ad crucem, ad mortem [66 1Kb] . Primum fuit humilitatis, secundum  dignationis, tertium mansuetudinis, scilicet carne indui, cruce torqueri, morte mulctari. Hec unguenta dicuntur uel intelliguntur dona gratie spiritualis, que corda mortalium consolantur, refouent, reficiunt et confortant: Consolantur, tristitiam remouendo; refouent, fragilis conditionis onera releuando: reficiunt, interna dulcedine sanando; confirmant, clypeo patientie muniendo. De primo Paulus: »Confirmate in eo caritatem [67 1Kb] , etc. Pro secundo Dauid refouit puerum Amaleciten, ut dux eius fieret. Pro tertio ait Sponsa: »Comedite, amici et inebriamini karissimi [68 1Kb] ;« pro quarto Paulus: »In omnibus sumentes scutum fidei in quo possitis omnia tela nequissimi ignea exstinguere [69 1Kb] .« Item, sunt unguenta bona, sunt meliora, sunt optima. Bona sunt  consolationis in reconciliatione peccatorum, meliora caritatis in collatione uirtutum, optima contemplationis in reuelatione celestium. Sed causam harum nuptiarum uideamus:

Cum summus Artifex regni celestis iura disponeret, tribus uirtutibus omnem sui regni commisit prouidentiam: potentie coronam, sapientie sceptrum, benignitati sigillum credidit. In corona singularis eminentia diuine dignitatis, in sceptro censura iuste seueritatis, in sigillo consolatio inexhauste pietatis accipitur. Dicit potentia:  »Honorem meum alteri non dabo [70 1Kb] .« De sapientia dicitur: »Sapientia uincit malitiam [71 1Kb] ;« de pietate: »Miserationes eius super omnia opera eius [72 1Kb] .« Potentie igitur est superni gloriam honoris inuiolabiliter defendere; sapientie contemptores eius iusta seueritate deprimere; benignitatis, post casum misericordiam petentibus ignoscere. Potestatem huiusmodi Lucifer ille uoluit appetere, sed tante glorie possessorem, nec ui constringere potuit, quia summe potens erat, nec fraude circumuenire, quia summe sapiens; nec odio suorum expellere, quia summe benignus; nec successione subsequi, quia immortalis. Itaque parturiuit iniustitiam superbie, concepit dolorem inuidie, et peperit iniquitatem contumacis audacie [73 1Kb] . Prima quia preferri non potuit, cequari  se Conditori appetiit; secunda de gloria eius, cui adequari non potuit, contabuit; tertia eum cuius maiestate est oppressus, contempsit.

Item, est unguentum bonum, est melius, est optimum. Primum interius sanat et exterius fuscat; secundum interius roborat et exterius pustulas leuigat; tertium exhilarat. Primum est humilitatis, secundum puritatis, tertium religiose honestatis. De hoc dicitur in Exodo: »Caro hominis non ungetur ex eo [74 1Kb] .« Spiritus hominis dicitur uir, et ungitur hoc triplici unguento. Femina dicitur caro hominis, et perhibentur ungi isto secundo hi qui femineam ducunt uitam. Unde in ueteri Testamento non mulieres legimus unctas, sed uiros. Tres uiri his tribus unguntur: primus est coram hominibus uir uite  contemptibilis; secundus, uir uite irreprehensibilis; tertius, uir uite uenerabilis. Per primum in infirmis reprimitur uana gloria; per secundum: »Obstructum est os loquentium iniqua [75 1Kb] ;« per tertium, perficitur uita et doctrina. Inde dicitur primus uir uitans ruinam, secundus uir uigens rigore, tertius uir uiam iustitie regens. Per primum nouella religio defenditur a uana gloria, per secundum roboratur uirtutum copia, per tertium floret et fructificat gratiarum abundantia. Unde peta de primo:

Dum nouus in uiridi coalescit cortice ramus,
Concutiat tenerum, quelibet aura cadet [76 1Kb] .

De secundo:

Post etiam uentis spatio durata resistit [77 1Kb] .

 De tertio:

Firmaque adoptiuas arbor habebit opes [78 1Kb] .
Primum unguentum quod habet uir uite contemptibilis ex tribus fit. Primo enim se demonstrat peccatorem; secundo, abiectum et uilem; tertio, seruum inutilem. Taliter enim humilis formam peccatoris pretendit. Gratias temporales abscondit. Bona que facit paruipendit. De primo dicebat ille publicanus: »Deus, propitius esto mihi peccatori [79 1Kb] .« Contra secundum aiebat Eliu, cum diceret: »Plenus sum sermonibus et coarctat me spiritus uteri mei.«  Ostendam et ego scientiam meam [80 1Kb] .« Contra tertium aiebat ille Phariseus: »Deus gratias ago tibi, quia non sum sicut ceteri hominum raptores, adulteri; ieiuno bis in Sabbato [81 1Kb] , etc.«

Secundum quod habet uir uite irreprehensibilis, ex quatuor fit. Debet enim esse irreprehensibilis in conspectu Dei, in conspectu magistri, in conspectu fratris, in conspectu inimici. Primum fieri debet pura conscientia, secundum obedientia, tertium disciplina, quartum abstinentia. De primo Iob: »Neque enim reprehendit me cor meum in omni uita mea [82 1Kb] ;« de secundo Dominus reprehendit Adam dicens: »Quia obedisti uoci uxoris tue plusquam mee, maledictus eris super terram [83 1Kb] ;« Et Samuel ad Saul: »Melior est obedientia quam uictime [84 1Kb] ;«  de tertio reprehendit Paulus Petrum: »Restiti, ait, ei in faciem, quia reprehensibilis erat [85 1Kb] .« Coutebatur enim incircumcisis; de quarto Apostolus: »Sitis sine reprehensione in medio nationis praue et peruerse, inter quos lucetis tanquam luminaria in mundo [86 1Kb] .« Et Petrus: »Obsecro uos tanquam aduenas et peregrinos, abstinere uos a carnalibus desideriis, que militant aduersus animam, conuersationem uestram inter gentes habentes bonam, ut qui in eo quod detractant de uobis tanquam de malefactoribus ex bonis operibus [87 1Kb] ,« etc. Tertium quo utitur uir uite uenerabilis fit ex quatuor. Primum est doctrine ueritas; secundum in affabilitate et uultu hilaritas; tertium, discipline grauitas; quartum, personarum dignitas. Primum erudit ad ueritatem, secundum  ostendit cordis benignitatem, tertium excludit leuitatem, quartum dat ceteris auctoritatem. Iob talem se exhibebat. Unde ait: »Exspectabant me sicut pluuiam et aperiebant os suum, sicut ad imbrem serotinum [88 1Kb] ;« ecce primum: »Si ridebam ad eos non credebant [89 1Kb] ;« ecce secundum. »Et lux uultus mei non cadebat ad terram [90 1Kb] ;« ecce tertium. »Si uoluissem uenire ad eos, sedebam primus. [91 1Kb] .« Sed ne hic superbiam redoleret, ait: »Cumque sederem quasi rex, circumstante exercitu, eram tamen merentium consolator [92 1Kb] .« Primo itaque erat unctus Iob, sedens in sterquilinio et radens ulcera [93 1Kb] . Secundo, Daniel in quo ut auelleretur a latere regis, non est inuenta malitia [94 1Kb] . Tertio, Moyses; cum enim  ingrederetur ad tabernaculum, filii Isrel stantes in ostiis papilionum suorum, eius inspiciebant posteriora [95 1Kb] . In figura primi, pelles super tabernaculum hyacinthine, et pelles arietum rubricate, tegebantur sacco cilicino. Sed iuxta textus ordinem, uidetur quod pelles hyacinthine supponerentur [96 1Kb] . Sed quia dicit Beda quod saga cilicina interiorem pulchritudinem a tempestate eris defendebant, potuit fieri ut saga in tempestate supponerentur ad defensionem; sereno uero ere, pelles rubricate et hyacinthine supponerentur in decorem. Et sic intelligendum  est sicubi in hoc opere alias inueniatur. In figura secundi, arca lita erat intus et foris bitumine [97 1Kb] , ne rima aliqua locum intrandi daret diluuio. In figura tertii, arca testamenti deaurata erat intus et foris auro purissimo [98 1Kb] , ut clara appareret hominibus et Deo. uir uite uenerabilis fuit beatus Benedictus.

Benedictus munere, gratia preueniente; Benedictus nomine, bonum odorem fame effundente; Benedictus numine, omnia perficiente. In his autem tribus est triplex gratia. Prima est consumens, secunda conseminans, tertia consummans: consumens peccata, conseminans opera bona, consummans merita. De prima Paulus: »Cum autem placuit ei qui me segregauit ex utero matris mee, et uocauit per gratiam suam [99 1Kb] ;« de secunda, idem: »Plus  omnibus laboraui, non autem ego, sed gratia Dei mecum [100 1Kb] ;« de tertia, Ioannes: »De plenitudine eius nos omnes accepimus gratiam pro gratia [1 1Kb] .« De prima: »Cognouit eum in benedictionibus suis [2 1Kb] ,« etc. Et: »Magnificauit coram oculis Domini.« »Domine, ait, preuenisti in benedictionibus dulcedinis [3 1Kb] .« Hec consumit peccata. Audi conseminantem per bonum odorem nominis: »Ecce, inquit, odor filii mei sicut odor agri pleni cui benedixit Dominus [4 1Kb] .«---»Melius est, ait Sapiens, nomen bonum quam unguenta pretiosa [5 1Kb] .« Qui enim conseminat, id est per bonum odorem cum aliis seminat, nomine eterno hereditabit illum Dominus Deus noster [6 1Kb] .« Audi conseminantem: »Benedictus uir qui confidit in Domino, et erit Dominus fiducia eius.  Erit tanquam lignum quod plantatum est secus decursus aquarum; quod ad humorem mittit radices suas; et non timebit cum uenerit estus. Et erit folium eius uiride, et in tempore siccitatis non erit sollicitum, nec aliquando desinet facere fructum [7 1Kb] .« Audi gratiam consummantem in qua est Benedictus numine: »Benedictionem, ait, omnium gentium dedit illi Dominus: et testamentum suum confirmauit super caput eius [8 1Kb] .« Tres enim sunt gentes quarum benedictionem habuit: Est gens paganorum; est gens Iudeorum, est gens Christianorum. Benedictionem paganorum habuit dum fugiens idololatriam unius ueri Dei cultum tenuit. Benedictionem Iudeorum promeruit, sequendo non litteram, sed spiritum, non ceremonias, sed sacramentum; non  4 duritiam legis, sed gratie temperamentum. Benedictionem Christianorum meruit, fugiendo de peccato ad sanctitatem, ascendendo de uirtute in uirtutem, transeundo de miseria mundi ad beatitudinem: tunc enim testamentum suum confirmauit super caput eius. Testamentum prius formatur, secundo firmatur, tertio confirmatur. Formatur dum scribitur; firmatur, dum testes adhibentur; confirmatur, dum sigillum apponitur. Formatur super pedes, firmatur super manus, confirmatur  super caput. Formatur super pedes affectuum, dum per bonam uoluntatem electis in libro uite aggregatur; firmatur super manus, dum ex operibus bonis ei testimonium redditur. Confirmatur super caput, dum meritis ipsius corona glorie retribuitur. Christus formatum ostendit: »In capite, ait, libri scriptum est de me [9 1Kb] .« Unde ait discipulis suis: »Gaudete et exsultate quoniam nomina uestra scripta sunt in celis [10 1Kb] .« De testimonio operum ait: »Opera que ego facio testimonium perhibent de me [11 1Kb] .« Et Apostolus: »Testimonium habentes ab iis qui intus sunt, et ab iis qui foris [12 1Kb] .« Audi in Christo confirmatum per sigillum: »uidit Ioannes in Apocalypsi angelum descendentem de celo, et corona aurea in capite eius [13 1Kb] .« Et alibi in eodem libro:  Et iris in capite eius [14 1Kb] ; et in eodem, in figura membrorum Christi uidit alios habentes signum Dei uiui in frontibus suis in signum quod testamentum firmatum est super capita eorum [15 1Kb] .


Oleum effusum nomen tuum.

[THO.] Dicitur Christus oleum propter unctionem Spiritus sancti, quam non ad mensuram; sed plenarie accepit. Inde dicitur effusum, non stillatum. Unde et Christus dicitur unctus. Inde Dauid: »Unxit te Deus Deus, tuus oleo letitie pre consortibus tuis [16 1Kb] .« Oleum igitur effusum dicitur, quia plenus est Spiritu sancto, quem abundanter effudit post ascensionem suam, non solum in Iudeos, sed etiam in alios, sicut predixerat per prophetam: »Effundam  de spiritu meo super omnem carnem [17 1Kb] .« Est oleum Spiritus sancti. Unde: »Ut sugeret mel de petra, oleumque de saxo durissimo [18 1Kb] .« Et Iob: »Petra fundebat mihi riuos olei [19 1Kb] .« Et propheta: »Computrescet iugum a facie olei [20 1Kb] .« Est et oleum misericordie. Unde Dauid: »Et caro mea immutata est propter oleum [21 1Kb] .« Est et oleum hilaritatis. Unde Dauid:« Ut exhilaret faciem in oleo [22 1Kb] .« Est et oleum caritatis. Unde Salomon: »Omni tempore sint uestimenta tua candida, et oleum de capite tuo non deficiat [23 1Kb] .« Est et oleum bone conscientie, quod »prudentes quinque acceperunt in uasis suis cum lampadibus [24 1Kb] .« Est et oleum consolationis, quod Samaritanus uulnerato a latronibus infudit [25 1Kb] . Dicitur et oleum sermo adulationis. Unde  Dauid: »Oleum autem peccatoris non impinguet caput meum [26 1Kb] .« Est et oleum hereticorum subtilis et blanda deceptio. Unde Salomon de uaga muliere: »Et nitidius oleo guttur eius [27 1Kb] .« O dulcis olei  effusio, inebrians angelos, satians sanctos, uiuificans mortuos, peccatores iustificans, mestos letificans, inferos dissipans, redimens mundum, reparans celum! Hoc oleum septies oscitare fecit quarti Regum puerum [28 1Kb] . Harum oscitationum quatuor ad sensum compunctionis;  tres pertinent ad sonum confessionis. Interiorem assensum reparat quadruplici compunctione, scilicet gemino pudore et gemino metu. Prius cogita Dominum tuum, factorem tuum, benefactorem Patrem Deum. Ad primum et ultimum respondeat timor tuus, ad duo media pudor. Purgatur conscientia triplici iudicio: Proprio, alieno, diuino. Inde Paulus: »Pro minimo mihi est ut a uobis iudicer, aut ab humano die [29 1Kb] ,« hoc alienum. »Sed neque meipsum iudico [30 1Kb] ,« hoc proprium. »Qui autem iudicat me, Dominus est [31 1Kb] ,« hoc diuinum. Proprio iudicantur ipsi nota; alieno dubia; diuino prorsus ignota. Proprium fit ad diluendam culpam; alienum ad irrigandam proximo infamiam; diuinum ne per occultum peccatum incidat quis in gehennam.  Primum itaque est diligenter faciendum, secundum uiriliter sustinendum, tertium ardenter appetendum. In primo facit iudicium et iustitiam, in secundo proximus nequitiam, in tertio Deus misericordiam. De primo: »Iuste iudicate, filii hominum [32 1Kb] .« Item: »Feci iudicium et iustitiam [33 1Kb] .« Item: »Diligite iustitiam qui iudicatis [34 1Kb] .« De secundo: »Tu quis es qui iudicas fratrem tuum [35 1Kb] ?« »In hoc enim quod alium iudicas; teipsum condemnas [36 1Kb] .« Item: »Nolite iudicare et non iudicabimini [37 1Kb] .« Item: »Nolite ante tempus iudicare quousque ueniat Dominus, qui et illuminabit abscondita tenebrarum et manifestabit consilia cordium [38 1Kb] .« De tertio: »Qui autem iudicat me Dominus est [39 1Kb] .«  Item: »Iudica me Deus, et discerne causam meam de gente non sancta [40 1Kb] .« Item: »Dum iudicamur, a Domino corripimur, ut non cum hoc mundo damnemur [41 1Kb] .« Ecce quatuor oscitationes et tres in triplici iudicio uel tres in confessione sint, sicut propositum est.

Tres in confessione; debet enim esse humilis, pura, fidelis. Est autem humilitas incipiens, est proficiens, est perficiens. Prima est in corde, secunda in opere, tertia in sustentatione. Primam parit ueritas in corde ex sui cognitione, secundam exhibet sanctitas in opere ex bona conuersatione, tertiam perficit caritas in sustentatione armata clypeo patientie: hec est humilis confessio. Secundo debet esse pura. Quatuor sunt que rescindunt puritatem  confessionis. Sunt enim qui quedam peccata confitentur, quedam non: hoc designatum est in Anania et Saphira, qui partem pretiorum agri retinuerunt [42 1Kb] . Alii totum confitentur, sed modum, id est circumstantias tacent. Quod designauit Dauid, cum diceret de Saul et Ionatha: »Quomodo ceciderunt fortes in bello [43 1Kb] .« Alii excusant ut Adam: »Mulier, inquit, dedit mihi et comedi [44 1Kb] .« Alii phaleratis uerbis tegunt multitudinem peccatorum uel magnitudinem: hec sunt perizomata, quibus Adam et Eua texerunt pudenda [45 1Kb] . Confessio autem  fidelis constitit in tribus, scilicet si habeat spem uenie, spem gratie, spem glorie: spem uenie, qua peccatum remittatur; gratie, qua bonum operetur; glorie, qua bonum quod agit remuneretur. uel, sicut ait sapiens quidam, quatuor sunt iudicia, secundum prescientiam, secundum causam, secundum operationem, secundum operationem, secundum retributionem. Secundum prescientiam, ab initio iudicati sumus; secundum causam, quotidie intus iudicamur; secundum operationem, iudicamur foris ex operibus; secundum retributionem, in generali iudicio iudicabimur. Ex his duo prima sunt occulta, duo ultima manifesta. In duobus occultis iudicium humanum non recipitur; in iudicio operationis, a Deo potestas hominibus conceditur; iudicio retributionis  quisque coram hominibus a Deo iudicabitur. Primum occultum est et immutabile, secundum occultum et mutabile, tertium manifestum et mutabile, quartum manifestum et immutabile. Item, dicitur iudicium ubi sententia dictatur, et dicitur iudicium ubi sententia profertur. In dictanda sententia omnis iudicii iudicant simul Pater et Filius, et Spiritus sanctus. In proferenda sententia iudicat solus Filius, quia in diuinitate sententiam dictat cum Patre et Spiritu sancto. In humanitate, solus habet proferre sententiam. Unde de dictanda sententia secundum humanitatem dixit: »Ego non iudico quemquam [46 1Kb] .« Secundum prolationem sententie, ait: »Sicut audio, sic iudico [47 1Kb] .« Item dicitur: »Omne iudicium dedit Filio [48 1Kb] .« Sicut enim  audit in dictatione, sic dicit in prolatione. Nomen dilecti tripliciter accipitur. Dicitur enim nomen diuina sapientia; dicitur et de Christo opinio bona; dicitur quoque specialis notitia. De primo: »Ecce nomen Domini uenit de longinquo [49 1Kb] .« De secundo: »Melius est nomen bonum quam unguenta pretiosa [50 1Kb] .« De tertio ad Moysen dixit: »Noui te ex nomine [51 1Kb] .« Primum est oleum effusum, secundum diffusum, tertium profusum. Primum de celo, secundum in Iudaismo, tertium in mundo. Primum exinanitione; secundum doctrina, miraculis, conuersatione; tertium euangelica et apostolica predicatione. Hoc oleum effusum est, ut uulnerati a latronibus uulneris dolor mitesceret; diffusum, ut  Iudeorum duritia mollesceret; perfusum, ut occultum sacramentum splendesceret. Primum ad remissionem, secundum ad deuotionem, tertium ad fidem. In figura primi, fuit oleum quod Samaritanus infudit uulnerato [52 1Kb] . In figura secundi, »erexit Iacob lapidem in titulum, fundens oleum desuper [53 1Kb] .« In figura tertii, dixit Dominus ad Moysen: »Facies oleum purissimum de oliuis ad concinnanda luminaria [54 1Kb] .« Primum illud oleum, scilicet diuina sapientia est effusum, est profusum, est infusum. Effusum de Patris solio; profusum de uirginis gremio,  infusum cordi humano. Primum, ut hominem perditum ad regna celestia reuocaret; secundum, ut Abrahe in sinu collocaret; tertium, ut cor hominis que sursum sunt saperet. Propter primum dictum est ad Samuelem: »Sume cornu olei ut ungas filium Isai [55 1Kb] .« Pater enim, qui potentia dicitur, per cornu designatur, in quo est tota defensio cornutorum animalium. Propter secundum eidem dicitur: »Sume lenticulam olei et unges Saul [56 1Kb] .« Lenticula est uas fictile, sed quadratum. Hec est uirgo Maria; fictilis fuit, id est fragilis, quia mortalis; sed quadrata, id est solida, quia inuiolata. Propter tertium, »prudentes uirgines acceperunt oleum in lampadibus [57 1Kb] .« O uenerabilis effusio, per quam facta est infusio, data est perfusio, procurata  est refusio, tolletur confusio! Infusio diuinitatis, perfusio deuotionis, refusio incorruptionis, confusio eterne examinationis. Prima in uirgine, secunda in corde, tertia in corpore, quarta in bonorum et malorum discussione. De primo: »Descendet sicut pluuia in uellus [58 1Kb] .« De secundo: »Ego uero delectabor in Domino [59 1Kb] .« De tertio: »uidebimus eum sicuti est, quoniam similes ei erimus [60 1Kb] .« De quarto: »In die illa non confunderis super cunctis adinuentionibus tuis, quibus preuaricata es in me [61 1Kb] .« Infusio facta est, quando »uerbum caro factum est [62 1Kb] .« Perfusio deuotionis, quia »habitauit in nobis [63 1Kb] .« Refusio corporis quando »uidebimus gloriam eius, gloriam quasi unigeniti a Patre [64 1Kb] .« Tolletur confusio iniquitatis, quando »uidebimus  eum plenum gratie et ueritatis [65 1Kb] .« Item triplex est Dei notitia. Prima quia sit; secunda quid non sit; tertia quid sit. De prima: »Accedentem ad Deum primum oportet credere, quia est [66 1Kb] .« De secunda: Non parua portio intelligentie est, dum nondum possumus intelligere quid Deus sit, intelligere quid non sit. De tertia: »Tunc cognoscam eum sicut et cognitus sum [67 1Kb] .« Prima mundat ab insipientia bruta, secunda purificat ab idololatria stulta, tertia sanctificat et liberat a morte secunda. Protegit nos nunc Pater per se, nunc per Filium, nunc per Spiritum sanctum. De primo ad Leuiathan de Iob: »uerumtamen animam eius serua [68 1Kb] .« De secundo: »Scuto circumdabit te ueritas eius [69 1Kb] .« De tertio: »Scuto bone uoluntatis tue coronasti nos [70 1Kb] .«


 Ideo adolescentule dilexerunt te nimis.

[THO.] Adolescentule sunt anime in Christo renate, abiectis sordibus ueteris hominis: que ideo dilectum diligunt, quia ab eo remissionem peccatorum consecute sunt, et dona Spiritus sancti, quibus ad uirtutes proficiant, perceperunt. Unde aiunt: »Charitas Dei diffusa est in cordibus nostris per Spiritum sanctum qui datus est nobis [71 1Kb] .« Fuerunt etiam fideles antiqui adolescentule, qui et spem uite eterne  habuerunt in Christo uenturo. Hinc est quod desiderium suum exprimentes eos sic representat Ecclesia annuatim canendo solemniter: O Adonai et dux domus Isrel [72 1Kb] , qui Moysi in igne flamme rubi apparuisti [73 1Kb] , et in Sina legem dedisti [74 1Kb] , ueni ad redimendum nos in brachio extento [75 1Kb] . Quia populus sedens in tenebris et umbra mortis [76 1Kb] Christum audierat uenturum, qui eos a iugo seruitutis liberaret, qui in bello precederet, qui ad uirtutem inflammaret, qui uitam ordinaret, clamat: »O Adonai,« etc. Attendendum quatuor esse, Dominum, ducem, ignem, legislatorem. Est Dominus, a quo protegamur, dux, quem sequamur, ignis quo accendamur, legislator quo instruamur: Dominus quo protegamur a conuentu malignantium, dux quem sequamur  ad prelium, ignis quo accendamur ad diligendum, legislator quo instruamur ad religiose uiuendum. Dominus quo protegamur a conuentu malignantium, ut liberemur a iugo diaboli, »erepti de durissimo Pharaonis imperio [77 1Kb] ,« dux quem sequamur ad prelium, ut possimus resistere in die malo [78 1Kb] ; ignis, quo accendamur ad diligendum, ut audiamus: »Ego diligentes me diligo; et si quis diligit me diligetur a Patre meo [79 1Kb] ;« legifer, quo instruamur ad religiose uiuendum, ut »sobrie et iuste et pie uiuamus in hoc seculo [80 1Kb] .« De primo: »Protexisti me a conuentu malignantium, a multitudine operantium iniquitatem [81 1Kb] ;« de secundo: »Dux fuisti in misericordia tua populo tuo quem redemisti [82 1Kb] ;« de tertio: »Ignem ueni mittere in terram et quid  uolo nisi ut ardeat [83 1Kb] ?« Quartum querebat Dauid cum diceret: »Legem pone mihi, Domine, in uia tua, et dirige me in semita recta, propter inimicos meos [84 1Kb] .« Dominus a Patribus antiquis querebatur cum diceret: »O Adonai [85 1Kb] :« 5 quod interpretatur Dominus. Et merito primo querunt Dominum qui in tribus eis subueniret, que ad Dominum spectant. Debet enim esse iustus, debet esse misericors, debet esse benignus. Iustus, qui rebelles puniat; misericors, qui supplicantibus indulgeat; benignus, qui diligentibus retribuat. Unde hoc nomen Dominus tripliciter interpretatur: iuxta primum dicitur Dominus, scilicet dans minas. Iuxta secundum dicitur Dominus, scilicet dolores mitigans unus; iuxta tertium dicitur Dominus dans munus.  Audi iustum: »Deus iudex iustus fortis et patiens. Nunquid irascitur per singulos dies [86 1Kb] ?« De misericordia audi Dauid: »Si dicebam: Motus est pes meus, miseriordia tua, Domine, adiuuabat me [87 1Kb] .« Audi benignum. »Etenim dabit Dominus benignitatem et terra nostra dabit fructum suum [88 1Kb] .« Benignitas enim est largitas rerum. Quid enim largius potuit dare quam seipsum, quem Patres desiderantes clamabant: »O Adonai [89 1Kb] .« Ipse enim Dominus, ipse  dominator, ipse dominans. Dominus in eternitate, dominator ex tempore, dominans in opere. Primum naturaliter habet in habitu, secundum in usu, tertium in effectu. Usum enim rei quandoque habemus, etsi non actum, ut equus in stabulo habet usum ambulandi, etsi non ambulat. De primo: »Dixit Dominus Domino meo: Sede a dextris meis [90 1Kb] ;« de secundo: Ecce aduenit dominator Dominus [91 1Kb] ;« de tertio: Recordare mei, Deus omnipotentatus dominans [92 1Kb] .« Ideo inuocat Christum Adonai, ut qui dominatur ab eterno Patri equalis, dominetur usu ueniens ad uterum matris, dominetur actu, redimens a carcere demonis.

Signanter positum est hoc nomen Adonai, quod est sex litterarum, quia senarius primus perfectus est, ut demonstretur perfecte dominari dum creat;  perfecte, dum recreat; perfecte, dum reparat. Primum ostendit in mundi creatione, secundum in passione, tertium in natiuitate. Unde quantum ad primum cuncta creauit sex diebus, et Adam sexta feria creatus [93 1Kb] . Quantum ad secundum, sexta feria est passus [94 1Kb] . Quantum ad tertium, ut aiunt, sexta feria natus sine peccati corruptione, ut homo ab hac mortalitate per eum resurgeret incorruptus. Si autem per Dominum liberamur a diaboli iugo, quia »adhuc grandis restat uia [95 1Kb] ,« in qua »militia est uita hominis super terram [96 1Kb] ,« oportet ut sit dux domus Isrel: dux in periculo, dux in prelio, dux in peregrinando. In periculo, quo malorum ambiguitate nos coarctat perplexitas; in prelio, quo aduersariorum  nos opprimit importunitas; in peregrinando, ne tedio nos fatiget pusillanimitas. In primo ergo fit dux iste consiliator, in secundo auxiliator, in tertio consolator. Consiliator, ut in fuga perplexitatis simus discretiores; auxiliator, ut in bello simus fortiores; consolator, ut peregrinemur alacriores. Primum potest, quia ipse est »admirabilis, consiliarius [97 1Kb] .« Quare ergo merore conturbaris? nunquid consiliarius non est tibi, aut consolator tuus defecit? Et in secundo dicas: »Dominus Deus, auxiliator meus, et ideo non sum confusus [98 1Kb] .« In tertio clamat: »Consolamini, consolamini, popule meus [99 1Kb] .« Iste est uere dux domus Isrel, quia in primo eduxit eos de tenebris et umbra mortis [100 1Kb] , scilicet perplexitatis; in secundo »de necessitatibus  eorum eduxit eos [1 1Kb] ,« scilicet de prelio; in tertio »deduxit eos in uiam rectam,« scilicet peregrinationis, »ut irent in ciuitatem habitationis [2 1Kb] .« In transitu maris Rubri Moyses fuit dux in periculo [3 1Kb] , Iudas Machabeus in prelio [4 1Kb] , Raphel angelus Tobie peregrinando [5 1Kb] . Sub primo perplexus populus euasit, sub secundo triumphauit, sub tertio patri medicinam Tobias attulit. Sub perplexitate uideamus Susannam, sub prelio Iosue, sub peregrinatione subter iuniperum Eliam. Susanna habuit consilium sub hoc duce per Danielem [6 1Kb] ; Iosue auxilium per  prationem et manuum Moysis eleuationem [7 1Kb] . Elias solatium, dum angelus attulit aquam et subcinericium panem [8 1Kb] . uideamus ergo quomodo ducis huius consilium in periculo liberat. Hec in Susanna apparent. Prius dixit: »Angustie mihi sunt undique, et quid eligam ignoro [9 1Kb] .« Sed audi electionem: »Melius est mihi incidere in manus hominum, quam derelinquere legem Dei mei.« Dissipauit Daniel consilium sacerdotum sic: »Separate eos ab inuicem, et diiudicabo eos.« Et eos conuicit. Audi liberatam a perplexitate: »Et saluatus est sanguis innoxius in die illa.« Ecce dux noster dedit consilium in periculo. Audi auxilium in prelio: quod nobis ostenditur in bello Iude Machabei. Iudas Machabeus cum reuertitur de prelio, extremus sequitur  extremum; dispersos congregat, quia aduersos motus animi ad unitatem mentis euocat; fessos erigit, dum consolatur eos quos itineris protensi labor stringit et frangit; tardos increpat et eorum pigritiam ne capiantur ab hostibus accusat; uulneratos ne desperent, instruit; sed ad spem salutis instruit, reuocat et accendit; oneratos subleuat, et ne succumbant oneri uerbis et exemplis inuitat. uulneratos dicimus quos diaboli spiculis percussos esse uidemus. Onerati sunt qui sub onere longe conuersationis gemunt dolentes. Hortabatur populum per uiam, donec uenirent in terram Iuda, id est confessionis, non solum peccati; sed etiam fidei et diuine laudis. Ecce auxilium in prelio.

 Sequitur consolatio in peregrinando.

Consolatur dux iste peregrinantes tribus solatiis, scilicet dilectione, meditatione, lectione. Hec sunt tria que in templo Salomonis erant [10 1Kb] . Altare aureum, mensa aurea, candelabrum aureum. Sit igitur altare dilectio, mensa lectio, candelabrum meditatio. Puritas auri in altari, est animus perfectus in dilectione; puritas auri in mensa, sanus intellectus in lectione; puritas auri in candelabro, purus affectus in meditatione. Itaque nichil carnale querat dilectio, nichil hereticum doceat lectio, nichil terrenum exoptet meditatio. In altari accenduntur thymiamata, in mensa ponuntur panes, in candelabro lucerna. Thymiamata orationis, panes refectionis, lucerna cognitionis. Per orationem queritur Deus, per refectionem  gustatur, in lumine cognitionis uidetur. Querendo desideratur, gustatus dulcescit, cognitus amatur. Habent thymiamata odorem, panes saporem, cognitio amorem. Oratio siquidem redolet Deum, panes sapiunt, cognitio diligit. Infundit autem Deus odori suauitatem, sapori dulcedinem, amori delectationem. Sit ergo odor suauis, gustus dulcis, amor delectabilis. Habes igitur a duce isto in periculo consilium, in prelio auxilium, in peregrinando solatium. Habes Dominum, habes ducem. Sequitur ut appareat in igne per rubum.

 Asperitas rubi est caro mortalis plena doloribus, quam de uirgine assumpsit. Ignis amorem designat, quem erga nos habuit, cum in mundum uenit. Rubus comburi uisus est, et non est combustus [11 1Kb] ; quia caro eius que amore nostro mortua est, uisa est putredini data, cum tamen gloriosior surrexerit. Ignis ergo est amor Dei, qui sex habet proprietates: Est enim siccus, est calidus, est leuis, est mobilis, est subtilis, est acutus. Siccus, ut humidos exsiccet; calidus, ut frigidos inflammet; leuis, ut graues subleuet, mobilis, ut pigros excitet, subtilis, ut grossos extenuet; acutus, ut duros penetret. Humidos, carnis uoluptate, frigidos timore, graues mundi sollicitudine, pigros pusillanimitate, grossos sensuum hebetatione, duros obstinatione. Humidos desiccet  per abstinentiam, frigidos inflammet ad penitentiam, graues subleuet ad superna desideria, pigros suscitet ad caritatis opera, grossos extenuet intelligentia, duros penetret amorosa sapientia. Humidos exsiccat, de quibus dicebatur: »Qui in sordibus est, sordescat adhuc amplius [12 1Kb] .« Qui clamabant: »Infixus sum in limo profundi, et non est substantia [13 1Kb] .« Sed siccati dicunt: »Eduxit me de lacu miserie, et de luto fecis [14 1Kb] .« Frigidos inflammat: qui dicebant: »Factus sum sicut uter in pruina [15 1Kb] .« Nunc uero inflammatum est cor meum, et renes mei commutati sunt; ut iumentum factus sum apud te [16 1Kb] ,« portando onus penitentie. Graues subleuat, quibus dicebatur: »Filii hominum, usquequo graui corde [17 1Kb] .« Expandit alas suas, et  assumpsit eos atque portauit in humeris suis ut dicant: »Anima mea desiderabit te in nocte, sed et spiritus meus in precordiis meis, de mane uigilabit ad te [18 1Kb] .« Pigros excitat qui audierunt: »Piger propter frigus arare noluit, mendicabit ergo in estate et non dabitur ei [19 1Kb] .« Sed iam excitati dicunt: »Manus nostre tornatiles et auree plene hyacinthis [20 1Kb] .« Tornatiles, quia sine scrupulo uanitatis; auree propter opera caritatis; plene hyacintis, quia inde exspectatur retributio celestis. Grossos extenuat, qui erant »sicut equus et mulus, quibus non est intellectus [21 1Kb] .« Qui »nescierunt neque intellexerunt [21* 1Kb] .« Iam promittitur eis: »Intellectum tibi dabo et instruam te in uia [22 1Kb] .« Duros obstinatione penetrat amorosa sapientia. His dicebatur  per prophetam: »Scimus quia durus es tu et frons tua enea [23 1Kb] .« Iam uero que sursum querunt, que sursum sunt sapiunt [24 1Kb] . Panem enim de celo dedisti eis, Domine, omne delectamentum saporis habentem [25 1Kb] . Ecce habes Dominum, habes ducem, habes ignem. Sed nisi in his omnibus ordinate procedat, nichil actum est. Ideo sequitur: Et ei in Sina legem dedisti.

Lex triplex est: Est enim lex humana, lex Mosaica, lex euangelica. Prima data est ad ciuilem  concordiam, secunda ad cordis duritiam; tertia ad caritatis abundantiam. In prima enim agitur de possessione acquirenda, retinenda, recuperanda; in secunda sunt precepta quedam dura, quedam ceremonialia, quedam moralia; in tertia docetur peccanti indulgere, pro persecutoribus exorare, inimicos diligere. Sed est lex moralis, que docet uirtutes ordinare, de diabolo triumphare, et quod bonum est in corde effectui mancipare. Hec sunt illa tria que in pariete templi erant, cherubim et palme, et uarie picture prominentes [26 1Kb] . Cherubim dicitur plenitudo scientie, ut sciamus componere mores, habentes zelum Dei secundum scientiam [27 1Kb] , ut sciamus »esurire et saturari, et abundare et penuriam pati [28 1Kb] .« Sciamusque uolare duabus alis,  scilicet spe et amore, et duabus uelare faciem nostram contra uanitatem glorie. Prima est religiosa uerecundia, qua cum Rebecca pallio [29 1Kb] faciem nostram tegimus nolentes uideri; secunda est contemptus fauorabilis aure populi, ut amputata aure cum Malcho a Petro gladio uerbi Dei, postmodum a Christo mereamur sanari [30 1Kb] , ut obturemus aurem nostram, ne audiamus sanguinem uane glorie, ecce cherubim. Sunt et palme, id est de diabolo triumphus. In hoc debemus primo opportunitatem congrediendi considerare, secundo uiriliter resistere, tertio de triumpho gratias Deo agere. Sic Iudith exspectauit donec ebrium et dormientem inueniret Holofernem; secundo, caput amputauit, tertio conopeum cum capite, cum gratiarum actione in  templo obtulit [31 1Kb] . Ecce de diabolo uictoria. Effectui quoque mancipare debemus bonum quod intus habemus: et he sunt picture prominentes, id est interius in opere procul manentes, uerbi gratia, ut appareat benignitas in uultu, misericordia in effectu, humilitas in habitu, mansuetudo in cohabitatione, patientia in tribulatione. Benignitas apparet in uultu, cum homo est mitis affatu, dulcis aspectu, uerecundus in gestu. Misericordia apparet in effectu, quando compatitur miserum, subuenit egenis, flet cum flentibus pro peccatis. Humilitas apparet in habitu, si fuerit paupertas in uestibus, uilitas in operibus, subiectio in inferioribus. Apparet mansuetudo in cohabitatione si libenter fratrum onera portat, si discordantes reconciliat, si fastidioso solatium  prestat. Apparet patientia in tribulatione, si maledicenti se non remaledicit, si percutientem non repercutit, si rapienti sua tribuit. Iste sunt picture prominentes.

Quia ergo Patres antiqui primam legem non querebant, alteram quoque abhorrebant, quia austera erat, et neminem ad perfectum adduxit [32 1Kb] , ideo querebant non ut iam per Moysen uetus lex daretur eis, sed ipse ueniret, ut educeret nos de carcere tenebroso, scilicet redimens in brachio extenso in  cruce; et sic possent sub euangelica in ueritate uiuere, amplexu eius astricti, ut possent clamare cum sponsa: »Leua eius sub capite meo, et dextera eius amplexabitur me [33 1Kb] .« Tribus modis dilexit nos: Dulciter, sapienter, fortiter. Dulce fuit, quod pro nobis carnem induit; sapientia, quod culpam cauit; forte, quod mortem sustinuit. Itaque nos in carne quesiuit, in sapientia dilexit, in uirtute redemit, in carnis assumptione condescendit mihi, in culpe uitatione consuluit sibi, in mortis susceptione satisfecit Patri. Amicus dulcis, consiliarius prudens, adiutor fortis. In primo saluare me uult; in secundo saluare me nouit, in tertio saluare me potest: »uade, et tu fac similiter [34 1Kb] .« Dilige dulciter, sapienter, fortiter. Dulciter, ne illecti: sapienter, ne decepti; fortiter, ne  oppressi ab amore Domini auertamur, ne mundi gloria seu carnis uoluptate abducaris. Dulcescat tibi pre his sapientia Christus: ne seducaris spiritu erroris, lucescat tibi ueritas Christus; ne aduersitate frangaris, confortet te uirtus Dei Christus. 6 Zelum tuum inflammet caritas, informet scientia, firmet constantia; sit amor feruidus, sit circumspectus, sit inuictus, nec teporem habeat, nec discretione careat, nec timidus fiat. Unde in Euangelio: »Diliges Dominum Deum tuum ex toto corde tuo et ex tota anima tua, et ex tota uirtute tua [35 1Kb] .« Ergo dilige tota cordis affectione, dilige anima, id est tota circumspectione; dilige tota uirtute, ut nec mori timeas pro eius amore.

Item, dilige propter temporalia, propter spiritualia,  propter eterna bona. Propter temporalia, quoniam »nichil deest timentibus Deum«: nec iis qui eum diligunt in ueritate. Propter spiritualia: quorum duo sunt genera, premium et misericordia. Unde: »Qui diligitis Dominum, odite malum, custodit Dominus animas sanctorum suorum [36 1Kb] .« Secundum gratia. Unde Dauid: »Diligam te, Domine, fortitudo mea [37 1Kb] ,« etc. Item propter eterna, quia Deus diligentibus se bona inuisibilia preparauit, ut ipsum in omnibus et super omnia diligentes promissiones eius, que omne desiderium superant consequamur. Ista sunt sex ale, sex seraphim: »Sex ale, inquit, uni et sex alteri [38 1Kb] .« Ale sex sunt sex opera misericordie [39 1Kb] , pascere et potare esurientes, ut Iob:  »Si comedi buccellam meam solus, et pupillus non comedit ex ea [40 1Kb] .« uestire nudum, idem: »Si non benedixerint mihi latera eius et de uelleribus ouium mearum calefactum est [41 1Kb] .« Suscipere peregrinum, idem: »Foris non mansit peregrinus, et ostium meum patuit uiatori [42 1Kb] .« Consolari dolentem, idem: »Cumque sederem, quasi rex circumstante exercitu, eram merentium consolator [43 1Kb] .« uisitare infirmos et incarceratos, idem: »Benedictio pauperum super me ueniebat [44 1Kb] .« Sepelire mortuos: Hec erat uirtus Tobie [45 1Kb] . Ecce sex ale.  Propter hec omnia diligendus est dilectus, quia ab eo sunt, ut ait Iacobus: »Omne datum optimum inquit, et omne donum perfectum de sursum est descendens a Patre luminum, apud quem non est transmutatio nec uicissitudinis obumbratio [46 1Kb] .« Est enim datum bonum, est melius, est optimum, est perfectum. Datum bonum sunt bona temporalia, quibus sustentamur. Datum melius est misericordia, qua peccata remittuntur. Datum optimum est gratia, qua de uirtute in uirtutem ascendimus. Datum perfectum est gloria, qua perpetuo fruemur. De primo in Euangelio: »Si nostis bona data dare filiis uestris cum sitis mali [47 1Kb] ,« etc.; de secundo: Quoniam melior est misericordia tua super uitas [48 1Kb] ;« de tertio: »Optimum est, gratia stabilire cor [49 1Kb] ;« de  quarto: »Occurremus omnes in uirum perfectum, in mensuram etatis plenitudinis Christi [50 1Kb] .« Primum est de deorsum, quia temporalia nascuntur de terra; et secundum, quia misericordia est de peccatis que sunt de mundo; tertium et quartum desursum sunt, id est gratia et gloria, quia datum optimum et donum perfectum descendit a Patre luminum [51 1Kb] .« Hec bona susceperat Iob de manu Domini. Audi temporalia bona: »Erant ei quingenta iuga boum et quingente asine [52 1Kb] ,« etc. Audi melius bonum, scilicet misericordie: »uitam et misericordiam tribuisti mihi, et uisitatio tua custodiuit spiritum meum [53 1Kb] .« Audi tertium optimum bonum, scilicet gratiam, qua de uirtute in uirtutem ascendit, ut Deum contempletur: »Auditu, inquit,  auris audiui te. Nunc autem oculus meus uidet te. Idcirco me reprehendo et ago penitentiam in fauilla et cinere [54 1Kb] .« Audi quartum perfectum bonum quod exspectabat, scilicet Dei uisionem: »Scio enim quod Redemptor meus uiuit et in nouissimo die de terra surrecturus sum, et in carne mea uidebo Deum saluatorem meum [55 1Kb] .«

Contra hec quatuor bona sunt quatuor mala, id est, quatuor genera afflictionum: quas patienter sustinere debemus: Damnum rerum, afflictio corporum, contumelie sermonum, angaria operum. Hec Dominus in Euangelio commemorat sic: De primo: »Si abstulerit quis tibi tunicam, da ei et pallium [56 1Kb] .« Istud sustinuit Iob quando amisit omnem  substantiam suam [57 1Kb] . »Si te percusserit quis in maxillam, prebe ei et alteram [58 1Kb] .« De secundo dicitur hoc. Hanc sustinuit Iob percussus ulcere pessimo [59 1Kb] . De tertio: »Orate pro persequentibus et calumniantibus uos [60 1Kb] .« Item: »Benedicite et nolite maledicere [61 1Kb] .« Hoc quoque sustinuit Iob. Unde ipse ait: »Ad increpandum me uerba componitis: »uerum tamen que cogitatis explete [62 1Kb] .« De quarto: »Si angariauerit te quis ire unum milliare, uade cum eo duo milliaria [63 1Kb] .« Istud quoque sustinuit Dauid. Cum enim cogeret eum  Saul querere centum preputia, soluit ducenta [64 1Kb] .

Dicitur Deus Pater luminum [65 1Kb] , quia fecit quatuor luminaria. Prius enim fecit firmamentum, secundo luminaria, scilicet solem et lunam: postea dicitur, et stellas [66 1Kb] , hec his quatuor donis assignantur: Lux stellarum per uarios radios distinguitur. Hec est singularis prudentia, qua usum unius rei ab usu alterius distinguere sciamus et non peccemus errore. Hoc est lumen quo illuminat Deus omnem hominem uenientem in hunc mundum [67 1Kb] , id est ratione discernendi. Luna que in nocte lucet est inspiratio diuina, qua peccata nostra cognoscimus. Unde Dauid: »Illumina oculos meos ne unquam obdormiam in morte [68 1Kb] .« Item: »Deus meus, illumina tenebras meas [69 1Kb] .« Sol qui  de die lucet est spiritualis intelligentia, qua celestia sapimus et contemplamur. Inde Dauid: »Emitte lucem tuam et ueritatem tuam; ipsa me deduxerunt [70 1Kb] .« Firmamentum quod amplius lucet, est claritas eterna. Unde: »Ciuitas illa non indiget sole aut luna ut luceant in ea, quia claritas Dei illuminabit eam, et Agnus erit lucerna eius [71 1Kb] .« Et hec dicta sunt, secundum quatuor interpretationes huius nominis, lumen. Primum enim dicitur lumen, id est luens, mene [] id est defectum, que est ignorantia rerum. Secundum dicitur lumen, id est luens mentis noctem, id est tenebras peccatorum. Tertium dicitur lumen, id est lux mentis, qua mens illuminatur ad cognoscendum Deum. Unde cum ceco diceretur: »Quid uis ut faciam tibi? dixit:  Domine, ut uideam lumen [72 1Kb] .« Et Dauid: »Emitte lucem et ueritatem tuam [73 1Kb] .« Quartum dicitur lumen, id est lux mundi: »Beati enim mundo corde, quoniam ipsi Deum uidebunt in perpetuum [74 1Kb] .« Quoniam apud eum »non est transmutatio nec uicissitudinis obumbratio [75 1Kb] .« Duo notat quibus obscuratur notitia rerum apud nos, scilicet substantiarum transmutatio, et accidentium sibi succedentium uicissitudo. Transmutatio substantiarum est elementorum reciprocatio, quia terra subtiliatur in aquam, aqua in erem er in ignem: et econuerso. Ignis densatur in erem, er in aquam, aqua in terram; et hec mutatio facit ut res minus cognoscatur. Item, accidentium uicissitudo, quia res que modo est alba, modo est nigra, modo est sedens,  modo est stans, etc. Et hec uicissitudo obscurat rerum notitiam. Sed ibi nichil horum: et ideo ibi erit plena notitia Creatoris et creature. Item, adhuc habeo unde Deus diligatur.

Quatuor sunt propter que homines diliguntur: Potentia, sapientia, diuitie, pulchritudo. Unde uirgilius ad quemdam a quo uolebat amari: De diuitiis:

Lac mihi non estate nouum non frigore desit;
de potentia:

 Mille mee Siculis errant in montibus aque;
de sapientia:

Canto que solitus, si quando armenta uocabat,
Amphion Dirceus in Acteo Aracyntho;
de pulchritudine:

Nec sum adeo informis, nuper me in littore uidi,
Cum placidum uentis staret mare. . . . . .
Propter hec quatuor amandus est Deus. Sapiens enim est in creatione. Unde: »Dominus sapientia fundauit terram [76 1Kb] .« Potens in gubernatione, quia »Potens est Deus de lapidibus suscitare filios Abrahe [77 1Kb] .« Et: »Potestas eius potestas eterna que non auferetur [78 1Kb] .« Diues est, quia »omnia subiecit Pater sub pedibus eius, oues et boues, uolucres [79 1Kb] .« Secundum humanitatem: »Speciosus forma pre  filiis hominum [80 1Kb] .« Secundum diuinitatem: »Candor est lucis eterne et speculum sine macula [81 1Kb] ,« »in quem desiderant angeli prospicere [82 1Kb] .« De his Paulus: »Quem constituit heredem uniuersorum [83 1Kb] ,« ecce diues; »per quem fecit et secula [84 1Kb] ,« ecce sapiens; »qui cum sit splendor glorie et figura substantie [85 1Kb] ,« ecce pulchritudo; »portansque omnia uerbo uirtutis sue [86 1Kb] ,« ecce potentia. Pro his amandus est.

Item, alius est amor adolescentularum, alius iuuenum, alius senum. Adolescentularum enim est dulcior, iuuenum fortior, senum maturior. In primo est remissio peccatorum; in secundo, exercitium uirtutum; in tertio perfectio earum. Primus in Maria peccante humilis, in Petro feruens, in Ioanne  pius et dulcis. Secundus dormit a secularibus, uigilat in spiritualibus, languet, quia defecit in salutare Dei anima eius [87 1Kb] . Tertius audit uerba ineffabilia, silentium, pacem scilicet illam »que exsuperat omnem sensum [88 1Kb] .« Primus oues suas, id est sensualitatis affectus minat ad interiora deserti, uidens rubum qui non comburebatur [89 1Kb] , id est mysterium incarnationis; secundus ascendit in montem et audit a Domino, id est absconditur in abscondito faciei: »Tu uero hic sta mecum, et docebo te leges et mandata que proponas filiis Isrel [90 1Kb] .« Tertius in monte sepelitur a Domino, id est absconditur in abscondito faciei eius [91 1Kb] .« Primus audit ab hominibus: »Ubi est Deus tuus? Secundus recordatur,«  et effundit in se animam suam [92 1Kb] . Tertius transit in locum tabernaculi admirabilis usque ad domum Dei [93 1Kb] .« Primus seruit fidei, secundus spei, tertius caritati. Et sicut fides nos Deo generat, spes nutrit, caritas consummat: sic primus status in nobis humanum affectum Deo dedicat, secundus exuit ueterem hominem cum actibus suis, tertius consummat Deoque conformat.


Quia meliora sunt ubera tua uino.

[CARD.] In hac uerborum serie sub hac dictione tres colliguntur clausule, quibus tres cause redduntur,  propter quas ab adolescentulis beata uirgo plurimum diligatur. Et he due dictiones, quia et ideo, sese respiciunt. Possunt autem esse uerba filii ad matrem. Possunt esse uerba angelorum ad uirginem: qui uidentes adolescentulas assistentes uirgini dicunt ad eam: Ideo iste adolescentule dilexerunt te nimis, id est plurimum, quia meliora sunt ubera tua uino, quia ubera tua fragrantia sunt unguentis optimis, quia oleum effusum est nomen tuum. Adolescentule uero dicuntur fideles anime, nouelle per gratiam, non uetule per culpam, non senio steriles, sed donis fecunde spiritualibus, fortes non ut anus debiles, non curue nec statuentes »oculos suos declinare in terram [94 1Kb] :« sed per celeste desiderium recte, et ad celos erecte.  Anime iste pre deuotionis obsequio, beate uirgini semper assistunt diligentes eam, et diligentes in ea has dilectionis causas potissimas, scilicet quia meliora sunt ubera eius uino. Meliora enim potentioris et uberioris efficacie sunt ubera beate uirginis quam uinum; nam uinum inebriare potest hominem ut preteritarum sit immemor offensarum, et sit facilis ad condonandum et largus ad donandum. Ubera uero uirginis Deum quasi inebriare potuerunt: nam postquam de matris uberibus lac bibit, ac si cum lactis dulcedine dulcedinem bibisset misericordie proiecit ab oculis suis peccata nostra post tergum [95 1Kb] : et factus est largus ad dandam peccatorum ueniam, largus ad dandam gratiam et  operum iustitiam. Ideo quoque beatam uirginem diligunt iuuencule, quia eius ubera fragrantiora sunt unguentis optimis. Nam in eius uberibus fragrat odor sugentis ubera, qui delibutus unguentis optimis cum plenitudine carismatum et medicinalium gratiarum uenit ad sponsam, uel animam peccatricem, ut eam omni lepra sanaret, quam sacro sibi coniugio copularet. Ideo quoque ab adolescentulis beata uirgo merito diligitur, quia oleum effusum nomen suum. Nam sicut oleum rerum liquorem supernatat, sic nomen eius et inuocatio nominis eius omnium sanctorum nomina et inuocationes nominum superexcellit, et superat in efficacia subuentionis, et obtentu diuine gratie et demonum fuga.


 Trahe me post te: curremus in odore unguentorum tuorum.

[THO.] Hucusque Synagoga: que fide deuota aduentum Christi exspectabat. Inde in principio carminis huius prophetis respondit. Osculetur me osculo oris sui, id est presentialiter mihi appareat et exempla mihi uiuendi ac dona largiatur. Deinde uersiculis sequentibus qualia sunt eius dona que fidelibus appetenda ostendit. Hic uox Ecclesie subditur, eorum scilicet qui post tempora incarnationis ad fidem uenirent. Illa rogabat ut ueniret: ista uero ut eam post se trahat quem iam scit ascendisse, et ut eam trahat que per se non uolet ascendere.  Ac si diceret: Per me non possum: sed me trahant bona opera tua, exempla, conuersatio et cetera que religiose et miraculose in mundo egisti. Iste qui uult trahi comparatur »homini querenti bonas margaritas. Inuenta autem una pretiosa margarita abiit et uendit omnia que habuit et emit eam [96 1Kb] .« Hec margarita est regnum celorum quod exspectamus. Unde Salomon: »Gemma gratissima exspectatio prestolantis, quocunque se uerterit prudenter intelliget [97 1Kb] .« Est autem grata, est gratior, est gratissima. Gemma grata est anima, que adhuc laborat in hac peregrinatione. Gratior est que iam exuta a corpore adhuc est in exspectatione. Gratissima erit quando recepto corpore plena fruetur Dei uisione. De grata.  7 Grata debet habere puritatem, lenitatem, claritatem. Puritas est in uitiorum emendatione; lenitas in morum compositione; claritas in Dei contemplatione. Oportet enim ut sit puritas absque contagio carnalis concupiscentie, lenitas sine scrupulo murmurationis odii et inuidie, claritas absque scrupulo et nubilo sollicitudinis mundane. Audi puritatem: »Emundemus nos ab omni inquinamento carnis et spiritus [98 1Kb] ,« ait Apostolus. Audi lenitatem: idem: »Maledicimur, et benedicimus, persecutionem patimur, et sustinemus, blasphemamur et obsecramus [99 1Kb] .« Audi claritatem, idem: »Reuelata facie speculamur gloriam Dei, ut transformemur in eamdem imaginem a claritate in claritatem  [100 1Kb] .« Gemma gratior suam habet puritatem scilicet non posse peccare, quia »sine macula sunt ante thronum Dei [1 1Kb] .« Lenitas est ibi omnis immunitas doloris, quia iam »abstersit Deus omnem lacrymam ab oculis sanctorum suorum, et iam non erit luctus, neque clamor, neque ullus dolor, quoniam priora transierunt [2 1Kb] .« Claritas lux illa qua letantur uidere claritatem patrie; quia »lux orta est iusto, et rectis corde letitia [3 1Kb] .« Iam celebrata resurrectione gemme gratissime, erit puritas in corpore, in corpore incorruptio, quando corruptibile hoc induet incorruptelam [4 1Kb] . In anima perfecta in Deum, in Dominum intensio, quia adhuc habent anime aliquem respectum ad corpora sua, ut non perfecte in Deum intendere donec illa recipiant.  Unde murmurare uidentur anime sub altare Dei, dicentes: »Usquequo non uindicas, Domine, sanguinem nostrum ab iis qui in terra sunt [5 1Kb] ?« Lenitas ibi tranquillitas erit inter corpus et animam, ita ut caro nec »concupiscat aduersus spiritum, nec spiritus aduersus carnem [6 1Kb] .« Caro enim spiritui obediet, nec spiritus a carne indebitum aliquid exiget. Nam »gaudebit sponsus super sponsam [7 1Kb] .« Ibi claritas erit in corpore, de qua dicitur: »Fulgebunt iusti sicut sol in regno Patris eorum [8 1Kb] .« In anima uisio Dei. Unde: »Beati mundo corde quoniam ipsi Deum uidebunt [9 1Kb] .« Hec uidens sponsa et desiderans,  ait: »Trahe me post te [10 1Kb] .« Primo de profundo peccatorum misericorditer extrahendo, secundo in uia rectitudinis perseueranter dirigendo, tertio ardentissimi et suauissimi amoris affectum in intimis cordis effundendo. Ista sunt unguenta in quorum odore se currere sponsa pollicetur, cum subdit: »Curremus in odore unguentorum tuorum.«

Primum unguentum est misericordia, secundum gratia, tertium gloria. Odor primi est indulgentia; secundi munificentia, tertii magnificentia Dei. De primo: »Sicut myrrha electa dedi suauitatem odoris [11 1Kb] .« De secundo: »Ecce odor filii mei sicut odor agri pleni, cui benedixit Dominus [12 1Kb] .« De tertio: »Cum esset rex in accubitu suo, nardus mea dedit odorem suum [13 1Kb] .« Primum retrahit, secundum trahit, tertium attrahit.  Primum de profundo uitiorum, secundum funiculo uirtutum, tertium dulcedine premiorum. In odore primi ambulamus, in odore secundi currimus, in odore tertii uolamus. Iste est odor ineffabilis, suauitas dulcedinis diuine. Unde Iacob: »Ecce odor filii mei, sicut odor agri pleni, cui benedixit Dominus. [14 1Kb] « Et Ioannes: Odor tuus in me concupiscentias excitauit eternas. De hoc dixit Iacob filiis suis: »Tollite uobiscum de optimis fructibus terre: modicum resine et mellis et storacis, et stacten, et terebinthi, et amygdalarum [15 1Kb] .« Sunt boni terre fructus, sunt meliores, sunt optimi. Boni sunt penitentie fructus in exstirpatione uitiorum. Sunt meliores pie deuotionis in exercitio uirtutum. Sunt optimi diuine contemplationis in cognitione  celestium. Per resinam, que est amara, designatur penitentia; per mel consolatio diuina, que penitenti datur; storax arbor est in Arabia, de cuius uirgulis lacryma fluit; sed si ceciderit in terram, immunda est, que autem de ramis colligitur munda est. Gutte que cadunt in terram, eos designant qui lacrymas fundunt ut sancti uideantur; que uero adherent calamis, lacrymas nobis solo Dei amore fusas designant. Unde Dauid: »Posuisti lacrymas in conspectu tuo [16 1Kb] .« Stacten uirga est robusti corticis et purpurea foliis; colorem habet ut piperis. uirga moderamen discipline est, qua motus illicitos castigamus. Robur corticis est patientia qua uiriliter sustineamus. Purpura dignitas  est regni ad quod tendimus. Calor piperis feruor est, quo semper accendimur ne tepescamus. Tria namque sunt que sanctum perficiunt hominem. Disciplina, dignitas, caritas. Disciplina propter depressionem uitiorum, dignitas propter libertatem uirtutum, caritas propter interni profectus affectum. Terebinthus generat resinam omnibus prestantiorem. Hec lacrymas superioris compunctionis designat. Inde Dauid: »Effudi in me animam meam, quoniam transibo in locum tabernaculi admirabilis usque ad domum Dei [17 1Kb] .« Amygdala citius  pre ceteris florent, et lac inde exprimitur. Hec est forma caritatis, a qua debemus incipere et paruulos etiam alienos nutrire. uel aliter: Amygdala sunt fructus sanatiuus, lac expressum, cibus nutritiuus. In flore exspectationis securitas; in iucunditate floris, eterna iucunditas. Est ergo caritas sanitas infirmorum, nutrimentum paruulorum, exspectatio iustorum, gaudium beatorum. De primo: »Ipse cepit et sanabit nos [18 1Kb] . Sana me, Domine, et sanabor [19 1Kb] ;« de secundo: »Quasi modo geniti infantes rationabiles sine dolo lac concupiscite [20 1Kb] .« Item: »Nutriet homo uaccam boum et duas oues, et exprimet butyrum pre copia lactis [21 1Kb] ;« de tertio: »Exspectans exspectaui Dominum et intendit mihi [22 1Kb] .« Item: »Exspecta me in  die resurrectionis mee in futurum [23 1Kb] ;« de quarto: »Reuelata facie speculamur gloriam Dei, ut transformemur in eamdem imaginem a claritate in claritatem [24 1Kb] .« Hec dicitur operari caritas: quia hec »operatur Deus in nobis propter nimiam caritatem qua dilexit nos [25 1Kb] .« Hec dona sunt Dei, et ideo dicimus: »Curremus in odore unguentorum tuorum.« uel sic: In fama nominis tui quod comparatur unguento, uel in fide bonorum eternorum, aut in consideratione miraculorum tuorum. Curremus, ait, in odore unguentorum tuorum. Post hunc odorem quidam ambulant, quidam currunt, quidam uolant. Ambulant qui adhuc multis tentationibus sunt impediti, currunt qui subditorum et temporalium sollicitudine sunt retardati, uolant qui omni sollicitudine  mundana sunt exuti. Sic animalia Ezechielis leguntur ambulasse, ut est unumquodque eorum ante faciem suam uel coram facie sua ambulabat. Ea cucurrisse: »Ubi erat, inquit, impetus spiritus, illuc gradiebantur [26 1Kb] .« Ire enim in impetu spiritus, est currere, et uolasse. »Et facies, inquit, et penne eorum extente erant desuper [27 1Kb] ,« et duabus alis uolabant. Ait Isaias: uos qui tentationibus grauati estis [28 1Kb] , »ambulate dum lucem habetis [29 1Kb] . Sed uidete quomodo caute ambuletis [30 1Kb] ,« sicut animalia. Unumquodque enim coram facie sua ambulabat de uirtute in uirtutem proficiendo, non post tergum ad peccata recurrendo. »Beati immaculati in uia qui ambulant in lege Domini [31 1Kb] . Qui enim cum Deo  ambulat, confidenter ambulat [32 1Kb] .« De cursu sic dicitur: »Qui in stadio currunt, omnes quidem currunt, sed unus accipit brauium. uos sic currite ut comprehendatis. Ego, ait Apostolus, sic curro, non quasi in incertum [33 1Kb] . Curramus igitur ad propositum nobis certamen, aspicientes in auctorem fidei et consummatorem Iesum [34 1Kb] ,« ut dicamus in fine: »Bonum certamen certaui, cursum consummaui [35 1Kb] .« Item: uolate qui exuti estis a mundana sollicitudine, scilicet pennis amoris et desiderii. De quibus philosophus: Sunt etenim penne uolucres  mihi que conscendant celsa poli, ut dicatur: »Qui sunt isti qui ut nubes uolant et quasi columbe ad fenestras suas [36 1Kb] .« Item: »Quis dabit mihi pennas sicut columbe et uolabo et requiescam [37 1Kb] ,« a temporali miseria. Sicut Ioannes in Apocalypsi: »Audiui, ait, uocem unius aquile uolantis per medium celi et dicentis: ue, ue, ue habitantibus in terra [38 1Kb] .« Primum ue propter culpam, secundum propter tribulationem mundanam, tertium propter eternam penam. Ambulans, ait, iehsu iuxta mare Galilee: »Et exsultauit ut gigas ad currendam uiam [39 1Kb] ; et ascendit super cherubim, et uolauit super pennas uentorum [40 1Kb] .« Ambulemus igitur, quia Christus ambulat nobiscum, ut »in nouitate uite ambulemus [41 1Kb] .« Curramus, quia ipse  currit nobiscum, ut ad promissiones eius sine offensione curramus. uolemus, quia ipse uolat nobiscum ad superna gaudia, ut inter mundanas uarietates ibi nostra fixa sint corda, ubi uera sunt gaudia. Habet et sponsa unguenta propria. Primum est amor uerecundus, secundum amor fortis, tertium amor dulcis. Primum fit ex cordis contritione, oris confessione, lacrymarum effusione. De primo. »Cor contritum et humiliatum, Deus, non despicies [42 1Kb] ;« de secundo: »Confitemini alterutrum peccata uestra [43 1Kb] ;« de tertio: Deducant oculi tui aquas, et palpebre tue fontem lacrymarum [44 1Kb] .« Amor quoque fortis ex tribus fit. Spernit timorem, appetit dolorem, non refugit pudorem. Spernit timorem,  quia »Dominus protector uite mee, a quo trepidabo [45 1Kb] ?« Et: »Libera me, Domine, et pone me iuxta te, et cuiusuis manus pugnet contra me [46 1Kb] .« Appetit dolorem, ut: »Ingrediatur putredo in ossibus meis, et subter me scateat, ut requiescam in die tribulationis [47 1Kb] .« Et Iob: »Quis mihi tribuat ut ueniat petitio mea, et quod etiam tribuit mihi Deus? Qui cepit ipse me conterat, soluat manum et succidat me [48 1Kb] .« Non refugit pudorem, ut: »Tota die uerecundia mea contra me est semper, et confusio faciei mee cooperuit me [49 1Kb] .« Amor dulcis tres habet species: Contemptum temporalium, ut Paulus: »Que fuerunt mihi lucra, facta sunt mihi detrimenta propter Christum, propter quem omnia detrimenta feci, et arbitratus sum ut stercora, ut  Christum lucrifaciam [50 1Kb] .« Habet et speciale et spirituale desiderium, ut: »Ante te omne desiderium meum et gemitus [51 1Kb] .« Et: »Anima mea desiderabit te in nocte, sed et spiritus meus in precordiis meis de mane uigilabo ad te [52 1Kb] « Habet et celeste gaudium, ut: »Gaudens gaudebo in Domino [53 1Kb] ,« et: »Letare, Ierusalem, et diem festum agite, omnes qui diligitis eam; gaudete gaudio magno [54 1Kb] .« Primum fit in cella aquaria, secundum in cella uinaria, tertium in cella aromatica. In primo enim  peccata abluuntur, in secundo tepidi accenduntur, in tertio dulcescentes supernis aromatibus odorantur. In primo dicitur: »Lauamini, mundi estote [55 1Kb] .« Unde Petrus: »Domine, non tantum pedes meos, sed et manus et caput [56 1Kb] ,« id est non tantum affectus, sed et opera et sensus, que in capite uigent. De secundo. »Ignem ueni mittere in terram, et quid uolo nisi ut ardeat [57 1Kb] ?« De tertio Ioannes euangelista. Odor tuus in me concupiscentias excitauit eternas. Primum confecit Maria Iacobi, quod dicitur supplantatio, quia eo peccata lauantur; secundum Maria Magdalene, quod dicitur turris fortitudinis, quia eo debiles roborantur; tertium Maria Salome, quod dicitur pacifica, quia isto pacificis superna dulcedo confertur, et forsitan Maria Magdalene his  tribus conficiendis interfuit. Primo interfuit, cum ad pedes Domini uerecunda iacebat [58 1Kb] , secundo, cum Dominum sepultum tanta instantia querebat [59 1Kb] ; tertio, cum in specie hortulani reperto dicebat: »Rabboni .« Ecce gaudium quod nuntiauit mundo, nuntiauit Ecclesie, nuntiauit apostolorum collegio. Mundo, dum resurgentis nuntia mundum replet letitia. Ecclesie: Nam

Illa mundi imperatrix,
Ista beata peccatrix,
Letitie primordia
Fuderunt in Ecclesia.
Apostolorum collegio,

Ferens Christus fratribus
Eius morte tristibus,
Exspectata gaudia.
 Prima cella dicitur aquaria, quia habet lacrymas contritionis; secunda, lacrymas compassionis; tertia, lacrymas deuotionis. Prime peccatorem lauant, secunde miserum potant, tertie deuotum rigant. In horum figura Christus tertio lacrymatus est, sicut legitur: Primo ad sepulcrum Lazari [61 1Kb] ; ecce contritionis; secundo: »uidens ciuitatem fleuit super illam [62 1Kb] ,« ecce compassionis; tertio, quando, imminente passione, iuit solus in montem orare [63 1Kb] . Et factus est sudor eius sicut gutte sanguinis decurrentis in terram [64 1Kb] .« Ibi lacrymatus est ex deuotione future resurrectionis, ut ait Paschasius super illius locum lamentationis Ieremie: Diuisiones aquarum deduxerunt oculi mei in contritione populi  mei [65 1Kb] .


Trahe me post te, etc.

[CARD.] Et pertinet hoc uerbum ad Assumptionem beate uirginis, et dirigit beata uirgo sermonem ad Filium, dicens: Trahe me post te, ac si dicat: Tu assumptus ad Patris dexteram, assume matrem ad gloriam. Et bene dicit: Trahe me post te, ut in uerbo trahendi significet quod gratia quasi per uiolentiam rectificat liberum arbitrium. Nam »corpus quod corrumpitur aggrauat animam, et deprimit  terrena habitatio sensum multa cogitantem [66 1Kb] .« Audientes autem iuuencule assumptionem domine sue subiiciunt: »Curremus in odorem unguentorum tuorum [67 1Kb] .« Curremus, ueloces 8 sequendi desiderio. Curremus fortes in fide, curremus tanquam leues et agiles, sicut dicit Apostolus ad Hebreos: »Deponentes omne pondus, et circumstans nos peccatum, per patientiam curramus ad propositum nobis certamen, respicientes in auctorem fidei et consummatorem Iesum, qui proposito sibi gaudio sustinuit crucem, confusione contempta [68 1Kb] .« Curremus, inquam, in odorem unguentorum tuorum. Unguenta autem beate uirginis sunt confectiones spiritualium carismatum, coniecte in ipsas uirtutum pinguedines, que ipsam quasi sua  substantia locupletant, et nos delectant fragrantia et odoris delectatione ad cursum boni operis nos inuitant. Assumpta uero ad ethereum thalamum beata uirgo, et assecuta quod petiit, subdit:


Introduxit me rex in cellaria sua.

[THO.] Cellaria regis eterni sunt interna gaudia patrie celestis, in que nunc introducta est Ecclesia sancta per fidem, in futuro plenius introducenda per rem. Loquitur autem ad adolescentulas sponsa, id est Ecclesia Christi ad animas fideles, sua uidelicet membra nuper in Christo renata. Ita ideo deprecor Christum sponsum, ut nos post se currentes ipse, data manu ne deficiamus, adiuuet, quia iam dulcedinem regni celestis prelibaui; iam gustaui, quoniam suauis est Dominus [69 1Kb] . Iam bona que mihi  parata sunt in celis, ipso reuelante cognoui. Dixerat quia esset currendum, et in quo currendum: ecce quo currendum, scilicet in cellam uinariam, quo iam introducta est. Ibi homines reficiuntur a fructu frumenti, uini et olei sui [70 1Kb] . Reficiuntur frumento doctrine erudientis. Inebriantur uino specialis et spiritualis feruoris. Unguntur oleo suauis deuotionis. Primum sibi, secundum Deo, tertium proximo. Primum sibi, »ut panis cor hominis confirmet [71 1Kb] ;« secundum Deo, ut »uinum letificet cor hominis [72 1Kb] ,« id est feruor letificet in Deo; tertium proximo, ut ei exterius »exhilaret faciem in oleo [73 1Kb] .« De primo dicitur. »Confirma hoc, Deus, quod operatus es in nobis [74 1Kb] .« De secundo: »Gaudete in Domino semper:  iterum dico gaudete [75 1Kb] .« De tertio Paulus.: »Hilarem datorem diligit Deus [76 1Kb] .«

In hoc opere uidemus sponsam esse uelle cum sponso, scilicet in horto, in cellario, in cubiculo; sit itaque simplex historia hortus, cellarium moralis sensus, cubiculum contemplationis secretum. In historia sunt tria, scilicet celi et terre creatio, reconciliatio, reparatio. Creatio est tanquam hortisatio uel plantatio; reconciliatio, tanquam germinatio satorum uel plantatorum. Tempore namque suo rorantibus celis desuper et nubibus pluentibus  iustum, aperta est terra et germinauit Saluatorem [77 1Kb] , per quem facta est celi et terre reconciliatio. Reparatio in fine seculi erit. In cellario sunt tres celle: Prima discipline, secunda nature, tertia gratie. In prima discis inferior esse, in secunda par, in tertia superior, id est sub alio, cum alio, super alium; uel sic: Subesse, cesse, preesse. Primo discis esse discipulus, secundo socius, tertio magister. Cubiculum regis est arcanum contemplationis. Sed non unum solum est cubiculum, quia multe sunt regine et concubine. Mulier enim quedam secus pedes Domini sortita est locum [78 1Kb] . Altera ad caput deuotionem inuenit [79 1Kb] . Thomas in latere [80 1Kb] , Ioannes in pectore [81 1Kb] , Petrus in sinu Patris [82 1Kb] , Paulus in tertio celo [83 1Kb] huius secreti gratiam sunt assecuti. Prima  mulier, in imo humilitatis; secunda, in solido spei; Thomas, in solido fidei; Ioannes, in lato caritatis; Petrus, in luce ueritatis; Paulus, in imo Sapientie. Est locus apud sponsum de quo sua iura decernit et consilia disponit, »in pondere et numero et mensura [84 1Kb] .« Et est locus in quo super reprobam animam uersatur animaduersio iudicis. »Terribilis in consiliis super filios hominum [85 1Kb] .« Porro nec in primo nec in secundo perfecta est quies speculanti. In primo enim Deus apparet tanquam sollicitus; in secundo, tanquam turbatus. Alter adiutorium docentis, alter pretorium iudicis. Sed est tertius locus ubi sponsus cernitur quietus, non magistri, non iudicis, sed sponsi. O uere quietis locus in quo est Deus non quasi turbatus ira, nec distentus prospicitur  cura, sed uidetur uoluntas eius in eo bona et beneplacens et perfecta [86 1Kb] .

Ecce tria tempora, tria merita, tria premia. In horto tempora, in cellario merita, in triplici contemplatione cubiculi premia. Ista cellaria tres habent cellas: Prima est Scripture, secunda anime, tertia celestis patrie. In prima sumitur aqua refectionis, in secunda, uinum iucunditatis, in tertia, oleum suauitatis. Aqua prime triplex est. Prima est secularis prudentia, secunda litteralis scientia, tertia celestis sapientia. Prima est de lacu turbido; secunda, de riuo fluido: tertia, de fonte purissimo. Prima de lacu turbido, quia de rebus temporalibus que animam perturbant; secunda de riuo fluido,  quia de eloquentia et opinione philosophica, que cito quasi riuus nostram debent transire memoriam: tertia de fonte purissimo, quia de celestibus que nostram debent rigare animam. Isti sunt tres putei quos serui Isaac foderunt [87 1Kb] . Primum appellauerunt Calumnias, secundum Inimicitias, tertium Abundantiam, uel Septiformem, quia pro temporalibus nobis calumniantur Allophyli, id est demones aliena amantes. In litterali autem scientia nobis inimicantur, nisi retorqueamus ad theologie intelligentiam. In septiformi enim spiritu habemus gratie abundantiam.  Prima est aqua in Iericho corrupta [88 1Kb] ; secunda est aqua Mara in deserto amara [89 1Kb] ; tertia est aqua quam eduxit Moyses de petra [90 1Kb] . Prima est aqua Iericho que intelligitur mundus, id est secularis prudentia que corrupta est: si aliud inde queritur quam gloria Dei. Sed Eliseus, id est Deus meus Dominus in uase nouo, id est in corde nuper conuerso sal, id est Dei saporem ponit, benedicit; ponit in aquam, et sic dicit Eliseus: »Ecce sanaui aquas istas, et non erit in eis ultra mors neque corruptio [91 1Kb] . Et sic secularis prudentia seruit Deo, sicque desinit esse corrupta. Mara uero, id est litteralis scientia amara est anime religiose, nisi lignum in ea ponatur, id est crux Christi in ea predicetur, ut Paulus: »Nihil iudicaui me scire  inter uos, nisi Iesum Christum et hunc crucifixum [92 1Kb] « Tertia est aqua de petra, quam percussit Moyses uirga [93 1Kb] : »Petra autem erat Christus [94 1Kb] ,« qui in cruce percussus, aquam de latere produxit [95 1Kb] et Spiritum sanctum misit [96 1Kb] . Hic est »fluminis impetus qui letificat ciuitatem Dei [97 1Kb] ,« fons hortorum. In cella autem est triplex uinum. Primum, quando de prima conuersione agitur Deo gratia. Unde: »Obedistis autem ex corde in eam formam doctrine, in quam traditi estis [98 1Kb] .« Secundum est de conscientie gloria. Inde idem: »Gloria nostra hec est testimonium conscientie nostre [99 1Kb] .« Tertium est de infusione gratie letitia. Unde idem: »Charitas Dei infusa est in cordibus nostris per Spiritum sanctum qui datus est nobis [100 1Kb] .« In cellario celestis patrie  sunt quatuor suauitates olei, scilicet corporum glorificatio, angelorum consociatio, ad dexteram Patris confessio, Dei uisio. Hec est illa Apostoli supereminens magnitudo: »Deus, inquit, det uobis illuminatos oculos cordis uestri, ut sciatis que sit supereminens magnitudo uirtutis eius [1 1Kb] .« Manens magnitudo est corporum glorificatio, eminens est angelorum consociatio, pereminens est ad dexteram Patris sessio, supereminens est Dei uisio facie ad faciem. Qui uult uidere Deum facie ad faciem, oportet eum esse prope, ad ipsum conuerti, et nullum interponatur obstaculum. Itaque ut eum contemplemur, simus prope per studia iustitie, omne obstaculum peccati remoueamus a nobis per custodiam  innocentie. Ad ipsum conuertimur deuoto affectu infatigabilis diligentie. Sic Iacob angelos uidit [2 1Kb] , sed prius uitia supplantauit. Et quomodo? uideamus. Prius occidit hedos, secundo excoriauit, tertio coxit [3 1Kb] . Isti duo hedi corpus nostrum sunt et anima. Hi occidendi sunt, quia anima est occidenda a uita peruerse uoluntatis, et mortificanda caro ab exercitatione peruerse uel praue actionis. Sunt et excoriandi, quia ab ipso sinistre intentionis affectu anima est diuidenda et a delectatione uoluptatis illicite caro exspolianda. Sunt et coquendi, ut  caritatis examinati feruore, placitam Deo refectionem exhibeant. Cui offeratur et uinum letitie spiritualis, quia »hilarem datorem diligit Deus [4 1Kb] .« Itaque per ista meretur Patris benedictionem, scilicet: »Det tibi Deus de pinguedine terre, id est inferiorem compunctionem, et de rore celi abundantiam [5 1Kb] , id est superiorem compunctionem. Fidelis itaque anima animaduertens tales Dei consolationes subiungit:


Introduxit me rex in cellaria.

[CARD.] In cellaria celestia, ut de potioribus bonis suis me reficiat. uidentes autem eam angeli qui assistunt Filio exaltatam super choros angelorum ad celestia regna, et exsultantes de ipsius exaltatione subiungunt:


 Exsultabimus et letabimur in te: memores uberum tuorum super uinum.

[THO.] Quasi diceret: Nequaquam ipsi nos de perceptis muneribus extollimus, sed in omni quod bene uiuimus semper exsultabimus et letabimur in tua misericordia; memores per omnia, quanta nos pietate recreare, qualiter austeritatem legis gratia fidei euangelice mitigare dignatus es: uere consolationes. Audite quid fecerit Iacob cum occurrit ei frater cum quadringentis uiris, id est uitiis principalibus, scilicet timoris, cupiditatis, gaudii, doloris. Inde peta:

Hi metuunt, cupiunt, gaudentque dolentque; nec auras
Respiciunt, clausi tenebris et carcere ceco [6 1Kb] .

 Primo ancille cum filiis suis, secundo Lia cum liberis suis, tertio Rachel et Ioseph opponuntur [7 1Kb] . Per ancillam Lie timor praue actionis, per ancillam Rachel timor erroris, per filios eorum bona que de illis procedunt, signantur; per Liam, uita actiua; per filios eius, uirtutes, que inde procedunt; per Rachelem, uita contemplatiua; per Ioseph, qui augmentum dicitur, profectus desiderii signatur. Propter hoc dicit: Exsultabimus et letabimur in te, memores uberum tuorum super uinum. Duobus modis homo trahitur, scilicet timore et consolatione. In uino timor, in uberibus blandimentum consolationis signatur. Unde plus propter consolationem quam timorem letabimur. Unde propheta:  »Letare, Ierusalem, et festum agite, omnes qui diligitis eam, gaudete gaudio magno [8 1Kb] «. Primo letandum est nobis de eiectione calamitatis. Secundo agimus diem festum in adoptione alicuius festiuitatis uel dignitatis. Tertio gaudemus gaudio magno propter possessionem felicitatis. Letitia fuit populo Isrel cum mare transiret; diem festum egit cum legem acciperet et tabernaculum Deo constituit; gaudio magno gauisus est, cum in terram promissionis hereditatem accepit. Primo potatur lacte; secundo satiatur ab uberibus consolationis eius [9 1Kb] ,  tertio epulatur ab introitu glorie eius. Plura sunt genera consolationum. Est consolatio in ereptione periculi. Unde Dauid: »Fac mecum signum in bonum, ut uideant qui oderunt me et confundantur, quoniam tu, Domine, adiuuisti me et consolatus es me [10 1Kb] .« Est et consolatio in consecutione desiderii. Inde Dominus: »Sicut mater consolatur filios suos, ita et ego consolabor uos, et, Ierusalem, consolabimini [11 1Kb] «. Est et consolatio in meditatione diuini uerbi. Unde Paulus: »Quecumque scripta sunt ad nostram doctrinam scripta sunt, ut per patientiam et consolationem Scripturarum spem habeamus [12 1Kb] .« Est consolator in perceptione Spiritus sancti. Inde Dominus: »Nisi ego abiero, Paracletus non ueniet. Si autem assumptus fuero, mittam  eum. Paracletus enim consolator interpretatur [13 1Kb] .«

Sunt qui Deo insultant, sunt qui sibi saltant, sunt qui Deo presultant, sunt qui Deo exsultant. Primi sunt impii, secundi tentati, tertii consolati, quarti deuoti; primi, Christo humilitatem et passionem suam imperando; secundi, difficultates tentationum transiliendo; tertii, de sua consolatione Deo gratias referendo; quarti, eternam letitiam diuini amoris non solum uoce, sed et gestu membrorum foris exprimendo. Insultantes enim dicuntur contra saltantes. Saltantes simpliciter dicuntur frequenter salientes. Resultantes dicuntur quantum ad uocem retrosalientes, id est beneficia accepta a Deo per gratiarum actionem ei reddentes. Exsultantes dicuntur extra salientes,  scilicet de letitia cordis ad gestum corporis. Deo insultabant clamantes: »Aue, Rex Iudeorum.« [14 1Kb] Sibi saltare docebat propheta dicens: »Egredimini de Babylone, et fugite a Chaldeis.« [15 1Kb] Resultabat ipse Christus cum dixit: »Gratias 9 tibi, Pater, quia semper me audis [16 1Kb] «. Exsultare docebat Dauid cum diceret: »Omnes gentes, plaudite manibus [17 1Kb] .« Hec omnia Paulus in se ostendit. Prius ait: »Fui blasphemus et persecutor, quia persecutus sum Ecclesiam Dei [18 1Kb] ,« ecce insultatio; »continuo non acquieui carni et sanguini [19 1Kb] ,« ecce saltatio; »gratia Dei sum id quod sum [20 1Kb] ,« ecce resultatio. »uolo uiros in omni loco orare puras manus leuantes [21 1Kb] , ecce per manus insultatio. Insultant Deo per cecitatem, per uite infirmitatem,  imminuendo eius potestatem. Per cecitatem, dum putant Deum sua peccata latere. Per uite infirmitatem, dum credunt ipsum pro delicto proprio mortem sustinuisse; diminuendo eius potestatem, quia non credunt quod sit uenturus peccata iudicare. De primo dixerunt: »Non uidebit Dominus neque intelliget Deus Iacob [22 1Kb] .« De secundo: »Dixit insipiens in corde suo: Non est Deus [23 1Kb] .« Item, Iudei ad Pilatum: »Si non esset hic malefactor, non tibi tradidissemus eum [24 1Kb] .« De tertio per prophetam:  »Non faciet quidquam siue bonum siue malum.« Hec autem insultatio prefigurata est in Samsonem a Philistheis facta insultatione. Primo enim eum excecauerunt; secundo, ad molam deputauerunt; tertio coram se ludere fecerunt [25 1Kb] . Illa enim cecatio designat cecitatem illam, qua putant Deum sua ignorare peccata. Mole uero deputatio designat Christo ab eis impositam passionem ex culpa et pena, cum tamen culpa caruerit.

Nos uero quasi granum frumenti terimur inter duas quasi molas, scilicet culpam et penam. Samsonem ludere faciunt, dum deludunt eius futurum iudicium: sed et hec moraliter de spiritu. Samson est spiritus humanus, Philisthiim demones. Hunc primo excecant auferendo intelligentie spiritum.  Molere faciunt, dum laborare faciunt operando peccatum. Coram se ludere faciunt, dum licenter euagari faciunt per omne illicitum. De primo: »Quomodo obtexit caligine in furore suo Dominus uirginem filiam Sion [26 1Kb] ?« De secundo: »Omnes persecutores eius apprehenderunt eam inter angustias [27 1Kb] .« De tertio: »Peccatum peccauit Ierusalem, propterea instabilis facta est [28 1Kb] .« Saltant sibi qui transiliunt fossam diabolice fraudis. Fossam desperationis, fossam erroris. De prima: »uulpes foueas habent, et uolucres celi nidos [29 1Kb] .« De secundo: »Lacum aperuit et effodit cum, et incidit in foueam quam fecit [30 1Kb] .« Lacus est mundus. Hunc fodiendo aperit qui eius sequitur uoluptates, donec in profundum malorum ueniens contemnit [31 1Kb] . Cadit in  foueam, quando propter magnitudinem peccatorum in desperationem cadit. Hanc fecit dum peccauit. De tertia dicitur: »Si cecus cecum ducit, nonno ambo in foueam cadunt [32 1Kb] ?« De sal antibus ultra foueas istas dicit Samuel ad Saul: »Inuenies duos uiros iuxta sepulcrum Rachel in finibus Beniamin in meridie, salientes foueas magnas [33 1Kb] .« Isti duo uiri sunt spiritus et corpus. Spiritus est uir, quia uiret uirtutibus. Corpus est uir, dum obedit spiritui in uirtutum operibus. Tres istas foueas saliunt. Fossam diabolice fraudis saliunt iuxta sepulcrum Rachel. Rachel interpretatur ouis uel uidens principium. Sepulcrum eius est in corde, in quo est ouina simplicitas, et uidendi ad discernendum motus ueritas. Aduersus tales fraudes non obstat fouea. Foueam  desperationis saliunt qui sunt in finibus Beniamin. Beniamin interpretatur filius dextere, id est Christus qui sedet ad dexteram Patris. Fines eius sunt secundum humanitatem, principium et exitus, id est humilitas natiuitatis et exitus mortis.

Sequentes igitur humilitatem, confidentes se saluari per eius passionem. Foueam desperationis saliunt qui in finibus Beniamin. Beniamin interpretatur filius dextere, id est Christus. Fossam erroris saliunt quando sunt in meridie, id est in mera die,  scilicet quando habent spiritum intelligentie qui non sinit eos errare. Deo resultant, gratias agentes. In tribus gratias agunt Deo: De malis que per gratiam Dei potuerunt fugere; de bonis que Deo auctore possunt facere; de bonis celestibus que exspectant ex eius promissione. De iis filii Isrel post transitum maris Rubri gratias agebant Deo, cum dicerent: »Cantemus Domino, gloriose enim honorificatus est quando equum et ascensorem proiecit in mare [34 1Kb] .« Ecce primum: »Fortitudo mea et laus mea Dominus [35 1Kb] .« De secundo: »Dux fuisti in uita tua populo, quem redemisti; et portasti eum in fortitudine tua ad habitaculum sanctum tuum [36 1Kb] ,« ecce tertium. De primo Dauid: »Eripuisti animam meam de morte, oculos meos a lacrymis, pedes meos  a lapsu [37 1Kb] ;« ecce primum. De secundo: »Cantabo Domino qui bona tribuit mihi [38 1Kb] ;« de tertio: »Placebo Domino in regione uiuorum [39 1Kb] ,« Item de primo: »Benedic, anima mea, Domino [40 1Kb] .« Quare? quia »propitiatur omnibus inimicis tuis qui sanat omnes infirmitates tuas, qui redemit [41 1Kb] ,« etc.; hoc de primo. De secundo: »Qui coronat te in misericordia et miserationibus, qui replet in bonis desiderium tuum [42 1Kb] .« De tertio: »Renouabitur ut aquile iuuentus tua [43 1Kb] .« In figura horum trium in Leuitico inuenimus tria genera animalium Domino sacrificata [44 1Kb] , scilicet animalia immunda, ut est capra, que luxuriosum est animal; et hoc pro primo. Animalia munda, ut bos, ouis, scilicet in figura secundi. Turtur et columba, que sursum uolant  in figura tertii. Deo exsultant, letitiam de supernis in corde suo concipientes. In tribus est hec exsultatio. Exsultans enim debet habere iubilum in ore, psalterium in corde, tympanum in corpore. Iubilum scilicet uocem, qua Deum laudat; psalterium scilicet spiritualem letitiam de supernis que desiderat; tympanum, scilicet gestum corporis in quo utrumque exprimat. Inde Dauid: »Iubilate Deo Iacob, sumite psalterium, et date tympanum [45 1Kb] .«---»Psallam spiritu, psallam et mente [46 1Kb] ,« ait Apostolus de duobus primis. »De tertio: Glorificate et portate Deum in corpore uestro [47 1Kb] .« Hec tria agebat Dauid, cum adduceret arcam Domini in Ierusalem. »Deducebat, ait, arcam de iubilo [48 1Kb] ;« hoc de primo.  De secundo: »Domine, ait, uniuersa hec tibi letus obtuli [49 1Kb] .« De tertio dicitur quod uidit Michol filia Saul Dauid saltantem coram arca Domini, et spreuit eum in corde suo [50 1Kb] .

Notandum quod exsultantium quidam exsultant Domino, quidam in Domino, quidam cum Domino: Domino, a peccatis et tribulationibus liberati; in Domino, iusti; cum Domino, beati. Primi pro liberatione scilicet sua gratias agentes; secundi, pro suis beneficiis Deum laudantes; tertii, facie ad faciem  Deum uidentes. Primi dicunt: »Exsultate Deo adiutori nostro [51 1Kb] .« Secundis dicitur: »Exsultate, iusti, in Domino, rectos decet collaudatio [52 1Kb] .« De tertiis: »O quam gloriosum est regnum in quo cum Christo gaudent omnes sancti [53 1Kb] !« In primis aliquid est amaritudinis; in secundis multum suauitatis; in tertiis totum felicitatis. De primis: »Ibant apostoli gaudentes in conspectu concilii, quoniam digni habiti sunt pro nomine Christi contumeliam pati [54 1Kb] .« De secundis: »Gaudens gaudebo in Domino, et exsultabit anima mea in Deo meo, quia induit me uestimentis salutis [55 1Kb] .« De tertiis: »Exsultabunt sancti in gloria, letabuntur in cubilibus suis [56 1Kb] .« Isti sunt memores uberum Sponsi, que sunt consolationes; sed his differenter utuntur. Insultantes  enim sanguinem eliciunt, saltantes lac sugunt, resultantes uinum exprimunt. Gaudentes odoramenta percipiunt, sanguinem nequitie, lac doctrine, uinum spiritualis feruoris, odoramenta superne suauitatis: sanguinem qui iustum interficiat, lac quod paruulos nutriat, uinum quod tepidos calefaciat, odoramenta quibus anima in pace in idipsum dormiat et requiescat [57 1Kb] .« De primo dicitur: Qui uehementer premit ubera, elicit sanguinem. De secundo: »Ut potemini a lacte, et sugetis ab uberibus consolationis eius [58 1Kb] .« De tertio, in hoc opere sequitur: »Et erunt ubera tua sicut botri uinee [59 1Kb] .« De quarto iam dictum est in hoc opere: Meliora sunt ubera tua uino, fragrantia unguentis optimis. Primi sunt memores uberum horum contra uinum,  secundi infra uinum, tertii propter uinum, quarti super uinum.


Exsultabimus et letabimur.

[CARD] Exsultabimus, quasi quodam gestu nostrum exprimentes gaudium, et mente letabimur in te. Quia uero prius dixerant angeli ad beatam uirginem: Ideo adolescentule dilexerunt te nimis, quia meliora sunt ubera tua uino, ne in sanctis animabus, quas adolescentulas uocabant nomen feminini generis aliquid infirmitatis innueret, eamdem sententiam replicant, et easdem animas quas uocauerant adolescentulas, rectos uocant, quasi uiriles, non effeminatos; rectos, non senectute uitiosa curuatos, et dicunt:


 Recti diligunt te.

[THO.] Ideo non in nobis ipsis, sed in te exsultabimus memores donorum tuorum, quia omnes qui non curuo, sed recto sunt corde, te ante omnia et super omnia diligunt; nec recti esse possunt, qui tuo amori aliquid preponunt. Cum uero superius dixerit: Adolescentule dilexerunt te, adolescentiam, cordis rectitudinem dixit. Item, recti diligunt te, quia nulli nisi recti uere Deum possunt diligere. Quicunque rectitudinem iustitie actu, uel uerbo,  uel cogitatione uiolauit, frustra se Deum diligere credit. Hec rectitudo mentis est, non corporis, quamuis forte ad hoc habeat homo oculos ad celum erectos. Qui enim querunt terrena, curui; qui celestia, recti sunt. »Que sursum sunt querite, non que sunt super terram [60 1Kb] .« Unde peta [61 1Kb] :

Pronaque cum spectent animalia cetera terram,
Os homini sublime dedit, celumque tueri
Iussit, et erectos ad sidera tollere uultus.
Curuus es, si propriam gloriam queris, florenti inuides, absenti detrahis, reponis ledenti te. Rectitudo hec multis modis seruanda est. Sit quisque rectus cogitatione, uoluntate, actione, officio. Sit rectus cogitatione, ut delusoria phantasmata respuat; sola se intelligentia ueritatis oblectet. Unde Dauid:  »Tu parasti directiones, iudicium et iustitiam in Iacob tu fecisti [62 1Kb] .« Directio itaque ad rationem, iudicium ad intellectum, iustitia ad electionem refertur. Nam ratio diligit, intellectus iudicat, uoluntas eligit. Ad rectitudinem igitur cogitationum spectat omnes motus cordis ad normam rationis dirigere, iudicio ueritatis piis meditationibus inherere. Secundo intellectui Deo placite uoluntatis affectus inflexibiliter sociare. Nam, sicut ait beatus Augustinus, spiritualis uir sicut in corpore salutem, in cogitatione solam ueritatem, ita et in actione solam nititur pacem obseruare. Est et rectitudo officii cum pro officio sibi iniuncto quod utile et honestum est exsequi contendit. Est et rectitudo, cum quis rectitudinem cordis extendit ad rectitudinem sermonis.  Unde Paulus: »Ut sitis, inquit, simplices et filii Dei [63 1Kb] ,« id est sinceri puro corde, et simplices in sermone. Est et rectitudo quando mentes in prosperitate posite diuinam clementiam laudant, in aduersitate sua peccata accusant. Inde Dauid: »Quam bonus Isrel Deus iis qui recto sunt corde [64 1Kb] !« Est et illa rectitudo super omnes seruanda, quando omne opus quod agitur per rectam intentionem ad celestia dirigitur.

Igitur recti diligunt Deum, qui sola diuina querunt, sola celestia diligunt, solis eternis bonis perfrui concupiscunt. Debet esse rectitudo in corde, in opere, in sermone. In corde, bona cogitando, quia, »iuxta est Dominus his qui recto sunt corde [65 1Kb] ;«  in opere, faciendo bona, quia »pedes eorum pedes recti [66 1Kb] ,« etc. In sermone, bona dicendo. Unde: »Da sermonem rectum et bene sonantem in os meum [67 1Kb] .« De primo dicitur de Iob: »Erat uir ille simplex et rectus [68 1Kb] ;« de secundo ad eumdem: »Si mundus et rectus incesseris, statim Dominus euigilabit ad te [69 1Kb] .« De tertio dicitur amicis Iob: »Non estis locuti rectum in conspectu meo sicut seruus meus Iob [70 1Kb] .« Item, debet esse rectitudo in pondere et numero et mensura [71 1Kb] . In mensura operum et sermonum, ne ultra modum eant uel  citra remaneant; in numero affectionis, id est in forma, ne informis et incomposita remaneat; in pondere amoris, ut sciamus quantum quilibet pendi debeat; in mensura operum, ut des maiori subiectionem, pari societatem, inferiori protectionem; in mensura sermonum, tibi confessionem, proximo predicationem, tibi et proximo orationem, Deo laudem; in numero debet timor Dei motus sensualitatis refrenare, intentio ad debitum finem suspirare, ratio modum ambulandi disponere, affectione, sicut ratio ordinauerit, ambulare; in pondere amoris, ut uideamus quid sit appetendum, quid fugiendum, quid preponendum, quid postponendum. Ad litteram dicit Augustinus: In mensura scilicet magnitudinis et paruitatis, in numero multitudinis  et paucitatis, in pondere leuitatis et grauitatis. Item, Deus est mensura sine mensura, numerus sine numero, pondus sine pondere. Item, rectitudo nichil aliud est quam iustitia que pacem operatur. Unde dictum est: »Iustitia et pax osculate sunt [72 1Kb] ,« id est iustitia hominis et pax Dei. Item, iustitia Dei et pax hominis. Triplex est iustitia hominis. Prima est naturalis equitas; secunda, uirtutum sub caritate societas; tertia est peccati immunitas. Prima excludit iniuriosum, secunda facit religiosum, tertia facit gloriosum. Primam docebat Christus cum diceret: »Quod tibi non uis fieri, alii ne feceris [73 1Kb] .« Secundam sic: »Nisi abundauerit iustitia uestra plus quam Scribarum et Phariseorum, non intrabitis in regnum celorum [74 1Kb] .« Tertiam sic: »Fulgebunt  iusti sicut sol in regno Patris eorum [75 1Kb] .« Prima declinat a malo; secunda facit bonum; tertia metet in gaudio. Prima uitat culpam, secunda recta uia currit ad patriam, tertia recipiet benedictionis gloriam. De prima Dauid: »Feci iudicium et iustitiam, non tradas me calumniantibus me [76 1Kb] ;« de secunda: »Iustum deduxit Dominus per uias rectas, et ostendit illi regnum Dei [77 1Kb] ;« de tertia: »Gloriabuntur in te omnes qui diligunt nomen tuum, quoniam tu benedices iusto [78 1Kb] .«

Item, tres sunt paces Dei. Prima ab hominum peruersitate, secunda a tentatione, tertia a corruptionis dolore. Has commemorat Dauid. De prima: »Propter fratres meos et proximos meos loquebar pacem de te [79 1Kb] .«  De secunda: »Fiat pax in uirtute tua 10 et abundantia in turribus tuis [80 1Kb] ;« de tertia: »Rogate que ad pacem sunt Ierusalem et abundantia diligentibus te [81 1Kb] .« De prima Iob: »Bestie terre pacifice erunt tibi [82 1Kb] .« De secunda, idem: »Si diluculo surrexeris ad Deum et omnipotentem fueris deprecatus; si mundus et rectus incesseris, statim euigilabit ad te et pacatum reddet habitaculum iustitie tue [83 1Kb] .« De tertia Dauid: »In pace in idipsum dormiam et requiescam [84 1Kb] .« Prima pax et prima iustitia se osculantur. Unde. »Suscipiant montes pacem populo et  colles iustitiam [85 1Kb] .« Secunda pax et secunda iustitia se osculantur. Unde: »Orietur in diebus eius iustitia, et abundabit pax [86 1Kb] .« Tertia pax et tertia iustitia se osculantur. Unde: »Multiplicabitur eius imperium et pacis non erit finis. Super solium Dauid et super regnum eius, scilicet ut confirmet illud et corroboret in iudicio et iustitia [87 1Kb] .« Item econuerso triplex est iustitia Dei, et triplex pax hominis: que se inuicem osculantur.

Prima igitur iustitia est in rerum ordinatione, secunda in iudiciorum equitate, tertia est in peccatorum immunitate. Prima: Omnia disponuntur in pondere, et numero, et mensura [88 1Kb] ; secunda: Reddet unicuique, iuxta opera [89 1Kb] ; tertia est in diuina essentia. De prima dicitur: »Creator omnium  rerum Deus, terribilis et fortis, iustus et misericors [90 1Kb] ;« de secunda: Iustus es, Domine, et rectum iudicium tuum [91 1Kb] ;« de tertia: »Iustitia tua, iustitia in eternum [92 1Kb] .« Prima ducem habet sapientiam, secunda comitem habet misericordiam, tertia pertinet ad potentiam, sapientiam: que est Filius. Misericordiam dat Spiritus sanctus. Potentia est Pater eternus. Prima enim per sapientiam gubernatur, secunda per misericordiam temperatur, tertia per potentiam absque defectu possidetur. De prima: »Dominus sapientia fundauit terram: stabiliuit celos prudentia [93 1Kb] ;« de secunda: »Exortum est in tenebris lumen rectis, misericors et miserator et iustus [94 1Kb] ; de tertia: »Potestas eius, potestas eterna, que non auferetur, et regnum eius  quod non corrumpetur [95 1Kb] .«

Ex iis pendent tres paces, que eas osculantur: Pax mundi, pax generis humani, pax Dei. Prima est in natura, secunda ex gratia, tertia erit in gloria. Prima prohibet elementorum concursum; secunda facit odire malum, et diligere Deum et proximum; in tertia Deus imperturbatus ut non accedat ad eum malum et flagellum [96 1Kb] . Prima pax et prima iustitia sese osculantur; secunda pax et secunda iustitia; tertia pax et tertia iustitia. Prima pax est ex proportionata creatione mundi, secunda ex timore iudicii, tertia quia non potest esse turbatio apud Deum, ubi non est macula peccati. Ad hoc recte laborant ut per primam hic habeant temporalem tranquillitatem, per secundam, cordis puritatem,  per tertiam, summam illam beatitudinem. Sed recti ad rectitudinem triplici gradu ascendunt. Primo enim corrigunt, secundo regunt, tertio dirigunt. Corrigunt iniquitatem, regunt suam simplicitatem, dirigunt gressus suos ad illam pacis ciuitatem. Corrigunt per satisfactionem, regunt per doctrinam regularem, dirigunt per interioris contemplationis claritatem. Corrigunt per contritionem, confessionem, satisfactionem. Hic est perfectio rectitudinis. De primo Dauid: »In quo corrigit adolescentior uiam suam, in custodiendo sermones  tuos [97 1Kb] ,« quibus nos doces modos satisfactionis. De secundo ait ille Satiricus [97* 1Kb] :

   Animum rege, qui nisi paret,
Imperat: hunc frenis, hunc tu contunde flagellis.
De tertio: »uisitauit nos oriens ex alto, illuminare his qui in tenebris et in umbra mortis sedent, ad dirigendos pedes nostros in uiam pacis [98 1Kb] .« Primi diligere incipiunt, secundi in dilectione crescunt, tertii ad summum dilectionis gradum perueniunt.


Recti diligunt te, memores uberum tuorum super uinum.

[CARD.] Ac si dicat: Ideo te diligunt, quia in memoria sua fixum gerunt, quia meliora sunt ubera tua super uinum, sicut in premissis est expositum.


Nigra sum, sed formosa, filie Ierusalem.

 [THO.] Postquam sancta Ecclesia in cellaria Christi perducta est, scilicet per cognitionem et spem celestium bonorum, postquam recto corde diligere atque in eius solum gratiam gaudere et exsultare didicit, restat ostendi quid pro eodem amore illius ac pro acquisitione bonorum que gestauit certaminis subeat, quid afflictionis toleret: hoc scilicet quod dicit, Nigra sum, sed formosa. Nigra aduersitate pressurarum, sed formosa decore uirtutum: imo tanto in conspectu Dei formosior quanto amplioribus insipientium uexata pressuris. Filias Ierusalem quibus hec loquitur, animas dicit celestibus sacramentis imbutas, celestis habitatione patrie suspirantes. Quia dixerat: Recti diligunt te, ne forte non recta uideretur infirmioribus, quos hic uocat  filias Ierusalem propter tribulationes quas sustinet, ait, etsi sum nigra tribulationibus, tamen interius sum formosa caritate. Nigra sum pressuris, formosa uirtutibus. Nigra sum studio humilitatis, sed formosa celestibus desideriis; nigra oculis insipientium, sed formosa intellectibus prudentium; nigra propter memoriam peccatorum, sed formosa propter contemplationem celestium; nigra peruerse uiuentibus, eterna supplicia comminando; formosa sancte conuersantibus, eterna gaudia promittendo; nigra per corporis uilitatem et humilitatem, formosa per anime sanctitatem. Nigra sum in terris, formosa in celis; nigra mala temporalia patiendo, formosa bona sempiterna sperando. Audi formosam: »Spe, inquit, gaudentes [99 1Kb] .« Audi nigram: »In tribulatione  patientes [100 1Kb] .« Niger erat Paulus lapidatus [1 1Kb] , formosus ad tertium celum raptus [2 1Kb] . Niger dicebat: »Tanquam purgamenta huius mundi sumus omnium peripsema usque adhuc [3 1Kb] .« Formosus dicebat: »Reuelata facie speculamur Dei gloriam [4 1Kb] .« Tribulatio precipua est uia ad Deum uel regnum, quia »omnes qui pie uolunt uiuere in Christo Iesu, persecutionem patiuntur [5 1Kb] .« Ideo ista in hac peregrinatione posita: clamat, Nigra sum, sed formosa.

Tria sunt que peregrinantes affligunt: Difficultas  uiarum, insidie latronum, grauitas onerum. Quatuor sunt uiarum difficultates: sunt enim lutose, scrupulose, cliuose, ruinose. Lutose paludibus uoluptatum, scrupulose lapidibus scandalorum, cliuose prosperitatibus successuum, ruinose defectibus aduersitatum. De lutosis dictum est: »Infixus sum in limo profundi et non est substantia [6 1Kb] ; de scrupulosis: »ne unquam offendas ad lapidem pedem tuum [7 1Kb] ;« de ruinosa et cliuosa simul: »Ascendunt usque ad celos, et descendunt usque ad abyssos [8 1Kb] .« Debet ergo uia esse munda, recta, plana, non tenebrosa, non lubrica. Munda sit a carnali contagio, ut illud: »Deus meus, impolluta uia eius [9 1Kb] .« Recta intentione, plana a scandalo, odio, ira, inuidia, detractione, ut sint »praua in directa et aspera in  uias planas [10 1Kb] ,« ut non sint tenebrose errore, nec lubrice leuitate et dissolutione, ut non sit »uia illorum tenebre et lubricum [11 1Kb] .« Item, insidie latronum in uia affligunt peregrinos. Tendunt enim laqueos aliquando in principio uie, aliquando in medio, aliquando in fine. In principio, ut: »Preoccupauerunt me laquei mortis [12 1Kb] .« In medio, ut: »In uia hac qua ambulabam absconderunt laqueum mihi [13 1Kb] .« De laqueo qui est in fine dicunt sancti: »Laqueus contritus est et nos liberati sumus [14 1Kb] .« Primum inuenit Adam [15 1Kb] ; secundum decem uiri qui ueniebant adorare in Ierusalem, quos occidit in media uia Ismel de sanguine regio [16 1Kb] ; ultimum Ionathas filius Saul, quando in fine uictorie sue comedit fauum mellis [17 1Kb] . De primo dicitur: »Facti  sunt hostes eius in capite [18 1Kb] ;« de secundo: »Fiat Dan coluber in uia, cerastes in semita [19 1Kb] ; »de ultimo: »Mulier conteret caput suum, et tu insidiaberis calcaneo eius [20 1Kb] .« Item, grauitas onerum affligit peregrinos. Alii dicunt quinque esse onera; alii undecim, ut Isaias [21 1Kb] ; alii tria tantum, que dicuntur onera onerum. De illis quinque: Primum dicitur lex. Unde: Hoc est onus »quod nec nos nec patres nostri portare potuimus [22 1Kb] .« Secundum dicitur labor operum. Unde: »uenite ad me, omnes qui laboratis et onerati estis [23 1Kb] .« Tertium dicitur temporalis miseria. Unde: »Graue iugum super filios Adam a die exitus de uentre matris eorum, usque in diem sepulture in matrem omnium [24 1Kb] .«  Quartum dicitur peccatum. Inde Isaias: »Dimitte eos qui confracti sunt liberos, et omne onus disrumpe [25 1Kb] .« Quintum dicitur iudicium Dei, uel illa eterna miseria. Unde: »Unusquisque onus suum portabit [26 1Kb] .« Apud Isaiam undecim legimus onera [27 1Kb] , hec scilicet: onus Babylonis, onus Philisthiim, onus Moab, onus Damasci, onus Aegypti, onus deserti maris, onus Duma, onus in Arabia, onus uallis uisionis, onus Tyri, onus iumentorum austri. Hec ex ipso numero transgressionem significant peccati.

 Sicut ergo in diuino eloquio dicuntur simpliciter Cantica, et Cantica canticorum; ita et onera simpliciter, et onera onerum. Onera simpliciter sunt singula crimina, uel singula tribulationum genera. Onera uero onerum culparum uel tribulationum immensitas nimia. Tria igitur sunt onerum onera: uanitas, iniquitas, calamitas. uanitas mundi, iniquitas animi, calamitas orci. uanitas cecat, iniquitas precipitat, calamitas cruciat. uanitas mundi celestium aufert contemplationem, iniquitas animi Dei et proximi dilectionem, calamitas tartari affectum boni et animi deuotionem. uanitas mundi facit uitiosum, iniquitas animi reddit odiosum, calamitas orci suppliciosum. uanitas facit incestum, iniquitas reddit infestum, calamitas perpetuum  mestum. uanitas deprimit, iniquitas curuat et grauat, calamitas frangit. Horum onerum aliud portatur in capite, aliud in brachiis, aliud in humeris. Onus in capite, uanitas in mente; onus in brachiis, iniquitas in opere. Onus in humeris, calamitas gehenne. Prima fedat affectum; secunda inhonestat actum; tertia mortificat subiectum. De his tribus per Osee dicitur: »Arastis impietatem, messuistis iniquitatem, comedistis fructum mendacii [28 1Kb] .« Impietas aratur, quando quis ex studio mundi uanitatem meditatur; iniquitatem metit, quando ex cogitatione prauum opus colligit; mendacii fructum comedit, quando prout gessit in corpore apud inferos recipit. uanitati alii sunt subditi, alii collaterales, alii superpositi. Primi carnales, secundi  spirituales, tertii intellectuales. Primi dant sensum curiositati; secundi humane necessitati; tertii contemplande student ueritati. In primo ordine sensus sordidatur et cogitatio; in secundo ornatur affectus et honestatur actio; in tertio sublimatur intellectus et uegetatur ratio. Primi se mundo sponte subiiciunt, secundi nolentes mundo seruiunt, tertii mundum penitus spernunt. Primi ergo sunt bruti, secundi actiui, tertii contemplatiui. Sed et de iniquitate similia possumus dicere. Quidam namque iniquitatem diligunt, sed non predicant; nonnulli et diligunt et predicant; alii diligunt predicant et defendunt. Tres igitur principales iniquitas habet species: nefas, scelus, malitiam. Nefas quantum  ad Deum, scelus ad seipsum, malitia ad proximum. Nefarii sunt mandata contemnendo, scelesti seipsos in uitia precipitando, malitiosi, proximos corrumpendo. Primus ordo est, »quorum Deus uenter est, et gloria in confusione ipsorum [29 1Kb] ; secundus ordo est eorum qui peccata sua predicauerunt sicut Sodoma [30 1Kb] ; tertius eorum qui facti sunt quasi scuta fusilia [31 1Kb] . Primus eorum qui proiecerunt in terram intima sua [32 1Kb] ; secundus eorum qui dicunt: »Coronemus nos rosis antequam marcescant, quoniam hec est pars nostra et hec est sors nostra  [33 1Kb] ;« tertius eorum qui dicunt: »uia Domini non est equa [34 1Kb] .« Primo igitur peccant in Patrem, secundo in Filium, tertio in Spiritum sanctum. In Patrem, agendo contra eius uoluntatem; in Filium, contra illius humilitatem, in Spiritum sanctum, contra illius caritatem. Calamitas quoque inferni tres habet species. Prima est amaritudo conscientie, secunda odium iustitie, tertia desperatio uenie. Primi miseri, quia mordet eos conscientia; secundi miseriores, quia displicet iustitia; tertii miserrimi, quia uenie nulla respectat clementia.

Cum sint itaque ista onera onerum, sunt alia que tantum sunt onera. Isaie superius undecim onera posuimus, que uitiorum undecim et undecim negotiorum exprimunt genera, ac primum de uitiis,  deinde de negotiis disseramus. In onere Babylonis notatur superbia; in Moab indignatio, et maxime arrogantia; in Philisthiim sigillatim sensuum praua curiositas; in Damasci expresse rapacitas; in Aegypti, omnino crapula et ebrietas; in deserti maris, singularitatis presumptio; in Idumee, superstitio; in Arabie, ficta dilectio; in uallis uisionis, animi excecatio; in Tyri, iactantia diuitiarum et elatio; in iumentorum austri, religionis exprimitur dissolutio. Hec sunt uitiorum genera. Nunc negotiorum ponantur onera. Horum primum est mundana potentia; secundum ethnica scientia, tertium canina facundia, quartum claritas sanguinis, quintum uenustas corporis, sextum honestum coniugis, septimum exemplar sobolis, octauum fides amicorum,  nonum humile obsequium subditorum, decimum bonorum temporalium affluentia, undecimum omnium prefatorum possessio quieta. uanitas igitur negotiis, iniquitas supponitur uitiis, calamitas gehenne suppliciis. Quod uanitas multos deprimat onere, testatur Apostolus: »uanitati, inquit, subiecta est creatura non uolens [35 1Kb] .« In psalmo de onere iniquitatis: »Iniquitates mee supergresse sunt caput meum et sicut onus graue grauate sunt super me [36 1Kb] .« De onere calamitatis, ait Saluator: »Torcular calcaui solus [37 1Kb] .« De prima in Ecclesiaste [38 1Kb] : »uanitas uanitatum et omnia uanitas;« de secunda in Zacaria: »Super talentum plumbi sedet iniquitas [39 1Kb] .« De tertio in Psalmo: »Contritio et  infelicitas in uiis eorum [40 1Kb] .« 11 Sunt et alia onera his ualde dissimilia. Est enim primum dispensationis, secundum religionis, tertium dilectionis. Primum portant prelati, secundum huic mundo mortificati, tertium in cubito consummati. Primi statum Ecclesie roborant, secundi faciem eius ornant, tertium eiusdem uirtutem commendant. Primis dicit: »Sollicitudo omnium Ecclesiarum instantiamea quotidiana [41 1Kb] .« Secundus: »Elegit suspendium anima mea, et mortem ossa mea [42 1Kb] .« Tertius: »Siue Paulus, siue Cephas, siue Apollo, omnia mea [43 1Kb] .« Primus ordo eorum est qui curuantur sub  Deo et orbem portant; secundus eorum qui carnem suam macerant; tertius eorum qui per singula incommoda proximorum caritate se uulnerant.

Dispensatio tria sub se continet onera: Primum occupationem exteriorum, secundum sollicitudinem motum, tertium. intolerantiam incommodorum. Primo subditorum militat necessitati, secundo morum prouidet castitati, tertio prout expedit supplicat aduersitati. Primum negotium mundi; secundum circumspectio sui; tertium sollicitudo proximi. Necessarius est in primo, honestus in secundo, utilis in tertio. Necessarius, ne immoderate superflua appetat, honestus, ne effeminate uiuendo aliorum mores uel mentes corrumpat; utilis, quatenus ad ueniam, ad gratiam, ad gloriam subditos  precedat. Necessarius igitur uita, honestus fama, utilis doctrina. Religio quoque in tribus constat, in carnis scilicet mortificatione, in animi deuotione, in proximi compassione. Unde Saluator de oratione et ieiunio et eleemosyna admonens, ieiunium retulit ad carnis mortificationem, eleemosynam ad proximi compassionem, orationem ad animi deuotionem. Primum est abstinentia mali, secundum fragrantia boni, tertium purificati letitia animi. Dilectionis uero tria sunt onera. Siquidem aliud exigitur a nobis a proximo, aliud ab angelo, aliud a Deo. Proximus namque a nobis pietatem, angelus puritatem, Deus perfectam exigit caritatem. Proximus exigit humanitatis obsequia, angelus sinceritatis desideria, Deus studia suauitate manantia.  Proximus deuotum flagitat actum, Deus purissimum exigit intellectum. Ecce superioribus omnibus dixerat sponsa: Nigra sum; his dicit, sed formosa. Sicut enim ait sponsus in eodem cantico: »Pulchra es amica mea, suauis et decora, terribilis ut castrorum acies ordinata [44 1Kb] .« Pulchra mundo, suauis affectu, decora intellectu. Pulchra honestate fame, suauis utilitate doctrine, decora uite sublimis necessitate. Pulchra exemplo, suauis uerbo, decora consilio. Pulchra operibus, suauis moribus, decora mentis excessibus. Pulchra proximo, suauis angelo, decora sponso. Item de ea dicitur: »Tota pulchra es, amica mea, et macula non est in te [45 1Kb] .« Et uere quia nec hoste uincitur, nec mundo corrumpitur,  nec proximo seducitur, nec carne eliditur, nec mente erigitur. uere pulchra, quam nec actus corrumpit, nec affectus inficit, nec intellectus impedit; actus iniquitate, affectus uanitate, intellectus a celestium claritate.

Nulla igitur in ea est macula, in qua nec maligni preualet suggestio. Mundi sordent mine uel promissio, carnis iacet titillatio, mentis suffocatur elatio. Onera igitur constat esse quadrinaria. Alia namque sunt Dei, alia sunt animi, alia mundi, alia inferni. Ista superius subdiuisimus, nunc alia uideamus. Quedam bona sunt ad anime sanitatem,  quedam ad firmitatem, quedam ad decorem, alia ad amplificationem; ad sanitatem iustitia, ad firmitatem fortitudo, ad decorem prudentia, ad amplificationem temperantia. Siquidem quatuor sunt que animam erudiunt, ornant, instituunt et roborant. Hec scilicet consilia, obsequia, subsidia, remedia. Ad prudentiam consilia, ad iustitiam obsequia, ad fortitudinem subsidia, ad temperantiam pertinent remedia. Consilia illuminant cecos, obsequia reddunt deuotos, subsidia roborant inualidos, remedia sanant egrotos. Consilia expellunt ignorantiam, obsequia inuidiam, subsidia infirmitatem, remedia cupiditatem. Sapientie faciunt doctores, obsequia iustitie amatores, subsidia ueritatis defensores, remedia felicitatis dilectores. Hoc ipse Christus Ecclesie  sue contulit, siquidem consilia dedit uite, obsequia iustitie, subsidia constantie, remedia penitentie: consilia homines docendo [46 1Kb] , obsequia turbas pascendo [47 1Kb] , subsidia uidue et pupilli causas iudicando [48 1Kb] , remedia pertranseundo, »et omnes oppressos a diabolo sanando [49 1Kb] .« Consilia igitur dedit in monte, obsequia iuxta mare, in cenaculo subsidia, in cruce remedia. Per consilia uenit anima ab ignorantia naturali tanquam a parte orientali. Per obsequia redit a feruore concupiscentie tanquam a plaga australi. Per subsidia retrahitur a frigore malitie tanquam a claritate septentrionali. Per remedia abducitur ab occasu uitiorum tanquam a plaga occidentali. In ea sunt ad sanitatem mandata,  ad infirmitatem consilia, ad decorem carismata, ad amplificationem predicamenta; ad sanitatem obedientia, ad firmitatem constantia, ad decorem patientia, ad amplificationem penitentie remedia: apostoli ad sanitatem, martyres ad firmitatem, uirgines ad decorem, confessores ad amplificationis odorem: ad sanitatem caritas, ad firmitatem humilitas, ad decorem continentia, ad amplificationem clementia. Talibus ornata dicit: Nigra sum et formosa, iuxta illud quod inuenitur in Parabolis Salomonis.

Tres sunt mulieres: due feda sequuntur carnis studia, tertia morum improbat flagitia, leges explicat honestatis, facientibus eas pacem promittit et gloriam. Prima est dulcedo carnis, secunda pompa  secularis, tertia sapientia spiritualis. Dulcedo carnis tentat per lenitatem, uincit per uoluntatem. Pompa secularis tentat per gloriam, uincit per excellentiam; sapientia spiritualis inchoat per austeritatem, trahit per iucundidatem. Quelibet »ex abundantia cordis loquitur [50 1Kb] .« Prima turpia, secunda noxia, tertia medicinalia. Prima, que a Salomone dicitur »garrula et uaga, quietis impatiens, nec ualens in domo consistere pedibus suis; nunc foris, nunc in plateis, nunc iuxta angulos insidians [51 1Kb] ;« ait enim: »Intexui funibus lectum meum, straui tapetibus pictis ex Aegypto; aspersi cubile meum myrrha  ale et cinnamonio. uie inferi domus eius, penetrantes in inferiora mortis [52 1Kb] .« Secunda, que dicitur excellentia mundi, est illa que dicitur »stulta et clamosa, sedens in foribus domus sue super sellam in excelso urbis loco [53 1Kb] .« Ait et ista: »Qui est paruulus declinet a me, et uecordi locuta est: »Aque furtiue dulciores sunt, et panis absconditus suauis [54 1Kb] .« Sed audi finem: »Et ignorauit quod gigantes ibi sint, et in profundis inferni conuiue eius [55 1Kb] .« Tertia mulier contra utrasque loquitur, et ab utriusque societate reuocat audientes. Sic enim ait: »O uiri ad uos clamito: uox mea ad filios hominum. Beatus homo qui audit me, qui uigilat ad fores meas quotidie, et obseruat ad postes ostii mei. Qui me inuenerit inueniet uitam, et hauriet a  Domino salutem; qui autem in me peccauerit, ledet animam suam [56 1Kb] .« Tres ergo sunt persone que introducuntur, scilicet mulieres. Tres ad quas loquuntur, tria de quibus loquuntur. Prima mulier loquitur iuueni mollia, altera paruulo sublimia, tertia uiris et filiis hominum salubria. Nos autem si uiri sumus: uir enim imago et gloria Dei est; eam qui uirilia loquitur audiamus. Audiamus, sed primum adeamus. Hec enim est mulier fortis, cuius laus in fine parabolarum canitur, cuius facies est imago Patris, cuius oculi intelligentie claritas, cuius pulchritudo candor est lucis, cuius natura, splendor et figura substantie Dei. Audiamus igitur eam; sed primum adeamus. Adeamus, sed primum  queramus. Prima mulier facit uiam immundam, secunda facit tortuosam, tertia facit rectam. Cum prima enim ambulant immundi, cum secunda elati, cum tertia beati. Ista namque de uitiis educit, per uirtutes adducit, in patriam inducit. Mulier alia est non nigra sed formosa, alia nigra et formosa, alia nec nigra sed formosa, alia non formosa sed nigra. Prima est regina celi, secunda in terris sponsa Agni, tertia uxor mundi, quarta coniux diaboli. Prima est enim eorum qui letantur cum Christo in celis; secunda, fidelium peregrinantium in terris; tertia, eorum quos mundi uanitas absorbuit; quarta, eorum quos penis affligit iniquitas, apud inferos cruciat calamitas.

Quatuor sunt genera sponsalium quibus desponsantur  prefatarum genera mulierum; scilicet contemplationis diuine letitia, uenie gratia, mundi concupiscentia, inferni miseria. Primo desponsatur beatorum angelorum societas; secundo, iustorum hominum gloriosa unanimitas, tertio reproborum perniciosa uanitas, quarto apud inferos pessimorum horrenda infelicitas. Primi sunt in requie, secundi stant in acie, tertii turpiter prostrati, quarti carceri immisericorditer mancipati. Prima est que sursum est Ierusalem mater nostra; secunda et tertia, in Dominica area, triticum simul et palea; quarta apud inferos torquetur miseria. In prima  omnia glorie, sed nichil miserie; in secunda multum glorie, sed quiddam miserie; in tertia multum miserie, sed uix aliquid gratie; in quarta, nichil omnino glorie, sed omnia miserie. Prima igitur sursum letetur cum Christo, secunda preparetur sponso, tertia fornicetur cum mundo, quarta crucietur cum diabolo. Secunda itaque sic preparetur sponso, ut nigra sit per penitentiam, sed formosa per obedientiam; nigra per humilitatem, formosa per caritatem; nigra tentationum pugna, sed formosa uirtutum constantia; nigra ministerio, sed formosa desiderio; nigra exercitio religionis, formosa sinceritate contemplationis; nigra in carnalibus, formosa in spiritualibus; nigra in actiuis, formosa in contemplatiuis. Ipse  Christus niger fuit, tamen pulcher in sua nigredine. uide nigrum scilicet pannis sordidatum, sputis illitum, plagis liuidum, morte pallidum; et tamen »speciosus forma pre filiis hominum [57 1Kb] .« Ecce speciosus in sua nigredine, formosus in transfiguratione, formosus in resurrectione, formosus in diuinitate. Similiter anima formosa est in sua nigredine. Unde Paulus: »Non solum autem sed gloriamur in tribulationibus [58 1Kb] .« Idem: »Libenter, inquit, gloriabor in infirmitatibus meis [59 1Kb] .« Idem: »Mihi absit gloriari nisi in cruce Domini nostri Iesu Christi [60 1Kb] .« Pulchra est conscientia, ut illud: »Gloria nostra hec est testimonium conscientie nostre [61 1Kb] .« Pulchra in uirtutum copia. Unde: »Omnis gloria eius filie regis ab intus in fimbriis  aureis circumdata uarietate [62 1Kb] .« Pulchra in contemplatione. Unde: »Reuelata facie speculamur gloriam Dei ut transformemur in eamdem imaginem a claritate in claritatem [63 1Kb] .« Hec de nigredine et forma sponsi.


Sicut tabernacula Cedar, sicut pelles Salomonis.

[THO.] Cedar filius fuit Ismelis, de quo dictum est: »Manus eius contra omnes, et manus omnium contra eum [64 1Kb] .« De hoc dictum est: »Habitaui cum habitantibus Cedar [65 1Kb] .« Cedar tenebre interpretatur. Ab eo descendentes populi pacem aliquando nescierunt habere. Quid est ergo, Nigra sum sed formosa sicut tabernacula Cedar, sicut pelles Salomonis? Ita distingue ut nigra sit sicut tabernacula  Cedar, formosa sicut pelles Salomonis. Sancta quippe Ecclesia ita sepe obscuratur afflictionibus infidelium quasi mundi totius generalis esset ministra. Unde Dominus: »Eritis odio omnibus hominibus propter nomen meum [66 1Kb] .« Salomon tentoria faciebat de pellibus mortuorum animalium. Sic Dominus de his qui mortificant se propter cum Ecclesiam suam constituit. Inde ipse ait: »Qui uult uenire post me, abneget semetipsum et tollat crucem suam et sequatur me [67 1Kb] .«---»Mortificate, inquit, membra uestra que sunt super terram [68 1Kb] .« uel  sic: »Nigra sum sicut tabernacula Cedar in carnalibus et falsis fratribus; formosa sicut pelles Salomonis in spiritualibus. uel: Nigra dicitur sicut tabernacula Cedar, propter Christi passionem, formosa sicut pelles Salomonis propter eius gloriosam resurrectionem. Quatuor legimus genera tabernaculorum. Tabernaculum Idumeorum, ab Edon quod dicitur eduliumi; tabernaculum Cedar; tabernaculum Iacob; tabernaculum Domini uirtutum. De primo: »Aduersum te testamentum disposuerunt tabernacula Idumeorum et Ismelite [69 1Kb] .« De secundo in hoc loco; de tertio: »Diligit Dominus portas Sion, super omnia tabernacula Iacob [70 1Kb] ;« de quarto: »Quam dilecta tabernacula tua, Domine uirtutum [71 1Kb] .« Primum est umbra mundane uoluptatis.  Secundum afflictio penitentialis. Tertium delectatio in supernis. Quartum felix habitatio superne ciuitatis. In primo sunt »carnis curam facientes in desideriis [72 1Kb] ;« in secundo »qui carnem suam crucifixerunt cum uitiis et concupiscentiis,« in tertio, »quorum conuersatio est in celis [73 1Kb] ;« in quarto qui iam experimento didicerunt quod »mansiones multe sunt in domo Dei Patris [74 1Kb] .« In primo est tabernaculum peccatorum, in secundo est umbraculum ab estu uitiorum, in tertio sumus in securitate a turbine mundane conuersationis, in quarto erimus in absconsione a pluuia fluide mortalitatis. Primos dedit »Deus in passiones ignominie et in reprobum sensum ut faciant ca que non conueniunt [75 1Kb] .« Qui in secundis sunt, clamant: »Propter  te mortificamur tota die [76 1Kb] .« Qui sunt in tertiis dicunt: »Sicut oculi ancille in manibus domine sue, ita oculi nostri ad Dominum Deum nostrum donec misereatur nostri [77 1Kb] .« De his qui sunt in quartis dicitur: »Beati qui habitant in domo tua, Domine, in secula seculorum laudabunt te [78 1Kb] .« Qui in primis sunt, manent etiam extra atrium tabernaculi Moysi uagantes licite per illicita. Qui uero in secundis, manent in atrio immolantes Deo corporis et anime sacrificia. Qui autem in tertiis manent, in primo tabernaculo quod dicitur sancta, ubi sunt septem lucerne candelabra data a Christo septem Spiritus sancti dona. Qui uero in quartis sunt manent in secundo tabernaculo, quod dicitur sancta  12 sanctorum, ubi uident cherubim, et arcam deauratam et propitiatorium. Ibi enim plenam inueniunt scientiam. Ibi uident carnem Christi glorificatam. Ibi uident Christum aduocatum pro nobis apud Patrem, ut nobis impetret, hic gratiam, ibi gloriam. Hec quatuor tabernacula circuiuit Elias. Primum enim uitabat fugiens a facie Iezabel [79 1Kb] ; in secundo habitabat, quando obdormiuit subter unam iuniperum petens anime sue ut moreretur [80 1Kb] ; ad tertium festinabat, tendens ad montem Dei Horeb [81 1Kb] ; ad quartum transibat, quando curru igneo et equis  igneis ferebatur in celum [82 1Kb] . Primum diximus Idumeorum, qui sunt impatientes abstinentie. Qui enim in eo sunt, frangunt patientiam, corrumpunt pudicitiam, euacuant misericordiam: primi quia sunt murmurosi, secundi luxuriosi, tertii auari. Murmurosi non exaudiunt uocem qua corrigit eos Deus; in luxuriosis non habitat uirginis filius; his qui ardent auaritia pre ceteris preparatus est ignis eternus. De primis dicitur: »Et murmurauerunt in tabernaculis suis, non exaudiet eos Deus [uulg., non exaudierunt uocem Domini] [83 1Kb] .« De secundis Apostolus: »Altare habemus de quo non habent potestatem edere qui tabernaculo deseruiunt [84 1Kb] ,« id est carnali uoluptati. De tertiis Iob: »Ignis deuorabit tabernacula eorum qui munera libenter accipiunt [85 1Kb] .« Quia uero in hoc tabernaculo  non habitas, »Domine, si uis faciamus hic tria tabernacula, tibi unum, Moysi unum, Elie unum [86 1Kb] .« Hec sunt tria tabernacula a nobis proposita, abiecto primo. Horum itaque trium primum est Moysi, qui dicitur saluatus de aquis, quia in illo de aquis peccatorum euadimus. Secundum Elie, qui dicitur Deus meus Dominus, quia in illo per speculum et in enigmate Deum uidemus [87 1Kb] . Tertium est Iesu qui dicitur saluator, quia per Iesum salutem corporis et anime ibi recipiemus. In his tribus dedicationes ille faciende sunt, quas in ueteri Testamento legimus. Primam fecit Salomon dedicando templum in autumno [88 1Kb] ; secundam, filii Isrel redeuntes a captiuitate Babylonis sub Cyro rege in uere [89 1Kb] ; tertiam,  Iudas Machabeus in hieme [90 1Kb] . Prima dedicatio appellata est, secunda scenopegia, tertia encenia. Ultima igitur conuenit primo tabernaculo, secunda secundo, tertia tertio. Dedicare est de communi usu ad celebrem et diuinum usum euehere, uel nouiter usum suum reinchoare. In primo itaque horum trium tria inuenimus: Primum, quod conscientia nostra exonerata, quasi quadam peccatorum sarcina, a terra ad bene operandum subleuatur; secundum, quod in eo tam uiolenta quam fraudulenta tentatione absconditur et protegitur; tertium quod pro grauamine quod sentimus in eo gemimus, ut in corruptione uestiamur. De primo Iob: »Si abstuleris iniquitatem que in manu tua est, et in tabernaculo tuo non fuerit iniustitia, tunc leuare poteris  faciem tuam absque macula [91 1Kb] .« De secundo Dauid: »Quoniam abscondit me in tabernaculo suo, in die malorum protexit me in abscondito tabernaculi sui [92 1Kb] .« De tertio Apostolus: »Nos qui sumus in tabernaculo isto ingemiscimus grauati, eo quod nolumus expoliari, sed superuestiri [93 1Kb] .« In his habitant qui primorum habitationem refugiunt. Unde: »Elegi abiectus esse in domo Dei mei magis quam habitare in tabernaculis peccatorum [94 1Kb] . »uelox est depositio tabernaculi huius,« ait Apostolus [95 1Kb] . Ista  sunt tabernacula Cedar [96 1Kb] , quia sic penitentes ab hominibus reputantur tenebrosi. Hoc etiam est tabernaculum factum Moysi [97 1Kb] . Secundum horum trium tabernaculorum est Elie factum [98 1Kb] . Hoc diximus tabernaculum Iacob [99 1Kb] . In hoc inuenitur sancti Spiritus secreta consolatio, de supernorum speculatione pulchritudo, de iustitia sua et spe bonorum supernorum in laudem prorumpens exsultatio. De primo Iob: »Quando Deus secreto erat in tabernaculo meo, et in circuitu meo pueri mei [100 1Kb] ;« de secundo in libro Numeri ait Balaam: »Quam pulchra tabernacula tua Iacob, et tentoria tua, o Isrel [1 1Kb] ; de tertio: »uox exsultationis et salutis in tabernaculis iustorum [2 1Kb] .« Tertium tabernaculum dicitur Iesu, quia in eo est salus nostra, hoc est  »non manufactum, id est non huius creationis [3 1Kb] .« Ad hoc triplici gradu ascenditur: mali uitatione, boni operatione, secundo oratione, tertio sanguinis effusione. De primo: »Domine, quis habitabit in tabernaculo tuo?« Responsum est: »Qui ingreditur sine macula et operatur iustitiam [4 1Kb] ;« de secundo: »Introibimus in tabernaculum eius, adorabimus in loco ubi steterunt pedes eius [5 1Kb] ;« de tertio: »Christus assistens pontifex futurorum bonorum per amplius et perfectius tabernaculum non manu factum, id est non huius creationis, nec per sanguinem hircorum aut uitulorum: sed per proprium sanguinem introiuit semel in sancta, eterna redemptione inuenta [6 1Kb] .« Item, Christus tria habuit tabernacula ista. Primum habuit tabernaculum Cedar in passione,  et etiam in tota sua in mundo conuersatione, sed cum sanctitate; secundum, in resurrectione et ascensione; tertium in sinu paterne glorie. Primum sanctitate uenerabile, secundum claritate spectabile, tertium amplitudine glorie admirabile. De primo: »Sanctificauit tabernaculum suum Altissimus [7 1Kb] ;« in secundo: »In sole posuit tabernaculum suum [8 1Kb] ;« de tertio: »Transibo in locum tabernaculi admirabilis usque ad domum Dei [9 1Kb] .« Ecce quomodo sponsa nigra sit sicut tabernacula Cedar. Sequitur:

Quomodo formosa sicut pelles Salomonis? Quatuor sunt genera pellium! Sunt enim pelles terre Madian, sunt pelles de sacrificiis, sunt pelles Adam, sunt pelles Salomonis. Prime sunt praue conuersationis  apparentia, secunde de bonis operibus quesita gloria uana, tertie in pressuris patientia, quarte sunt in bonis operibus honestas et gratia. Prime dicuntur terre Madian. Madian enim de iudicio interpretatur. Tales enim turbantur pro peccatis suis, futurum timent iudicium. Unde dicitur: »Turbabuntur pelles terre Madian [10 1Kb] .« Secunde dicuntur pelles de sacrificiis. Unde in Leuitico: »Cum obtuleris sacrificium de bobus uel ouibus, detracta pelle artus in frusta concides [11 1Kb] ,« id est  uanam gloriam de bonis que agis detrahes. Tertie dicuntur pelles Adam. Fecit enim Dominus ei post peccatum tunicas pelliceas [12 1Kb] , id est uestiuit hac temporali miseria, ut pateretur in mundo pressuras. In hoc loco habentur scilicet quarte que dicuntur pelles Salomonis. Prime sunt pilose, secunde maculose, tertie rubricate, quarte hyacinthine. Prime pilose sunt hedorum, quos Iacob patri suo parauit, et se ut pilosus putaretur eis texit [13 1Kb] . Hic fuit Christus qui in similitudinem carnis Patri apparuit [14 1Kb] . Secunde maculose dicuntur. Unde, in lege animal quod habet maculam a sacrificiis prohibetur [15 1Kb] . Maculam enim habet qui bene faciens inde laudes humanas querit [16 1Kb] . Tertie dicuntur rubricate propter effusionem sanguinis in martyribus,  et etiam in aliis qui parati sunt sanguinem suum effundere pro Christo, qui et circuierunt in melotis, in pellibus caprinis [17 1Kb] . Quarte dicuntur hyacinthine propter pulchritudinem uite celestis. Inde sponsa dicitur hic formosa, sicut pelles Salomonis. De his duobus dicitur: »Super tabernaculum federis erant pelles hyacinthine, et pelles arietum rubricate [18 1Kb] .« Aliis pretermissis agamus de pellibus Salomonis.

Iste a tribus sunt commendabiles: a fortitudine, a mollitie, a pulchritudine. Primum facit patientia in aduersis, secundum obedientia exhibita magistris, tertium uarius ornatus uirtutis. Primo igitur pelles iste conficiuntur, secundo unguntur, tertio pinguntur. Conficiuntur, confectione discipline regularis;  unguntur unctione gratie spiritualis, pinguntur uirtutibus uariis. Ad primum nos mittit Apostolus dicens: »Exuentes uos ueterem hominem cum actibus suis, induite nouum hominem [19 1Kb] .« Et Salomon: »Fili, audi disciplinam patris tui, et legem matris tue ne dimittas [20 1Kb] .« De secundo: »uos unctionem habetis a Spiritu sancto, et ipsa docet uos de omnibus [uulg., et nostis omnia] [21 1Kb] .« De tertio: »Omnis gloria eius filie regis ab intus, in fimbriis aureis circumdata uarietate [22 1Kb] .« De primo: »Pellem pro pelle, et quidquid habet homo dabit pro anima sua [23 1Kb] .« De secundo: »Extendens celum sicut pellem.« Hic tertium commendatur cum dicitur [24 1Kb] : Sponsa formosa sicut pelles Salomonis.


 Nolite considerare quod fusca sim quia decolorauit me sol.

[THO.] Quasi diceret: O anime Deo deuote, nolite mirari quod hominibus despecta sim, quia tentationum estus quas pro interna mea pulchritudine sustinere non cesso, foris me reddit obscuram, quam tamen gratia celestis interius uenustam esse donauit. uerus enim Sol iustitie pro cuius amore hec sustineo est in causa. Sicut enim ii qui domi resident artus solent habere candidos, qui  uero in agro laborant fuscos solent habere, ita Ecclesia in pace candida uidetur: qui uero ardentius ad studia spiritualia se accingit, eo ardentius aduersus eam diaboli seuit tentatio. Quia igitur sponsa interius fide ex uirtutibus est decora, exterius tribulationibus adusta, causam esse Christum dicit. Triplex est color anime sancte: Primus sublimitas, secundus uoluptas, tertius caritas. Sublimitas, quia magnus coram Deo et hominibus reputatur; uoluptas, qua spiritualiter in Deo delectatur, caritas, qua celestia contemplatur. De primo Apostolus: »Sic nos existimet homo [25 1Kb] , etc.« Item: »Prouidentes bona non tantum coram Deo, sed [26 1Kb] ,« etc. De secundo Dauid: »Memoriam abundantie suauitatis tue cructabunt et iustitia  tua exsultabunt [27 1Kb] .« De uoluptate legitur: »Plantauerat Dominus paradisum uoluptatis a principio [28 1Kb] ;« et: »Qui uescebantur uoluptuose interierunt in uiis [29 1Kb] ,« et: »Inebriabuntur ab ubertate domus tue: et torrentis uoluptatis tue potabis eos [30 1Kb] .« De tertio: »Reuelata facie speculamur gloriam Dei [31 1Kb] .« De iis dictum est ad Abraham: »Ibat Abraham succrescens [32 1Kb] .« Hic est primus, et proficiens [33 1Kb] . Hic est secundus, »ad meridiem [34 1Kb] .« Ecce tertius »Donec magnus factus est [35 1Kb] .« Et in Christo hos tres colores inuenimus: Sublimitatem in miraculorum ostensione, uoluptatem in oratione, claritatem in transfiguratione. De primo dicitur, quia »sicut prophetam eum habebant [36 1Kb] .« De secundo ad sepulcrum Lazari:  »Gratias tibi, Pater, quia semper me audis [37 1Kb] .« De tertio: »Resplenduit facies eius sicut sol, et uestimenta eius sicut nix candida, qualia non potest facere fullo super terram [38 1Kb] .« Sol uero multis modis accipitur. Hic inuenimus tres soles, qui sponsam hic triplici colore decolorant. Primus sol est Christus, secundus tyrannica persecutio, tertius tentatio. De primo: »Sol et luna steterunt in habitaculo suo [39 1Kb] ; de secundo in Euangelio: »Semina que non habebant radicem, orto sole aruerunt [40 1Kb] ;« de tertio in lege: »Si quis pollutus fuerit nocturno somnio, maneat extra castra, et lotus aqua post occasum solis redeat in castra [41 1Kb] .« Primus sol decolorat amore, secundus dolore, tertius  merore. Primus sol decolorat animam, dum eius amore de sublimitate descendit ad humilitatem; secundus, dum uoluptas qua delectatur in Domino minuitur per tribulationem; tertius dum claritas qua celestia speculatur, obscuratur per immundam suggestionem. De primo dat exemplum Dauid, dum de sublimitate regia amore primi solis, id est Christi, quasi scurra nudatus descendit ad saltandum coram arca Domini [42 1Kb] . De secundo Iob. Hic enim secundo sole, id est Satane persecutione, ustus a delectatione, quam habebat in Deum  sequeretur diminutum, sic dicens: »uersa est in luctum cithara mea, et gaudium meum in uoces flentium [43 1Kb] .« Tertio soli decoloratum se queritur Psalmista, dum ostendit per tentationem se a superna speculatione lapsum, scilicet dicens: »Cor meum conturbatum est, derelinquit me uirtus mea, et lumen oculorum et ipsum non est mecum [44 1Kb] .« Secundo quoque sole, id est tribulatione. Ab iis tribus coloribus decoloratur anima. Unde in Iob, de primo: »Cum sederem quasi rex, circumstante exercitu, eram tamen merentium consolator [45 1Kb] ,« ecce sublimitas. »Nunc derident me iuniores tempore [46 1Kb] ,« ecce humilitas, que decolorat. De secundo: »Lauabam pedes meos butyro et petra fundebat mihi riuos olei [47 1Kb] ,« hoc est in  Deum exsultatio. »Tedet animam meam uite mee [48 1Kb] ,« ecce decoloratio. De tertio: »Quis mihi det ut sim iuxta menses pristinos: in quibus Deus custodiebat me, quando splendebat lucerna eius super caput meum, et ad lumen eius ambulabam in tenebris [49 1Kb] .« Ecce claritas speculationis. »Cur faciem tuam abscondis, et arbitraris me inimicum tuum [50 1Kb] ?« ecce decoloratio tertio quoque sole, id est tentatione. Ab his tribus coloribus decoloratur. Unde Ieremias in Lamentationibus de primo: »Princeps prouinciarum facta est sub tributo [51 1Kb] ;« de secundo: »Qui uescebantur uoluptuose interierunt in uiis. Qui nutriebantur in croceis, amplexati sunt stercora [52 1Kb] ;« de tertio: »Quomodo obtexit caligine  in furore suo Dominus uirginem filiam Sion [53 1Kb] .« Item, primus sol, id est Christus Ecclesiam colorauit, decolorauit, recolorauit. Colorauit in natiuitate, decolorauit in passione, recolorauit in resurrectione. In natiuitate, noua claritate. Unde: »Exortum est in tenebris lumen rectis [54 1Kb] ;« et: Habitantibus in regione umbre mortis lux orta est eis [55 1Kb] .« In passione tenebrarum obscuratione. Unde: »Tenebre facte sunt super uniuersam terram [56 1Kb] « dum penderet in cruce. Et etiam desperatione quorumdam, et timore et fuga, que contigit discipulis eius in passione. In resurrectione recolorauit carnis glorificatione, et quando est eleuatus in nubibus et spem fecit quod reformabit corpus humilitatis nostre configuratum corpori claritatis  sue [57 1Kb] . Iste quoque sol beatam uirginem colorauit in conceptione, decolorauit in passione, recolorauit in assumptione. Coloratio fuit gratie subuenientis; decoloratio, dolor passionis; recoloratio, gloria immortalitatis. Audi colorem: »Aue, Maria, gratia plena; Dominus tecum [58 1Kb] .« Audi decolorationem: »Mulier, ecce filius tuus [59 1Kb] .« Audi recolorationem: »uidi speciosam ascendentem sicut columbam desuper riuos aquarum [60 1Kb] .« Animam quoque iste sol colorat gratie infusione, decolorat eiusdem subtractione, recolorat subtractionis reparatione. Coloratus  erat Apostolus, cum diceret: »Cum autem placuit 13 ei qui me segregauit ex utero matris mee, et uocauit per gratiam suam, continuo non acquieui carni et sanguini [61 1Kb] .« Decoloratus erat Ezechias cum diceret: »Precisa est uelut a texente uita mea, dum adhuc ordirer succidit me [62 1Kb] ,« scilicet gratiam subtrahens. Recolorari uolebat Dauid post peccatum cum diceret: »Redde mihi letitiam salutaris tui [63 1Kb] .« Primus igitur sol facit animam amore pallidam, secundus labore fuscam, tertius merore humidam. Flet enim ob triplicem causam: timet enim per tentationem incurrere turpitudinem, infirmitatem, mortem. Anima enim interpretationi succumbens, primo fit turpis, secundo infirma, tertio mortua. Turpis est in prima cogitatione.  Unde non potest dici: Tota pulchra es, amica mea. Infirma fit in cogitationis delectatione. Unde clamat: »Sana me, Domine, et sanabor, saluum me fac et saluus ero [64 1Kb] .« Mortua in peccati perpetratione. Unde: »Anima que peccauerit, ipsa morietur.«

Sciendum quoque quod anima deuota quatuor effundit genera lacrymarum. Flet enim pro incolatu huius miserie; secundo, pro tristitia culpe; tertio, pro horrore gehenne; quarto, pro desiderio patrie. Prime potant sitientem animam, secunde lauant immundam, tertie humectant animam aridam, quarte rigant iam fecundam. De primis dicitur: »Potum dabis nobis in lacrymis in mensura [65 1Kb] ;« de  secundis: »Lauabo per singulas noctes lectum meum, lacrymis meis stratum meum rigabo [66 1Kb] ;« de tertiis: »Eripuit Dominus animam meam de morte, oculos meos a lacrymis, pedes meos a lapsu [67 1Kb] ;« de quartis: »Lacrymis meis stratum meum rigabo [68 1Kb] .« Iste sunt quatuor flumina que exeunt de paradiso. Prime sunt primus fluuius qui dicitur Phison quod interpretatur mutatio oris, »qui circuit terram Euilath [69 1Kb] ;« quod interpretatur parturiens, quia ibi sunt cum lacrymis istis dolores ut parturientis, pro miserie pondere mutatio oris, id est corruptio in corruptionem circumdabit, ubi etiam nascitur aurum optimum, quia de hac terra corruptibili fiet aurum, id est incorruptibile corpus, quando omnes platee Ierusalem sternentur auro  mundo [70 1Kb] . Secunde lacryme sunt secundus fluuius qui dicitur Gehon id est hiatus terre, et »circuit terram Aethiopie [71 1Kb] .« Aethiopes peccatoribus comparantur propter nigredinem, quia lacryme pro peccatis ita circueunt peccatores, ut inducant hiatum terre, id est cordis per confessionem. Tertie lacryme sunt tertius fluuius qui dicitur Tigris, propter uelocitatem, et »uadit contra Assyrios [72 1Kb] .« Assyrios in multis locis pro aduersariis inueniemus sicut hic, quia multum aduersati sunt filiis Isrel. uidentes enim peccatores penas quas aduersarii isti  preparabant malis prorumpunt uelociter in lacrymas, ut ab his liberari mereantur; et sic fluuius iste uadit contra Assyrios. Quarte lacryme sunt quartus fluuius qui dicitur Euphrates, et interpretatur fructifer, quia lacryme deuotionis multum fructum habent. Iste fluuius non dicitur circuire aliquam terram, quia deuotionis lacryme magis circa proprium cor, quam ad rem alienam se diffundunt. Iste rigant, quia cor hominis quadam pinguedine afficiunt. His se lacrymis lauandum gratulatur Dauid dicens: »Lauabis me et super niuem dealbabor [73 1Kb] .« Sol primus, scilicet Christus in passione fuit decoloratus. In resurrectione uero claritate glorie recoloratur. Unde: »Cum refulsit sol qui prius erat in nubilo, accensus est ignis magnus, ita  ut omnes mirarentur [74 1Kb] .« Sol iste Christus est qui primo se inuoluit in nubem, secundo habuit splendorem, tertio emisit ignis feruorem, quarto fecit admirationem: Nubem assumpte infirmitatis, splendorem glorificate humanitatis, ignem caritatis, admirationem maiestatis. Primum, ut eius exemplo sustineamus passiones huius temporis [75 1Kb] ; secundum, ut suspiremus ad gloriam »que reuelabitur in nobis [76 1Kb] ;« tertium ut »caritas Dei diffusa sit in cordibus nostris [77 1Kb] ;« quartum, ut uideamus quam mirabilis sit Deus in sanctis suis [78 1Kb] . Iuxta primum sol iustitie habuit ortum, habuit obscurum, habuit occasum: ortum in stabulo, obscurum in nubilo, occasum in patibulo. Primum nascendo de uirgine,  secundum ex carnis uelamine, tertium passionis grauamine. De primo: »Ortus est sol et congregati sunt [79 1Kb] .« De stabulo ait Habacuc: »Consideraui opera tua et expaui [80 1Kb] in medio duum animalium;« de secundo: »Dum [81 1Kb] consummatum esset tabernaculum, nubes cooperuit illud,« et: »Solem nube tegam [82 1Kb] ;« et: »Ascendet Dominus super nubem leuem, et ingredietur Aegyptum [83 1Kb] ;« de tertio: »Sol cognouit occasum suum [84 1Kb] ,« et: »Occidet sol in meridie [85 1Kb] .« In primo apparuit noua gratia, in secundo Dei latuit sapientia, in tertio ostensa est prudentia. Primum ad morum confirmationem, secundum ad fidei probationem, tertium ad resurrectionem. Primum, ut honeste uiuamus; secundum, ut credamus; tertium, ut cum Christo uiuamus. De primo: »Apparuit  gratia Dei saluatoris nostri omnibus hominibus erudiens nos, ut abnegantes impietatem et secularia desideria sobrie et iuste et pie uiuamus in hoc seculo [86 1Kb] .« De secundo ait Martha: »Ego credidi, quia tu es Christus Filius Dei uiui, qui in hunc mundum uenisti [87 1Kb] .« Et Petrus: »Tu es Christus Filius Dei uiui [88 1Kb] .« Unde: »Fides est substantia rerum sperandarum, argumentum non apparentium [89 1Kb] .« uelata fuit sapientia, quando »uerbum caro factum est [90 1Kb] .« De tertio: »Si enim mortui sumus cum  Christo, credimus quia uiuemus cum ipso. Si enim complantati facti sumus similitudini mortis ipsius simul et resurrectionis erimus [91 1Kb] .« In primo sumus rogati, in secundo plantati, in tertio complantati: rigati rore gratie, plantati fidei radicatione, complantati mortis participatione. In primo terra cordis nostri mollescit; in secundo radix fidei calescit; in tertio humana natura coalescit. De primo: »Ero quasi ros; Isrel germinabit quasi lilium [92 1Kb] ,« et Isaias: »Quemadmodum imber et nix descendit de celo, et inebriat terram et infundit eam, et germinare eam facit, sic erit uerbum quod egredietur de ore meo [93 1Kb] .« De secundo: »uineam de Aegypto tulisti, eiecisti gentes et plantasti eam [94 1Kb] .« Item: »Plantasti radices eius et impleuit terram [95 1Kb] .« De tertio:  »Si complantati facti sumus [96 1Kb] , etc.« et Christus filiis Zebedei: »Potestis bibere calicem quem ego bibiturus sum [97 1Kb] .« Ecce sol iste fuit in ueste sordida, in carne florida, in facie splendida: in ueste sordida nostre corruptionis; in carne florida resurrectionis; in facie splendida paterne clarificationis. In primo »uidimus eum quasi leprosum et percussum a Deo et humiliatum [98 1Kb] ;« in secundo Pater »iocunditatem et exsultationem thesaurizauit super eum [99 1Kb] .« Tertium est »lux uera que illuminat omnem hominem uenientem in hunc mundum [100 1Kb] .« Audi uestem sordidam: »Quare rubrum est indumentum tuum et uestimentum tuum sicut calcantium in torculari [1 1Kb] ?« Item: »Aspersus est sanguis eorum super uestimenta mea et omnia indumenta  mea inquinaui [2 1Kb] .« Hic enim est iehsu sacerdos magnus qui in Zacaria uisus est in sordidis uestibus [3 1Kb] . uestis hec est tunica Ioseph quam fratres tinxerunt sanguine hedi [4 1Kb] . Hac ueste sordida indutus est ante resurrectionem. In resurrectione uero carne florida. Unde: »Et refloruit caro mea [5 1Kb] . Ecce hiems transiit, flores apparuerunt in terra nostra [6 1Kb] .« uere flores. Tribus enim floribus priuilegiata floruit caro Christi. Primus fuit rosa, id est flos campi, secundus lilium conuallium, tertius flos amygdali. Primus fuit peccati immunitas, secundus de uirgine uirginitas, tertius resurrectionis iocunditas. Primus nascitur de terra spinosa sine spina; secundus, de terra inculta sine macula; tertius de petra sine duritia.  Primus enim de populo Iudaico, secundus de uirginis utero, tertius de sepulcro. Primus est de uirga Aaron, que floruit [7 1Kb] ; secundus, de radice Iesse processit [8 1Kb] ; tertius de amygdalo que floruit [9 1Kb] , per quam homo in domum eternitatis redibit. Primus est flos campi, id est rosa que nascitur de spina nesciens aculeum, quia Christus natus est de peccatoribus, »qui non fecit peccatum [10 1Kb] .« Secundus est uadens et nascens de uirenti stipite lilium, quia uirgo uirginem Christum peperit, nec uirginitatis  passa est detrimentum. Tertius est flos amygdali, que pre ceteris arboribus florem producit, quia Christus resurrexit primitie dormientium [11 1Kb] , uel morientium, siue primogenitus mortuorum [12 1Kb] .

Igitur qui mundi a peccatis esse queritis, quasi rosa plantata super riuos aquarum fructificate. Qui uirginitati studetis, quasi lilium odorem suauitatis habete. Qui ad resurrectionem aspiratis, respicite amygdalum, per quam redibit homo in domum eternitatis sue [12* 1Kb] . Hec amygdalus habuit folium, habuit florem, habuit fructum. Folium scilicet uerbum eruditionis, florem iocunditatis resurrectionis, fructum paterne confessionis. Primum in predicatione, secundum in resurrectione, tertium in ascensione. Per primum habuimus cognitionem ueritatis;  per secundum habebimus stolam iocunditatis; per tertium claritatem diuinitatis. De primo: »Et folium eius non defluet [13 1Kb] .« Item: »Et erit folium eius uiride [14 1Kb] ;« de secundo: »Stola iocunditatis induit eum Dominus [15 1Kb] ;« de tertio, »Clarifica me, Pater, apud temetipsum claritate quam habui priusquam mundus fieret [16 1Kb] .« Ecce uestis sordida, ecce caro florida. Sequitur facies splendida. De hac dicitur: Splendida facta est facies Moysi, dum respiceret in eum Dominus [17 1Kb] . Moyses ille Christus est, quem respexit Dominus, dum suscitauit eum a mortuis. Unde: »Deus uero suscitauit Iesum a mortuis tertia die [18 1Kb] .« Itaque refulsit sol qui prius erat in nubilo, sol enim iste fulsit, infulsit, refulsit. Fulsit in  glorificata carne, infulsit in fideli mente, refulsit in nostro corpore. Primo exsuscitate carnis gloria, secundo deuotione et intelligentia, tertio opere et patientia. De primo Ioannes in Apocalypsi [19 1Kb] , uidit uirum et »facies eius sicut sol fulget in uirtute sua.« De secundo Ambrosius:

uerusque sol illabere,
Micans nitore perpeti,
Iubarque sancti Spiritus
Infunde nostris sensibus.
Unde: »Noua mentis nostre oculis tue claritatis infulsit [20 1Kb] .« De tertio: »Refulsit sol in clypeos aureos [21 1Kb] .« Contra primum, sol iste latuit in nubilo miserie; contra secundum, nubilo ignorantie; contra tertium, in nubilo deformationis nostre. De  primo in Apocal. [22 1Kb] : »Factus est sol quasi saccum cilicinum;« de secundo: »Sicut cera que fluit auferentur, supercecidit ignis et non uiderunt solem [23 1Kb] ;« de tertio in Apocal.: »Unus de septem angelis qui habebat septem phialas plenas ire Dei, effudit phialam suam in sole [24 1Kb] ,« id est in Christo. Phiala ire Dei effunditur, dum peccatis nostris exigentibus, a nobis patientia Christi, et forma operandi, uel nobis non confertur, uel collata non conseruatur. Item sol iste refulsit in natiuitate, refulsit in operatione, refulsit in transfiguratione. In natiuitate, stelle  et angelorum reuelatione; in operatione, miraculorum exhibitione; in transfiguratione, future glorie manifestatione. In primo monstratur quod uenerit; in secundo, quis uenerit; in tertio, ad quid uenerit. Quod uenerit, quem predixerat prophetia. Quis uenerit, scilicet Dei uirtus et Dei sapientia [25 1Kb] . Ad quid uenerit, scilicet ut transferat nos ad gloriam ab hac miseria. Audi primum: »Orietur uobis timentibus nomen meum Sol iustitie [26 1Kb] .« Unde in ortu Domini canit Ecclesia [27 1Kb] : »Lux fulgebit hodie super nos quia natus est nobis Dominus;« de secundo: »Sol et luna steterunt in habitaculo suo, in lucem sagittarum tuarum [28 1Kb] ,« id est in splendore fulgoris habitationis tue; de tertio: »Resplenduit facies eius sicut sol, et uestimenta eius alba sicut nix [29 1Kb] .« Ex  hoc sole sic refulgente accensus est ignis magnus. Ignis iste triplex est: Ignis in sepulcro, ignis in apostolorum collegio, ignis in corde humano. Primus fulget annualiter, secundus semel et singulariter, tertius frequenter et spiritualiter. Primus fuit magnus et in testimonium resurrectionis Christi; secundus magnus, et in signum aduenientis Spiritus sancti; tertius magnus, quem Dominus noster iehsu Christus misit in terram, et uoluit uehementer accendi [30 1Kb] . In primo omnes admirantur resurrectionis Filii ueritatem; in secundo, Patris potentiam et maiestatem; in tertio, sancti Spiritus benignitatem. Primum ignem figurauit ignis ille quem Moyses uidit in rubo [31 1Kb] . Sicut eum ignis ille rubum qui corrumpi uidebatur, incorruptibilem demonstrauit, sic  ignis ille paschalis, qui annuatim ad sepulcrum diuinitus accenditur, ueram Domini resurrectionem testatur; de secundo: »Apparuerunt apostolis dispertite lingue, tanquam ignis, seditque supra singulos eorum [32 1Kb] ;« de tertio dixit ipse Sol, scilicet Christus: »Ignem ueni mittere in terram, et quid uolo nisi ut ardeat [33 1Kb] ?« Hic ignis est caritas.


Nigra sum, sed formosa, etc.

[CARD.] More prophete procedit hoc canticum, nam subito mutat personas, subito mutat et tempora. Locuta enim erat paulo ante beata uirgo de gaudio assumptionis sue, et de eodem locuti erant angeli: nunc beata uirgo loquitur de dolore quem habuit tempore passionis filii sui: et conuertit sermonem  suum ad adolescentulas, dicens: Nigra sum animi merore confecta. uel sic: Nigra sum, despecta, offuscata, obscurata, decolorata, quia decolorauit me sol moriens; decolorem me fecit sol obscuratus et offuscatus: de qua solis offuscatione et obscuratione dicit Isaias, loquens de Christi passione: »Non est species neque decor, et uidimus eum, et non erat aspectus, despectum et nouissimum uirorum, uirum dolorum et scientem infirmitatem; et quasi absconditus est uultus eius, et despectus; unde nec reputauimus cum [34 1Kb] .« In passione enim in Christo non  apparuit species uel decor maiestatis, sed quasi leprosus, ob similitudinem carnis peccati reputatus est. Unde Isaias: »Et putauimus eum quasi leprosum [35 1Kb] ,« absconditus enim fuit in eo uultus potentie diuine, et apparuit in doloribus infirmitas humane 14 nature. Unde et habitus est despectus [36 1Kb] , nec reputatus est Dei Filius [37 1Kb] . Ipso igitur sic despecto, despecta est et mater; ipso sic offuscato, offuscata est mater, nec Dei Genitrix reputata est. Dicit ergo: Nigra sum in apparentia et in opinione hominum infidelium, sed in ueritate formosa sum. Nigra sum in apparentia et despecta tanquam mater leprosi, sed formosa in ueritatis existentia, et tanquam ueri Dei Genitrix gloriosa. Nigra sum sicut tabernacula Cedar; quia non reputor tabernaculum regis iustitie,  sed sicut cetere matres, quarum uentres tabernacula sunt filiorum meroris et tenebrarum: sic reputata sunt inter tabernacula Cedar, quod interpretatur tenebre uel meror. uerumtamen ego formosa sum sicut pelles Salomonis. Sicut pelles dedicate  uero Salomoni, Christo uero pacifico. Nam, sicut ille pelles arcam typicam continuerunt, sic ego intra mea uiscera ueram arcam continui, Christum uidelicet, cuius caro significatur per arcam, cuius anima designatur per urnam auream, que erat in arca, et Deitas designatur in manna: et sicut pelles protegebant totum tabernaculum, sic sub umbra mee defensionis protego totam Ecclesiam. Ego quidem similis pelli rubricate; quia per compassionem doloris tincta sum in passione Filii. Similis quoque pelli hyacinthine contemplatione celestium et amore. Nolite ergo considerare, o filie Hierusalem, quod fusca sum; sed considerate quod formosa sum. Nam ideo fusca sum, quia decolorauit me sol, cui in passione sua »non fuit species neque  decor [38 1Kb] .« Recipiet autem speciem et decorem, et ego cum ipso similiter recipiam. Nam per gloriam resurrectionis credetur ipse Deus; credar et ego Genitrix Dei. De hac autem obfuscatione beate uirginis in opinione Iudeorum infidelium, subdit ipsa:



LIBER SECUNDUS.


 Filii matris mee pugnauerunt contra me.

[THO.] uox hec est primitiue Ecclesie que ab ipsa Synagoga, de qua carnis originem duxit, tribulationum bella sustinuit, sicut Actus apostolorum plenissime docent. Una autem erat Hierosolymis  Ecclesia que per orbem terrarum dispersa est, per pugnam istam ut plures ex ea nascerentur. Mater nostra est Eua. Hec tres genuit filios. Ipsa enim est mater omnium uiuentium. Tres filii quos genuit sunt motus culpabiles, afflictiones penales, peruersi fratres. Ex ea namque culpa habuit initium, miseria uenit in mundum, natum est ex ea genus humanum. Isti sunt filii matris nostre qui pugnant contra nos, secundus circa nos; tertius contra nos. De primo ait Apostolus: »Inuenio aliam legem in membris meis repugnantem legi mentis mee et captiuantem me sub lege peccati [39 1Kb] .« De secundo Dauid: »Circumdederunt me dolores mortis, et pericula inferni inuenerunt me [40 1Kb] ;« de tertio in libro Machabeorum:  »Congregate sunt gentes in multitudine graui ut dimicent contra nos [41 1Kb] .« Primi pugnant maculando, secundi mortificando, tertii murmurando. De primis conqueritur Psalmista, dicens: »Deus, uenerunt gentes in hereditatem tuam, polluerunt templum sanctum tuum [42 1Kb] .« Gentes ille sunt turpes motus; hereditas debet esse cor nostrum. De secundis: »Circumdederunt me dolores mortis [43 1Kb] .« Ait idem de tertiis: »Quorum os maledictione et amaritudine plenum est [44 1Kb] .« De primis se liberatum gloriatur Psalmista, dicens: »Protector meus et in ipso speraui qui subdis populum  meum sub me [45 1Kb] .« De secundis conqueritur Apostolus, dicens: »Infelix ego sum homo, quis me liberabit de corpore mortis huius? Gratia Dei per Iesum Christum [46 1Kb] ;« de tertiis rogabat Dauid, dicens: »Eripe me de inimicis meis, Deus meus, et  ab insurgentibus in me libera me [47 1Kb] .« Item de his: »Supra dorsum meum fabricauerunt peccatores [48 1Kb] .« Item: »Homo pacis mee in quo sperabam, qui edebat panes meos magnificauit super me supplantationem [49 1Kb] .« De his tribus rogabat cum diceret: »Eripe me de luto ut non infigar [50 1Kb] ,« ecce primum; »libera me ab his qui oderunt me [51 1Kb] ,« ecce tertium, »et de profundis aquarum [52 1Kb] ,« ecce secundum. Sed quomodo de his ualeas triumphare. Audi contra primum: Habeto ante oculos mortis commemorationem; contra secundum: Fac de necessitate uirtutem; contra tertium: In omnibus teipsum prebe irreprehensibilem. Mortis enim commemoratio faciet ne primi hostes id est motus  illiciti habeant effectum. Necessitas conuersa in uirtutem, afferet tibi meritum. Si te in omnibus prebeas irreprehensibilem, confundes aduersarium. Audi de primo: »Fili, ait Salomon, memorare nouissima tua et in eternum non peccabis [53 1Kb] .« Sic enim scriptum est: »O mors quam amara est memoria tua homini iusto [54 1Kb] .« Hec amaritudo refrenabit delectationes cogitationum. Audi de secundo: »Pater, ait Saluator, si fieri potest, transeat a me calix iste. Sin autem non potest transire nisi bibam illum, fiat uoluntas tua [55 1Kb] .« Si sic necesse est, ait Iacob filiis suis, facite quod uultis [56 1Kb] :« ergo et tu  tantis exemplis prouocatus in omni angustia tua dic Domino: »Fiat uoluntas tua [57 1Kb] .« Audi et de tertio quid dicat Apostolus: »In omnibus teipsum prebe exemplum bonorum operum, in doctrina, in grauitate, in integritate, uerbum sanum, irreprehensibile, ut is qui ex aduerso est uereatur, nichil habens dicere malum de nobis [58 1Kb] .«

In figura horum trium cum tribus pugnauerunt filii Isrel, tendentes ad terram promissionis cum bestiis et serpentibus, cum spinis et tribulis deserti, cum aduersariis hominibus. Isti serpentes et bestie sunt motus anime uenenosi et bestiales. Isti autem motus anime principales sunt quatuor ad quos omnes alii referuntur, scilicet amor uoluptatis, inuidia que est odium aliene felicitatis,  amor sublimitatis, ira indomabilis. Hec quatuor expressit Psalmista, cum diceret: »Super aspidem et basiliscum ambulabis et conculcabis leonem et draconem [59 1Kb] .« Aspis igitur est amor uoluptatis. Sicut enim aspis blanditur facie et habet aculeum in cauda quo pungit, sic uoluptas blanda est unde in usu habetur, sed pungit in fine, dum penitentia agitur, uel in inferno punitur. Scriptum est enim: »uoluptas habet penam [60 1Kb] .« Unde ait peta [61 1Kb] :

Sperne uoluptates, nocet empta dolore uoluptas.
Et alius:

Pauca uoluptati, debentur plura saluti.
Qui sic agit, ambulat super aspidem. Basiliscus  inuidiam significat. Sicut enim basiliscus uisu suo occidit eum quem uidet, sic inuidus aliena limat commoda, et seipsum penis prius occidit quam alium. Unde Salomon: »Hominem stultum occidit inuidia, et paruulum interficit iracundia [62 1Kb] .« Et peta:

Iustius inuidia nichil est; que protinus ipsum
   Auctorem rodit, excrucians animum.
Semper enim, ut idem ait [63 1Kb] :

Inuidus alterius rebus macrescit opimis.
Unde illud pete [64 1Kb] :

Inuidia Siculi non inuenere tyranni
Maius tormentum.
Et alius [65 1Kb] :

Liuor iners uitium, mores non exit in altos,
   Utque latens ima uipera serpit humo.
Leo uero qui rex dicitur animalium significat amorem  sublimitatis. His autem qui hanc appetunt dicitur: »Noli altum sapere, sed time [66 1Kb] .« »Excelsus enim Dominus humilia respicit, et alta a longe cognoscit [67 1Kb] .« »uox enim Domini confringentis cedros, et confringet Dominus cedros Libani [68 1Kb] ,« id est sublimes. Unde ipse Dominus, qui est sapientia Patris ait: »Gyrum celi circuiui sola [69 1Kb] .« Et subsequitur: »Et omnium superborum et sublimium propria uirtute colla calcaui [70 1Kb] .« Et in Psalmo: »Deiecisti eos dum alleuarentur [71 1Kb] .« Propterea:

 Qui petit excelsa debet uitare ruinam.
   Qui iacet in terra, non habet unde cadat.
Draco uero qui feruentis est nature, significat rem immoderatam. De hac ait Saluator: »Qui irascitur fratri suo, reus erit consilio [72 1Kb] .« Audi petam:

   Qui non moderabitur ire,
Infectum uolet esse dolor quod suaserit et mens.
Idem:

Ira furor breuis est; animum rege; qui nisi paret,
Imperat: hunc frenis, hunc tu, contunde flagellis.
»Irascimini, et nolite peccare [73 1Kb] .« Humanum est irasci: sed uitium est diu in ea morari. Unde ait Horatius de seipso:

Irasci facilis, tamen ut placabilis essem.
Ecce primus hostis, cum quo pugnamus, scilicet  motus illiciti, qui sunt filii matris nostre Eue, quia ipsos genuit.

Iste sunt bestie et serpentes cum quibus pugnauerunt filii Isrel. Pugnauerunt etiam »cum spinis et tribulis in deserto [74 1Kb] :« per que nostra designatur miseria. Cum primis pugnauimus mortem rememorando, cum his uero de necessitate uirtutem faciendo, et sic lucrum nobis faciemus cum infirmitatem nostram recognoscemus. Unde Dauid: »Conuersus sum in erumna mea, dum configitur spina [75 1Kb] .« Hec est Ade maledictio: »Cum operatus fueris terram, ait Deus, non dabit fructus suos [76 1Kb] , sed spinas et tribulos germinabit tibi [77 1Kb] .« Hic hostis nunquam deficiet, donec impleatur illud prophete, scilicet Osee: »Adducet Dominus uentum  urentem de deserto, et rigabit torrentem spinarum, et siccabit uenas mortis [78 1Kb] .« Interim Christus adueniens, gratia sua spinas rigauit, ut leuius possent sustineri. Ultimus hostis, scilicet frater detrahens, sicut dictum per irreprehensibilitatem uincitur. Unde in Epistola canonica: »Quis sapiens et disciplinatus inter uos ostendat ex bona conuersatione opera sua ut faciat obmutescere imprudentiam hominum et ignorantiam [79 1Kb] ?« Item pugnant contra nos filii ancille, filii nouerce, filii sororis, filii matris. Nouerca nostra est Synagoga Iudeorum uel paganorum, quorum pugna satis est frequens et aperta. De qua hic non agitur. Sed pugnant contra nos filii ancille, id est motus carnis, et filii sororis, id est Ecclesie militantis, id est  prelati, tyranni, heretici. De qua: »Soror nostra paruula est, et ubera non habet [80 1Kb] .« Pugnant et filii matris, id est Ierusalem que libera est, et sursum est que est mater nostra, scilicet mali angeli; qui ob superbiam recesserunt ab ea. Prima igitur cum corpore nostro; secunda cum prelato, tyranno, heretico; tertia cum diabolo. In prima est fugiendum. Unde Apostolus: »Fugite fornicationem [81 1Kb] .« In secunda est patienter sustinendum. Inde: »Beatus uir qui suffert tentationem [82 1Kb] .« In  tertia uiriliter resistendum. Inde: »Resistite diabolo et fugiet a uobis [83 1Kb] .« Sed de his in sequentibus diffusius dicetur.


Filii matris mee pugnauerunt, etc.

[CARD.] Filii matris mee Synagoge pugnauerunt contra me negantes me matrem Dei, et filium meum negantes Deum; et quia repulerunt opem meam et operam, relicta eorum perfidia, transiui ad custodiam gentium fidelium. Hoc est quod sequitur:


Posuerunt me custodem in uineis: uineam meam non custodiui.

[THO.] Ac si diceret: Hoc consecuta sum de persecutione ut fierem custos plurium uinearum id est Ecclesiarum; postquam illa primitiua Hierosolymis fundata est, quam eorum turbo dispersit.  Non custodisse autem uineam non ad mentem sed ad locum referendum est. Nam etsi materia destructa sit, tamen integritas fidei permansit. Loquitur sponsa aliquando in persona subditorum, aliquando in persona prelatorum ut hic. uinea ista est Ecclesia uel anima in fide plantata, in caritate radicata, sarculo discipline defossa, penitentium lacrymis stercorata, predicantium uerbis rigata; et sic exuberat uino in quo est letitia, id est deuotio sancta. Item huius uinee dicamus fidem, uitem; uirtutes, palmites; botrum, opus; deuotionem, uinum. Religio est uinea, cuius Pater agricola, Filius uitis, iusti sunt palmites. Pater est agricola, quia fodit in confessione et contritione, putat in penitentie satisfactione, stercorat in lacrymarum effusione. uitis, que radicibus adheret  terre est Filius qui fundamentum est in religione; »quia fundamentum aliud nemo potest ponere preter id quod positum est, quod est Christus iehsu [84 1Kb] : in quo omnis edificatio constructa crescit in templum sanctum in Domino [85 1Kb] .« Palmites sunt iusti qui de uite Christo nascuntur, et abundant in eius uirore et humore. Itaque Pater purgat, Filius fundat. Palmes in uirore et humore exuberat; Pater purgat, ut sit »religio munda et immaculata [86 1Kb] .« Filius fundat, ut sit in caritate radicata et fundata [87 1Kb] . Palmes humore, id est gratia uitis exuberat, ut in tentationibus »a pressura flamme que circumdedit eam in medio ignis non sit estuata [88 1Kb] .« Quatuor sunt uinee. Prima est in  perituris gaudiis reproborum. Unde dicitur: »De uinea Sodomorum uinea eorum [89 1Kb] .« Secunda est religiose conuersationis quam Achab concupiuit, ut auferret eam Naboth [90 1Kb] . Tertia est uinea Ecclesie, de qua dicitur: »uineam de Aegypto transtulisti, eiecisti gentes, et plantasti eam [91 1Kb] .« Quarta est in conscientiis bonis. Hec est uinea Sorec [92 1Kb] id est electa. De prima Lot, id est declinans in montibus duabus filiabus suis, scilicet gloria et cupiditate propinantibus inebriatur, et incestum operatur [93 1Kb] ; pro secunda moritur Naboth [94 1Kb] ne  ipso uiuente relinquatur; de tertia inebriatur Saluator quando »factus est tanquam potens crapulatus a uino [95 1Kb] ,« ut pro ea moriatur; quartam plantauit Ne et inebriatus est, et in tabernaculo suo denudatus et a filio suo illusus [96 1Kb] . Quartam diximus conscientiam, que quomodo excoli debeat, ex materialis 15 uinee perpenditur cultura.

Inter ceteros apparatus quatuor sunt que ad excolendam uineam concurrunt, oblaqueatio, putatio, propagatio, fossio. Obleaqueare est terram circa radicem aperire, et quasi lacus facere, per quos aqua, ne sui nimietate noceat, possit effluere; putare uero est inutilia sarmenta abscindere; propagare est flagellum sub terra in longum protendere, quasi porro pangere; fodere est circa radicem  terram aperiendo uitium exquirere. In oblaqueatione remedia confessionis accipimus. Unde Iel: »Scindite corda uestra et non uestimenta uestra [97 1Kb] .« Putatio est per penitentiam et uite mutationem peccatorum abcisio. Inde in consequentibus: »Tempus putationis aduenit [98 1Kb] ,« et: »Ecce nunc tempus acceptabile, ecce nunc dies salutis [99 1Kb] .« Erit et aliud putationis tempus, quando corruptibile hoc induet incorruptelam [100 1Kb] . Propagatio est in uirtutum exercitio constantia, que humilitate quasi uilis terre tegitur cespite. Inde Apostolus: »Bonum autem facientes non deficiamus. Tempore enim suo metemus non deficientes [1 1Kb] .« Per fossionem accipimus quotidianam cordis nostri discussionem, ubi nos oportet primo habere circumspectionem, secundo  discretionem, tertio deliberationem. In circumspectione deprehenditur peccatum presens, preteritum et futurum; in discretione iudicatur deprehensum; in deliberatione, ordinatur quid sit agendum uel non agendum. In primo: »Omni custodia serua cor tuum, quia ex ipso uita procedit [1* 1Kb] ;« item: »Accedens ad seruitutem Dei, prepara animam tuam ad tentationem et deprime cor tuum, et sustine [2 1Kb] :« deprime, ne in prosperitate extollat; sustine, ne in aduersitate corruat. In secundo dicatur: »Feci iudicium et iustitiam [3 1Kb] ,« in tertio: »Domine, doce me facere uoluntatem tuam, quia Deus meus es tu [4 1Kb] .« Quomodo autem coli debeat hec uinea docuit Dominus Ieremiam sic [5 1Kb] : »Ecce constitui te super gentes et regna, ut  euellas, et destruas, et disperdas, et dissipes, et edifices, et plantes.« Gentes et regna sunt uitia et demones. Sunt ergo qui statuuntur super gentes et regna; sunt qui instituuntur super gentes et regna, sunt qui constituuntur super gentes et regna. Primi sunt a concupiscentiis suis abstracti et illecti [6 1Kb] ; secundi lectulum Salomonis custodiunt, tenentes gladios et ad bella doctissimi [7 1Kb] ; tertii sunt triumphatores et amici Dei [8 1Kb] . Primos Dominus reuocat de seruitute peccati, ad gratie libertatem; secundos inuitat ad longanimitatem; tertios instruit  ad fratrum utilitatem. Primi seruientes in luto et latere [9 1Kb] , de Aegypto egrediuntur cum Moyse [10 1Kb] ; secundi cum Amalecitis pugnant sub Iosue [11 1Kb] ; tertii predicantes Christo uiam preparant cum Ioanne [12 1Kb] . Primos plangit Ecclesia, quia, »paruuli eorum ducti sunt captiui ante faciem subsequentis. Omnes enim persecutores eius apprehenderunt eam inter angustias [13 1Kb] .« Inde Paulus: »Surge, qui dormis, et exsurge a mortuis et illuminabit te Christus [14 1Kb] .« Et Dominus per prophetam: »Quid est, Isrel, quod in terra inimicorum es; inueterasti in terra aliena, coinquinatus es cum mortuis, deputatus es cum descendentibus in infernum [15 1Kb] .« Inde propheta: »Excutere de puluere, consurge, sede, Ierusalem, solue uincula colli tui, captiua filia Sion [16 1Kb] .«  Item: »Egredimini de Babylone, et fugite a Chaldeis [17 1Kb] .« Secundis dicitur: »Estote fortes in bello et pugnate cum antiquo serpente; non enim coronabitur nisi qui legitime certauerit [18 1Kb] .« Item: Non est corona ubi non est pugna, sed longamines estote, quia finis, non pugna coronat.

Qui ergo pugnat debet a noxiis abstinere, eterna premia respicere, caute inimicum appetere. De his tribus ait apostolus Paulus [19 1Kb] . »Omnis qui in agone contendit, ab omnibus se abstinet,« ecce de primo: »Ego igitur sic curro non quasi in incertum;« ecce de secundo: »Sic pugno non quasi erem uerberans;« ecce de tertio. De tertiis: »Pascite qui in uobis est gregem Domini, non turpis lucri gratia, nec quasi dominantes in cleris [20 1Kb] .« Debent ergo  precepta Dei simpliciter distribuere, super gregem Dei sollicitudinem gerere, peccatoribus misericorditer indulgere. Inde Paulus: »Qui tribuit in simplicitate, qui preest in sollicitudine, qui miseretur in hilaritate [21 1Kb] .«

Debet ergo arguere inuitos, obsecrare beneuolos, increpare obstinatos. Inde Apostolus: »Argue, obsecra, increpa [22 1Kb] .« Hec tria inuenta sunt in Ioanne. De primo: »Arguebat Ioannes Herodem propter Herodiadem [23 1Kb] ;« de secundo: »Penitentiam agite, appropinquabit regnum celorum [24 1Kb] ;« de tertio: »Genimina uiperarum quis uos docuit fugere a uentura ira [25 1Kb] ?« Quia ergo Ioannes primos perfecit, »constituit eum Dominus principem super omnem terram [26 1Kb] ,« quia bene pugnauit cum secundis, »statuit  ei Dominus testamentum pacis [27 1Kb] « quia alios instruxit: fuit »fidelis seruus et prudens quem constituit Dominus supra familiam suam [28 1Kb] ,« quia qui docti fuerint fulgebunt quasi splendor firmamenti, et qui ad iustitiam erudiunt multos quasi stellas in perpetuas eternitates [29 1Kb] .« Ideo constituit eum Dominus ut euellat [30 1Kb] , id est ut omnis plantatio quam non plantauit Pater meus [31 1Kb] euellatur; et destruat, scilicet ut omne quod edificat ad gehennam  destruatur; ut disperdat [32 1Kb] , scilicet ut fasciculi deprimentes, et omnes colligationes impietatis dissoluantur [33 1Kb] , et dissipet muros Iericho in uociferatione [34 1Kb] , et edificet aurum, argentum, lapides pretiosos in dilectione [35 1Kb] . Et plantet lignum »pulchrum uisu, et ad uescendum suaue [36 1Kb] .« Item, euellat initium male uoluntatis, et destruat plumbum, es, ferrum ponderose impietatis, et disperdat multitudinem aggregate iniquitatis, et dissipet duritiam obstinationis, et edificet habitaculum dilectionis, et plantet uirorem superne delectationis [37 1Kb] .

Euellere ergo debemus radicem malam de agro quem dicit Salomon: »Transiui per agrum hominis pigri, et per uineam uiri stulti, et ecce urtice repleuerant omnia, et spine operuerant superficiem  eius [38 1Kb] .« Si harum herbarum non euellas radicem, »euellet te Deus de tabernaculo tuo et radicem tuam de terra uiuentium [39 1Kb] .« Iam enim securis posita est ad radicem arboris tue [40 1Kb] . Ergo

   uenienti occurrite morbo,
Nam mala radices altius arbor agit.
Ergo si uis radicem exterminare male uoluntatis,

Principiis obsta, sero medicina paratur
   Cum mala per longas conualuere moras [41 1Kb] .
Qui hanc radicem uult euellere, prius debet ligone terram aperire, secundo radicem apertam manu apprehendere et extrahere, tertio furca extractam dispergere: ligone confessionis, manu satisfactionis, furca obiectionis. De primo: »Aperi mihi, soror mea sponsa [42 1Kb] .« Item: »Pessulum ostii mei  aperui dilecto meo: at ille declinauerat atque transierat [43 1Kb] .« Inde ad Ezechiel: »Fili hominis, fode parietem [44 1Kb] .« Appone manum ut euellas, quia ubi dolor ibi manus, ne qua radix amaritudinis sursum germinans impediat ut per eam inquinentur multi. Si »abscondit piger manum suam sub ascella, nec ad os suum applicat eam [45 1Kb] .« Tertio apponatur et furca dispersionis ut dicatur: »Iniquitatem odio habui et abominatus sum [46 1Kb] . Qui enim baptizatur a mortuo, si iterum tangit mortuum, quid prodest lauatio illa [47 1Kb] ?« Sed nunc laudemus uirum gloriosum, qui propositus est nobis ut euellat; mirabilem natiuitate, mirabilem utilitate, mirabilem sanctitate. Natiuitate miraculosa, utilitate fructuosa, sanctitate gloriosa. uere natiuitate miraculosa, in  qua sterilitas fecundatur; utilitate fructuosa, qua peccator iustificatur; sanctitate gloriosa, qua a Domino commendatur. Audi primum: »Hic mensis est sextus illi que uocatur sterilis [48 1Kb] ;« de secundo: »Qui uiam Domini preparauit in eremo [49 1Kb] ;« de tertio: »Inter natos mulierum non surrexit maior Ioanne Baptista [50 1Kb] .« uir iste fuit mirabilis, amabilis, ineffabilis. Mirabilis in natiuitate, laudabilis in predicatione, ineffabilis in conuersatione. Mirabilis,  quia fecit sterilis reflorescere naturam; amabilis, quia predicatione reparauit lapsi hominis iacturam; ineffabilis, quia in laude excessit generis humani mensuram. Primum nulla comprehendit scientia; in secundo reparata est hominis continentia; tertium nulla potest explicari eloquentia. Fuit enim philosophorum prodigium, desolati consilium, diuine laudis priuilegium. uere philosophorum prodigium, »qui cum cognouissent Deum, non sicut Deum glorificauerunt, aut gratias egerunt. Ideo dedit eos Dominus in reprobum sensum [51 1Kb] .« Desolati consilium. Unde: »Penitentiam agite, appropinquauit enim regnum celorum [52 1Kb] .« Habuit diuine laudis priuilegium. Unde: »Inter natos mulierum, non surrexit maior Ioanne Baptista  [53 1Kb] .«

Hic etiam positus est ut destruat peccati edificationem. Hec edificatio triplex est. Est enim edificatio alia ad gehennam, alia ad purgatorium, alia ad gloriam. Prima est peccata mortalia, secunda uenialia, tertia caritatis opera. In prima edificatur plumbum, es, ferrum; in secunda lignum, fenum, stipula; in tertia, aurum, argentum, lapides pretiosi. Sed nunc de prima quam destruxit Ioannes: in ea est plumbum quod opprimit, es quod decipit, ferrum quod conterit opera; quia est ponderosum, decipit per colorem aureum; conterit, quia est durum. Primum, quia est peccatum mortale; secundum mundanum; tertium duritia obstinationis in fraterno odio et peccato  apostasie. De primo: »Corpus quod corrumpitur aggrauat animam et terrena habitatio deprimit sensum multa cogitantem [54 1Kb] .« Hoc est talentum plumbi in ore amphore, in qua erat impietas. De secundo scilicet de peccato mundano, quod est fallax gloria et uana, ait Salomon: »uanitas uanitatum et omnia uanitas [55 1Kb] ;« et Isaias: »Aurum tuum eruginatum est [56 1Kb] .« De isto et de tertio scilicet ferro, dicit propheta Isaias [57 1Kb] : »Scimus quia durus es tu et frons tua enea, et ceruix tua neruus ferreus.« De tertio ait Stephanus: »Dura ceruice et incircumcisi cordibus et auribus, uos semper Spiritui sancto resistitis [58 1Kb] .« Sicut enim ferrum cetera metalla sua domat duritia, ita obstinationis  duritia, que est contra caritatem, ceteras destruit uirtutes. Ubi enim caritas destruitur, consequens est ut nulla alia uirtus remaneat. Primum destruebat in seipso Ioannes carnem domando, dum mel et locustas edebat, et zona pellicea cingebat lumbos suos [59 1Kb] . Secundum destruebat, cum posset dici Christus, noluit, sed ait: »Non sum ego Christus [60 1Kb] .« Tertium docebat destruere cum diceret: »Penitentiam agite [61 1Kb] .« Sequitur dispersio colligationum impietatis, que tres sunt: Prima est  accumulatio uitiorum; secunda factio conspiratorum; tertia congregatio hereticorum. Prima impugnat, quasi intus pugnat; secunda oppugnat, quasi obedientie pugnat; tertia repugnat, quasi resistendo Ecclesie pugnat. Prima ledit conscientiam; secunda fugit obedientiam; tertia dissoluit Ecclesie consonantiam. De primo in Canticis: »Uniuscuiusque ensis super femur suum propter timores nocturnos [62 1Kb] ;« de secundo: Filii matris mee pugnauerunt contra me; de tertio: »Capite nobis uulpes paruulas que deuastant uineas [63 1Kb] .« Item, de primo: »Iniquitates mee supergresse sunt caput meum, et sicut onus graue grauate sunt super me [64 1Kb] ;« de secundo: »Mittamus lignum in pane eius [65 1Kb] ;« de tertio: »Congregatio taurorum in  uaccis populorum, ut excludant eos qui probati sunt argento [66 1Kb] .« Primi tenet figuram ille qui colligens ligna in Sabbato, lapidatus est; secundi Core qui propter conspirationem suam a terra est absorptus [67 1Kb] ; tertii Achaz filius Charmi, qui propter furtum lapidibus est obrutus [68 1Kb] . Sequitur:

Et dissipet, scilicet muros Iericho, id est duritiam obstinationis, que triplex est. Est enim duritia que proprium sequitur consilium et non alienum; et est que retinet diu peccatum: et est que pigrum reddit hominem ad faciendum bonum. In primo otiosa est discretio, in secundo spernitur confessio, in tertio parui penditur dilectio. Ratio que mentem illuminat, confessio que cor examinat, discretio que inuidiam eliminat. De primo Abigail ad Dauid  de uiro suo Nabal: »Domine homo iste durus est, et stultus iuxta nomen suum [69 1Kb] .« De secundo: »Secundum duritiam autem tuam et cor impenitens thesaurizas tibi iram in die [70 1Kb] .« Hac induratum est cor Pharaonis [71 1Kb] . De tertio: »Dura ceruice et incircumcisi cordibus et auribus, uos semper Spiritui sancto resistitis [72 1Kb] .« Item: »Qui obturat aurem suam ad clamorem pauperis, clamabit, et non exaudietur [73 1Kb] .« uis has tres duritias dissipare, audi quomodo muri Iericho corruerunt: primo Isrelite muros circuierunt; secundo uociferati sunt; tertio tubis sonuerunt. Contra primum ergo ut dissipetur quid commodi quid incommodi, ex proprio uel alieno consilio proueniat, debes frequenter  circuire; contra secundum, confessione et oratione uociferare; contra tertium, tubis predicationis sonare. De primo: »Omnia facite cum consilio, et post factum non penitebit [74 1Kb] ;« de secundo: »Dixi, Confitebor aduersum me iniustitiam meam Domino. Pro hac orabit ad te omnis sanctus [75 1Kb] ;« de tertio: »Diligite iustitiam qui iudicatis terram [76 1Kb] .« Sequitur: Aedifices, scilicet aurum, argentum, lapides pretiosos: Aurum rubeum, argentum candidum, lapides splendidos [77 1Kb] . Aurum  rubeum est caritatis inflammatio; argentum candidum, innocentis magistri predicatio; lapides splendidi, per bona opera fratris illuminatio. Et palmites plantes. Hoc lignum est Christus, qui plantandus est in cordibus nostris. Ipsum enim in tactu lene, pulchrum uisu, ad uescendum suaue. Primum in mundana ciuitate, secundum deposita mortalitate, tertium in eterna felicitate. Primum in patientia; secundum in resurrectionis gloria; de tertio: »Panem angelorum manducauit homo [78 1Kb] « in gloria.


Posuerunt me custodem in uineis gentium.

[CARD.] uineam meam de qua nata sum, scilicet Synagogam, propter suam infidelitatem non custodiui. 16 Quia uirgo beata custodem se dixerat  uinearum, ut sciat quis palmes sit in uite, et quis extra uitem indicari sibi petit a filio de ouibus, que sit in grege Domini, que sit extra gregem, ne tanquam incerta uagetur et dubia, quibus suas impendat operas. Dicit ergo:


Indica mihi quem diligit anima mea ubi pascas ubi cubes in meridie.

[THO.] Ac si diceret: Idcirco te tota mente diligo, quia sine gratia tua nichil me uirtutis habere posse conspicio. Ipsum etiam pastorem designat, cum dicit, ubi pascas, iuxta illud Euangelii: »Ego sum pastor bonus [79 1Kb] ,« qui pasco oues meas, et inter eas cubo in meridie. Corda enim suorum, ne interius arescant, memoria superne suauitatis reficit, et quasi meridiano feruore igne caritatis accendit.  Quia dixerat: »Posuerunt me custodem in uineis [80 1Kb] ,« id est ad seruandas Ecclesias, animas, conscientias: et non habet unde custodiat, si ipsum cuius sunt ignorat: clamat: Indica mihi quem diligit anima mea. In regno apparebit omnibus sicut est [81 1Kb] ; In exsilio quatuor modis apparet. Primo in rebus creatis: »Inuisibilia enim a creatura mundi per ea que facta sunt intellecta conspiciuntur [82 1Kb] ,« quia in his apparet Dei potentia et sapientia. Secundo sicut apparuit antiquis uisibilibus figuris, ut in igne [83 1Kb] , nube [84 1Kb] , columba [85 1Kb] , et in specie angelica, ut Abrahe [86 1Kb] . Tertia in carne, in qua »uisus est in terris, et cum hominibus conuersatus est [87 1Kb] .« Quarto spiritualiter in contemplatione.  Hoc modo sponsa desiderat uidere cum dicit: Indica mihi quem diligit anima mea, ut postea uideat eum in patria, sicuti est [88 1Kb] , ubi non fastidiet auiditas, non se subtrahet suauitas, non fraudabit ueritas, non deficiet eternitas. Inde pre desiderio clamat: »Anima mea desiderabit te in nocte, sed et spiritu meo in precordiis meis [89 1Kb] .« Sed interim uerbum Dei spiritualiter se manifestat intus; quia uerbum est non sonans, sed penetrans; non loquax, sed efficax; non auribus obstrepens, sed affectibus blandiens; facies est non  formata, sed formans; non perstringens oculos corporis, sed letificans faciem cordis; grata amoris munere, non colore. Hunc dilectum querunt aliquando boni, aliquando mali; sed querunt fine differenti, quia inueniunt boni dilectum, non inueniunt mali; et querunt, quia non conuenienter querunt. »Abyssus enim dicit, Non est in me, et mare loquitur, Non est mecum. Sed neque inuenitur in terra suauiter uiuentium [90 1Kb] .« Abyssus est profunda curiositas; mare tumor seculi; terra suauiter uiuentium carnalis uoluptas. Non est hic sed »procul et de ultimis finibus pretium eius [91 1Kb] .«

Quatuor sunt sine quibus nemo perueniet et introibit in potentias Domini: Scientia uie, sumptus, cautela in uia contra hostes, dux uie. uia  facit ne erres, sumptus, ne deficias; cautela, ut tibi preuideas, dux deducit et prebet auxilium. Sic recte queris, securus incedis, letus accedis, et dicitur tibi: »Intra in gaudium Domini tui [92 1Kb] .« Locus igitur spectat ad gaudium, uia ad compendium, sumptus ad uictum, cautela ad documentum, dux ad obsequium. De uia ait Saluator: »Ego sum uia, ueritas et uita [93 1Kb] .« De sumptu: »Quis uolens edificare turrim, non prius computat sumptus qui necessarii sunt [94 1Kb] ?« De cautela: »Estote prudentes sicut serpentes, et simplices sicut columbe [95 1Kb] .« De ducibus: Angeli eorum semper uident faciem Patris qui est in celis [96 1Kb] .« Utilis ergo est scientia uie; quia sunt uie que uidentur hominibus recte et non sunt, et cautela non quidem  mundi, quia »prudentia carnis inimica est Deo [97 1Kb] .« Sumptus quoque non de »fermento malitie et nequitie, sed in azymis sinceritatis et ueritatis [98 1Kb] .« Est dux habendus, non qui se transfigurat in angelum lucis [99 1Kb] ,« cuius ductu mors introiuit in orbem terrarum [100 1Kb] : sed qui sit beneuolus, prouidus, inuictus. Beneuolus, ut congaudeat; prouidus, ut consulat; inuictus, ut defendat. Primo itaque, uidendum est de uia, secundo de sumptu, tertio de cautela, quarto de duce. Ad cognitionem uie hec tria concurrunt: uia, signum, numerus. In uia tribuitur compendium, certitudo per signum, mysterii profunditas aperitur per numerum. In uia, personam Redemptoris adoro; in signo, instrumentum salutis  agnosco; in numero, causas mysteriorum intelligo. Senarius numerus personam designat hominis, qui sexto die conditus [1 1Kb] eiusdem quoque diei est hora sexta reparatus. uia ergo, et numerus, et signum sunt Redemptor, redemptus, modusque redemptionis. Itaque uia, Christus est; crux uie signum, sed »signum cui contradicebatur [2 1Kb] .« Tali uia uenit ad nos Christus, scilicet aspera subeundo, ut illiceret sibi nos; salutaria docendo, ut instrueret nos; indigna perferendo, ut acquireret nos; pro nobis moriendo, ut redimeret nos. Hanc uiam reliquit  nobis; ut ea ambulemus, si non uite equalitate, similitudine morum, pietatis cultu, imitatione uirtutum. Hunc quia non poteramus in sua natura uidere, homo apparuit in hominibus, radius in nube, lumen in absconso, affectus in effectu, uerbum in carne, diuinitas in humanitate. Sequere eum ergo qui pro te palluit in morte, turbatus est in cruce, illitus faciem sputis, cesus flagellis, arundine caput percussus, in cruce uiscera tensus. Si hec ergo cogites, si loquaris, si corripias, si exhortaris, si dehortaris, uiam tenes in celis. In hac uia signum est uexillum, et »columna nubis per diem, et columna ignis per noctem [3 1Kb] .« Exemplar signum est eunti, uexillum prelianti, nubes proficienti, ignis laboranti, exemplar operanti. Signum fugat fallaciam;  uexillum armat ad pugnam; nubes prestat umbraculum; ignis lucis obsequium. Exemplar uirtutum et operationis spectaculum. In hac uia tres sunt mansiones, ut eamus iter trium dierum in deserto. Audi: »Ego sum uia, ueritas et uita [4 1Kb] ;« et decenter: »In ipso enim uiuimus, et mouemur, et sumus [5 1Kb] .« Hec tria tribus uerbis premissis competunt. Nam uita uiuimus, in uia mouemur, in ueritate consistimus. Tres sunt mansiones. Prima sit uia, secunda ueritas, tertia uita.

De prima mansione. Prima mansio est penitentia. Hec tria habet cenacula. Primum in abrenuntiatione, secundum in parcimonia, tertium in disciplina. Abrenuntiatio est ex imperio, parcimonia de superfluis, disciplina de necessariis. Abrenuntiatio est res  necessitatis, parcimonia res uoluntatis, disciplina res libertatis. Ergo disciplina resecat licita et necessaria; parcimonia tollit illicita et superflua; abrenuntiatio, prohibita et peremptoria. Primo damnatur delictum; secundo corrigitur desiderium; tertio cumulatur maioris gratie meritum. Non autem omnes possunt ascendere superius, quia diuersitates sunt euntium, et distinctiones peruenientium, et gradus ascendentium. Cui non est data facultas in secundum aut tertium cenaculum introire, in primo se collocet humiliter. In primo gradu moretur donec audiat: »Amice, ascende superius [6 1Kb] .« Si ergo peremptoria peremisti primum cenaculum prime mansionis introisti; si resecasti superflua, secundum ascendisti; si conaris etiam necessaria cohibere; et  assumptus es in tertium.

Sequitur de secunda mansione, et tribus cenaculis. Hec prima est rectitudo operationis. Hec secunda dicitur puritas meditationis. Non enim sufficit purgari quod foris est, nisi interiora mundentur. Hec autem fit per custodiam cordis, sicut ait Salomon: »Omni custodia custodi uel serua cor tuum, quia ex ipsa uita procedit [7 1Kb] .« Hec custodia tripartito diuiditur, quia triplici acie uitiorum animus impugnatur in suis cogitationibus. Impugnatur enim per dulcia, per fallacia, per aspera. Omnis,  inquam, cogitatio sancta cum impetita succumbit, uel noxia dulcedine flectitur, uel confunditur errore, uel asperitate tentationis deiicitur. Contra tria opponuntur dulcedo, ueritas, fortitudo. Dulcedo spiritalis allicit, ueritas instruit, fortitudo defendit. Dulcedo generat gaudium; ueritas illuminat intellectum; fortitudo ministrat subsidium: gaudium ut ferueas, intellectum ut discutias, subsidium ne succumbas. Multi dulcedinem hanc a Spiritu sancto accipiunt, »sed nesciunt unde ueniat, aut quo uadat [8 1Kb] .« Nesciunt enim utrum ad suam utilitatem, aut detrimentum acceperunt. Quare si dulcedine suscepta, disciplina ueritatis non obseruatur, patet ingressus errorum, et, sic »Spiritu abeunte, tollitur pariter dulcedo. Sic itaque Spiritus sanctus  discipline effugiet fictum, et auferet se a cogitationibus, que sunt sine intellectu [9 1Kb] .« Sic igitur necesse est dulcedinem lumine ueritatis accendi, ut pariter gaudeas in dato, et dantis potestatem cognoscas. Sunt autem qui utrumque habent, sed in tentatione fortes non sunt. »ue his qui perdiderunt sustinentiam [10 1Kb] .« Ii sunt »filii Ephrem intendentes et mittentes arcum, conuersi sunt in die belli [11 1Kb] .« Sunt enim »quasi folium quod uento rapitur [12 1Kb] , et sicut puluis quem proiicit uentus a facie terre [13 1Kb] .« Melius igitur est habere ueras quam dulces cogitationes, et melius ueras et fortes quam dulces et ueras. Ubi ergo hec tria sunt, ibi est unctio Spiritus sancti; ubi uero non sunt, interuenit illecebra, seductio, leuitas. Sit ergo cogitatio dulcis, ut libeat; sit uera,  ne seducat; sit fortis, ut contineat. Dulcis sit, ne exasperet, ne coinquinet; uera, ut remuneret; fortis, quia nec amabilis potest esse cogitatio, nisi delectet; nec laudabilis, nisi purificet; nec remunerabilis, nisi perseueret. Propter hec tria dicitur quia Spiritus sanctus scientiam habet uocis, quia facit habere quos implet. Tribus enim uocibus loquitur Spiritus sanctus cogitationibus, et qui scrutator est eius, fit lingue illius auditor. Prima est: Accipe quod offertur; dulce est enim. Secunda: Intellige donum et causam doni quod offertur; altum est enim. Tertia: Custodi donum et intelligentiam doni quod offertur; potentissimum enim est. Prima est infusio dulcedinis, secunda inquisitio  ueritatis, tertia utriusque horum perseuerantia in remuneratione fortitudinis. Tunc autem anima scientiam habet uocis cum in plenitudine unctionis letatur, dilatatur, roboratur, dulciter, fideliter, feliciter, firmiter. Sic mens erudita, spiritus audit loquelam, suscipit presentiam sentiendo, discutiendo, custodiendo, ne qua seductione fallatur. In primo cenaculo reficimur de his que apponuntur, in secundo discutimus, in tertio laboramus, ut iugis sit delectatio; et certa appositorum comprehensio.

De tertia mansione. Adepta prima mansione,  scilicet rectitudine operis, et secunda, scilicet puritate meditationis, accedamus ad tertiam, scilicet sublimitatem contemplationis. Ministrat corpus exteriora, ordinat anima interiora, contemplatur spiritus superiora; sic saluabitur in diem Domini, spiritus, anima, et corpus, si ille sapiat celestia, hec meditetur rationabilia, hic in sensibus suis ordinet inferiora. Sunt autem corporales uisiones, sunt phantastice, sunt intellectuales. Corporales sunt, per quas corpora uidentur; phantastice, per quas corporum similitudines inspiciuntur; intellectus uero est earum rerum que dimensionibus carent Rerum intellectualium alie sunt, que in sui natura sunt sine augmento et diminutione, ut numerus, mensura, pondus. Alia que temporaliter  accidunt et uariabilia sunt, ut est fides, spes, caritas; alia, que naturaliter decidunt, et uariabilia sunt, ut est ratio, ingenium, memoria; alia que, si dici potest, sunt sempiterna Dei uirtus et diuinitas. Trium primorum hec est ratio. In primis instituitur dispositio, in secundis uisitationis inspiratio, in tertiis rationalis cognitio. Dispositio, eorum que facta sunt; inspiratio, eorum qui redempti sunt; cognitio, eorum que naturalia sunt. In ultimis ornatur natura; in mediis accipitur gratia; in primis consideratur omnium naturaliter uita. In ultimis intelligit anima honorem, quo formata est ad Dei imaginem, qui fecit illam [14 1Kb] ; in mediis ueneratur gratiam, qua formatur ad similitudinem eius qui elegit eam; in primis speculatur  exemplar, ad quod, et per quod omnia Deus disposuit [15 1Kb] , reformauit et illam. Quarta res quam Deus Trinitas; Tres persone, Pater, Filius, Spiritus sanctus. Huius solius contemplatio tam pretiosa est quam rara. Hec diuisio tripartita est. Aliter enim est Deus in seipso; aliter in imagine quam fecit ipse; aliter in creaturis quas fecit ipse. In hac mansione primum cenaculum est uisio diuine substantie in naturis; secundum, uisio in imagine; tertium, uisio in seipso. Si ergo illo oculi spirituales eleuentur, inuenitur dilectus, quantum datur infirmitati nostre in hoc exsilio. Postmodum autem a beatis plenius inuenietur, et uidebitur in regno. »Nunc enim filii Dei sumus, et nondum apparuit quid erimus. Scimus autem, cum apparuerit,  quoniam similes ei erimus: quoniam uidebimus eum sicuti est [16 1Kb] « in gloria sua. Igitur iuxta primam mansionem uidebitur et inuenietur Creator. 17 Iuxta secundam inuenietur amator; iuxta tertiam inuenietur Saluator, hoc autem fiet quando absorpta fuerit mors in uictoria [17 1Kb] .« Quod ubi uidebitur, erit nobis perfecta gloria. Sed interim uidere ipsum in hoc exsilio, saltem per speculum et in enigmate [18 1Kb] ,« est nobis consolatio magna et uie leuamen.

Unde aduertendum est quibus modis se nobis  presentat in hoc carmine. Ipsum se quatuor faciebus presentantem aduertimus. Aliquando enim instar uerecundi sponsi anime sancte secretos petit amplexus et osculis delectatur. Inde clamat illa: Osculetur me osculo oris sui. Nunc uero in oleo et unguentis medicum se exhibet, propter teneras et infirmas animas. Inde clamant: Curremus in odore unguentorum tuorum. Nunc quasi uiator sponse simul et adolescentule se associat, dulcibus confabulationibus a labore uie releuat, ut alacres dicant: Trahe me post te. Item: »Nonne cor nostrum ardens erat in nobis dum loqueretur nobis in uia [19 1Kb] .« Aliquando occurrit quasi prediues paterfamilias, ostensurus diuitias suas. Unde: »ueni in hortum meum, soror mea sponsa, messui myrrham meam cum aromatibus  meis [20 1Kb] .« Et sic introduxit sponsam in secretis suis. Nec mirum! »Confidit in ea cor uiri sui [21 1Kb] .« Quam redemit inopem, probauit fidelem, amplexatur amabilem. In osculis affectuosum et blandum, in oleo atque unguentis clementem et affluentem uisceribus pietatis et compassionis, in uia hilarem et affabilem plenum gratie et solatii, in ostensione diuitiarum largum se remuneratorem demonstrat: Indica mihi, quem diligit anima mea, ubi pascas, ubi cubes in meridie. Ait Sponsa: »uias tuas, Domine, demonstra mihi [22 1Kb] ,« id est iustitiam. Unde alibi: »Deduxit me super semitas iustitie [23 1Kb] .« Item alius: »Indica mihi, cur me ita iudices [24 1Kb] .« Tria ista anima curiosa Dei non cessat inquirere, scilicet iustitiam, iudicium, locum habitationis glorie  sponsi, tanquam uiam in qua ambulet, cautelam qua ambulet, mansionem ad quam ambulet. De qua Propheta: »Unam petii a Domino, hanc requiram, ut inhabitem in domo Domini omnibus diebus uite mee [25 1Kb] .« Merito hec tria querit sponsa, ut de forma iustitie sit formosa, de iudiciorum notitia cauta, de desiderio glorie sponsi casta, quia sponsam Domini decet esse pulchram, eruditam et castam. Et hec ultima petitio petitur a sponsa. In meridie sol est altior, feruentior, splendidior. In illorum cordibus Dominus cubat qui in sublimi sanctitatis proposito manent. In illis pascitur: qui ardore celestis desiderii feruent. Ab illis diligitur qui claritate superne sapientie fulgent. Item, cubat in lecto,  qui est pura conscientia; pascitur in cellario cordis, ubi est uirtutum affluentia; diligitur in horto spiritualis affectionis, ubi deuotionibus quasi uernantibus floribus iocundatur gratia.

Item, triplex est meridies, iuxta huius nominis triplicem interpretationem: Primus est claritas contemplatiuorum qui adhuc laborant in hac peregrinatione; secundus est claritas sanctorum qui exuti a corporibus adhuc sunt in exspectatione; tertius angelorum et sanctorum qui uidebunt clarius Deum quam secundi, quia facie ad faciem iam celebrata resurrectione. Primus dicitur meridies quasi merens  dies, quia in ea et meremus peccata nostra, et meremur uirtutum incrementa; secundus dicitur meridies quasi medidies, id est media dies, quia claritas eius clarior est prima, sed obscurior tertia; tertius dicitur meridies quasi mera dies, quia clarior ceteris. Notandum quod pascitur dilectus in nobis delectando, cubat in nobis quiescendo. Pascitur uero in bona uoluntate; pascitur in operibus misericordie; pascitur in castitate. De primo: »Meus cibus est ut faciam uoluntatem eius qui misit me Patris [26 1Kb] ;« de secundo: »Esuriui et dedistis mihi manducare [27 1Kb] ;« de tertio: »Qui pascit inter lilia septus [28 1Kb] ,« etc.; Item: »Qui pascit inter lilia donec aspiret dies et inclinentur umbre [29 1Kb] .« Idem cubat in caritatiuis, cubat in humilibus et quietis, cubat  in sanctificatione unitatis. De primo: »Si quis diligit me, sermonem meum seruat, et ad eum ueniemus, et mansionem apud eum faciemus [30 1Kb] ;« de secundo: »Super quem requiescet spiritus meus, nisi super humilem et quietum et trementem sermones meos [31 1Kb] ?« de tertio: »In ciuitate sanctificata similiter requieui [32 1Kb] .« In secundo uero et tertio meridie ab ipso pascemur, et in ipso requiescemus. Unde ipsi pascentur et accubabunt, et non est qui exterreat. In primo Abraham cum esset in ostio tabernaculi sui in ipso feruore meridiano, uidit tres angelos et pauit eos sub ilice Mambre, scilicet panibus azymis, id est anime et corporis castitate, et sobrietate, et lacte, scilicet intentionis simplicitate, et butyro, scilicet deuotionis pinguedine, et uitulo  saginato, scilicet hilari carnis immolatione [33 1Kb] . In secundo Iacob in ipso feruore diei, id est in meridie oues suas adaquabat in canalibus ubi ponebat uirgulas populeas et amygdalinas, et de platanis coram oculis ouium ceuntium ex parte decorticatis, ut similes fetus conciperent [34 1Kb] . Iacob est bonus pastor ille qui animam suam posuit pro ouibus suis [35 1Kb] , et pro grege suo mori dignatus est, ut supplantaret uitia nostra. Nos autem populus eius et oues pascue eius [36 1Kb] . Aque sunt superna gaudia sanctorum. Unde: »Fluminis impetus letificat ciuitatem Dei [37 1Kb] .« Ad illas nos ducit quoties ad contemplanda illa gaudia nos erigit. Ibi ponit uirgularum tria genera, ut similes fetus faciamus, id est sanctorum patientiam  et humilitatem, Christi caritatem, angelorum puritatem. Primum designatur per uirgulas populeas, quia de populo fit unguentum per contusionem quo tumores uulnerum resident. Et hec est sanctorum humilitas et patientia. Per amygdalinas uirgas signatur Christi caritas, quia de eis exprimitur lac ad nutriendum, et est cibus sanatiuus. Charitas enim peccata sanat, et nutrit paruulos. Per uirgas de platanis, puritas angelorum, quia platani fructum non faciunt. Ex parte sunt decorticate, quia  »ex parte cognoscimus, et ex parte prophetamus [38 1Kb] .«

De hoc triplici meridie respondit Dauid ad Achis: »Ubi predatus es hodie? At ille: Ad meridiem Iude, ad meridiem Ierameel, ad meridiem Ceni [39 1Kb] .« Primus est meridies Iude qui dicitur confessio in quo predatur qui uidens peccatum suum per confessionem se eripit a diabolo; secundus est meridies Ierameel, in quo predatur qui per Dei misericordiam ad requiem de hac miseria transfertur per sua opera: Ierameel enim dicitur misericordia Dei. Est misericordia Dei, qua hic soluimur a peccato. Sed est maior misericordia Dei in celo, qua liberantur anime ab hoc exsilio. Unde: »Domine, in celo misericordia tua [40 1Kb] .« Ad meridiem Ceni predatur, qui hic  sic predatur ut in corpore glorificato coram Deo in regno gratuletur. Ceni enim dicitur nidus meus, uel erarius, uel possessio mea. De primo: »Passer inuenit sibi domum et turtur nidum, ubi reponat pullos suos [41 1Kb] ;« de secundo: »Thesaurizate uobis thesauros in celo [42 1Kb] ;« de tertio: »In terra sua duplicia possidebunt [43 1Kb] .« Tertius meridies dicitur mera dies, quia Deus tunc mere, id est pure uidebitur quem modo uident religiosi per speculum et in enigmate [44 1Kb] , et quatuor modis. uidemus eius naturam, et nostram dolemus miseriam. Sic uidit Abraham cum dixit: »Loquar ad Dominum meum cum sim cinis et puluis [45 1Kb] .« Secundo uidemus eius munditiam, et peccatorum nostrorum respicimus immunditiam, et erubescimus, sicut Isaias: »ue  mihi, inquit, quia uir pollutus labiis ego sum, et hoc postquam uidi Dominum sedentem super solium excelsum [46 1Kb] .« Et Iob: »Auditu auris audiui te, nunc autem oculus meus uidet te [47 1Kb] .« Idcirco me reprehendo et ago penitentiam in fauilla et cinere. Tertio uidemus eius diuitias, et nostram gemimus paupertatem. Unde Daniel cum uidisset angelum: »Cecidi, inquit, in terram, nec remansit in me spiritus, nec habui quidquam uirium [48 1Kb] .« Et animalia Ezechielis: »Cum fieret uox super firmamentum quod erat super capita eorum, stabant et submittebant alas suas [49 1Kb] ,« le le. l. humiliantia , post auditas diuitias, suam cognoscentia paupertatem, Quarto uidemus eum quasi facie ad faciem, cum uidemus eum misericordem, et de salute nostra  sollicitum, sicut Iacob uidit: »uidi, inquit, Dominum facie ad faciem, et salua facta est anima mea [50 1Kb] .« Ecce meridies in quo Ioseph comesturus est panem cum fratribus suis, id est Christus, sicut promisit. »uos estis, inquit, qui permansistis mecum in tentatione, et ego disposui uobis regnum ut edatis et bibatis super mensam meam in regno meo [51 1Kb] .« Ioseph augmentum interpretatur. Christus enim augmentatus est in nostra corruptione, etate et sapientia; in resurrectione, in immortalitatis gloria; in  ascensione, exaltatione, in Patris dextera: in generali resurrectione, cum ad eum colligetur militans Ecclesia. Talem optat uidere in hac peregrinatione sponsa cum dicit: Indica mihi quem diligit anima mea. Quia sine uisione eius, de facili potest deuiare.


Ne incipiam uagari post greges sodalium tuorum.

[THO.] Sodales possunt appellari heretici, in eo quod nominis eius uel confessionem uel mysteria circumferunt. Sodales quoque eius dicuntur quilibet fideles quamuis mali, schismatici, fures, mercenarii, Simoniaci, et ceteri tales: quorum greges uagando imitatur, quicunque prauis eorum uel dogmatibus uel operibus se conformat, ignorans quid de eis Deo placeat uel displiceat. Idcirco sponsa se illuminari  petit illa meridiana luce, quam sursum inhabitat dilectus, quia omne datum optimum et omne donum perfectum desursum est descendens a Patre luminum [52 1Kb] . Ubi est meridies incommutabilis. Tria dicuntur genera sodalium Christi. Nomine non numine, numero non merito, corpore non mente. Primi sunt heretici, secundi schismatici, tertii male uiuentes Catholici. uel Christus dicitur habere sodales, scilicet uirtutes. Sed quia uitia se palliant, honestate uirtutum, hanc timet uagationem. Nam insidie prudentiam, temeritas fortitudinem, contumacia libertatem, inquietudo strenuitatem, pigritia morum grauitatem simulant. uagatio autem plures habet exitus, scilicet cogitationis, locutionis, operationis. De uagatione cordis ait Dauid: »Cor  meum dereliquit me [53 1Kb] .« De uagatione locutionis Salomon: »In manibus lingue mors et uita [54 1Kb] .« Et Iacobus: »Linguam nullus hominum domare potest [55 1Kb] .« De uagatione operum Isaias: »Manus dissolutas et genua debilia roborate [56 1Kb] .« Isti sicut Cain [57 1Kb] uagi sunt, per inordinatam concupiscentiam; profugi, per peccatricem conscientiam. Inde apte competit eis quod dixit Cain: »Quicunque inuenerit me, occidet me [58 1Kb] .« Mentem enim diuino desertam consilio, quecunque tentatio impetierit, subuertit. Item, heretici faciunt uagari greges suos dogmate, schismatici conspiratione, male uiuentes Catholici exemplo conuersationis male. Primi greges sequuntur in fidei errorem, secundi, in pacis  turbationem, tertii, in morum dissolutionem. Figuram primorum, id est hereticorum tenet Ismel qui separatus est ab Isaac fratre suo, cum quo ludebat, ut aiunt, aliter quam oporteret [59 1Kb] . Dicitur enim quod eum cogebat adorare idola sua; secundorum, id est schismaticorum, figuram tenet Cain, qui primus pacem turbauit occidendo fratrem suum [60 1Kb] ; tertiorum, id est male uiuentium, tenet figuram Dina filia Iacob que egressa est de castris Isrel, ut uideret mulieres regionis, et rapuit eam Sichem filius Emor, et corrupit [61 1Kb] . Alii tres uagi dicuntur secundum triplicem huius nominis interpretationem.  Primus dicitur uagus, quasi uaria agens, scilicet corrumpendo unitatem fidei. Secundus, id est schismaticus, dicitur uagus, id est uas agonis, dum agonibus suis turbat pacem. Tertius, id est male uiuens Catholicus, dicitur uagus, id est uana gustans, dum cogitatione, locutione, operatione, mundi gustat uanitatem. Item, scio quid dixerit, demones merito dici sodales, eo quod se transfigurent in angelum lucis [62 1Kb] , quos non ignoramus suis uersutiis homines decipere, et sepe greges Christi in suos greges transferre, et suos facere. Propterea antiqui Patres clamabant magno desiderio, ut oriretur eis Sol iustitie, sic: Oriens splendor lucis eterne et Sol iustitie, ueni; et illumina sedentem in tenebris et umbra mortis.

 Tres nobis occurrunt longe dissimiles: Diabolus, Adam, Christus. Primus fuit initium culpe, secundus humane miserie, tertius redemptionis et gratie. Primus enim fuit corruens, secundus habitator lucis eterne, tertius eleuans. Primus ascendit solem malitie, secundus sensit solem tribulationis et angustie, tertius Sol est iustitie. Primus perdidit claritatem angelice cohortis, secundus descendit in caliginem misere sortis, tertius uenit illuminare sedentem in tenebris et umbra mortis [63 1Kb] . Primus itaque diabolus corruit tripliciter: corruit de celo, corruit in mundo, corruit in inferno. Primo propter superbiam; secundo propter Christi uictoriam; tertio cadit in gehennam. Hunc triplicem casum commemorat Isaias sic: »Quomodo cecidisti, Lucifer,  de celo. qui mane oriebaris [64 1Kb] ;« ecce primum. »Corruisti in terram qui uulnerabas gentes [65 1Kb] :« ecce secundum. Et paulo post ait: »Usque in infernum detraheris [66 1Kb] ,« ecce tertium.

Primo itaque docet nos non superbire, ne peccemus in Deum; secundo non inuidere, ne peccemus in proximum; in tertio non esse in nobis obstinatos, ne descendamus in infernum. Iste fuit raptor lucis interne. Hec est ratio humana illuminata a Deo triplici ratione, scilicet scientie, intelligentie et sapientie. Scientie, qua usus rerum temporalium 18 discernuntur; intelligentie, qua de inuisibilibus philosopharetur; sapientie, qua Deus cognosceretur et amaretur. Hec sunt tria luminaria.  De quibus dictum est: »Fecit Deus duo magna luminaria, luminare maius, ut preesset diei, et luminare minus ut preesset nocti, et stellas [67 1Kb] .« Sed diabolus scientiam rapuit quando fecit ut Adam conuerteret usum in abusum, intelligentiam in ignorantiam, sapientiam in obliuionem Dei. Ad scientiam instruebat Tobias filium suum sic: »Si multum tibi fuerit, abundanter tribue; et si exiguum, etiam illud stude libenter impertiri [68 1Kb] ;« et: »Qui bene ministrauerit, gradum bonum sibi acquiret [69 1Kb] .« Ad intelligentiam Dauid: »Et nunc, reges, intelligite, crudimini, qui iudicatis terram [70 1Kb] .« Et Dominus discipulis:  »Nunquid et uos adhuc sine intellectu estis [71 1Kb] .« Ad sapientiam Apostolus: »Que sursum sunt sapite, non que super terram [72 1Kb] .« Ecce quomodo est diabolus raptor lucis interne. Sequitur quomodo accendit solem malitie. Iste sol malitie, nimis inflammat, grauiter exsiccat, importune illuminat, inflammat tentatione, exsiccat deuotione, illuminat ostentatione. Contra primum promittit nobis Dauid sic: »Per diem sol non uret te neque luna per noctem [73 1Kb] .« Ad secundum spectat illud semen euangelicum de quo Dominus ait: »Orto sole exsiccatum est, quia non habebat humorem [74 1Kb] .« De tertio Iob: »Si uidi solem, cum fulgeret, et lunam incedentem clare [75 1Kb] .« Per hunc solem ipse diabolus perdidit claritatem angelice cohortis. Contra enim quod  peccauit per superbiam in Deum, »Christus exinaniuit semetipsum [76 1Kb] ,« et exemplo eius ne peccemus in proximum. Alioqui »expedit nobis ut mola asinaria suspendatur in collo nostro et demergatur in profundum [77 1Kb] .« Nec simus obstinati sicut ipse, quia Dominus »gladium suum uibrauit, arcum suum tetendit, et parauit illum [78 1Kb] ,« ut tales »mittat in tenebras exteriores, ubi erit fletus et stridor dentium [79 1Kb] .« Ecce quod primus, id est diabolus fuit corruens.

Sequitur quod homo primus fuit moriens per ipsum. Unde in Apocalypsi: »Nomen illi mors [80 1Kb] .« Moritur ergo homo temporaliter; moritur spiritualiter et utiliter; moritur spiritualiter et damnabiliter. Primo moritur generali moriendi lege; secundo  moritur culpe, tertio iustitie. Primam Christus suscepit, secundam docuit, tertiam damnauit. De prima frequenter auditur in Genesi: »uixit tot annis et mortuus est [81 1Kb] .« De secunda: »Mortui enim estis et uita uestra abscondita est cum Christo in Deo [82 1Kb] .« De tertia: »Anima que peccauerit ipsa morietur [83 1Kb] .« Diabolus, qui corruens fuit irremediabiliter; homo uero moriens reparabiliter. uenit Christus oriens, non ut ille, sed iste reuiuisceret misericorditer. Ille fuit raptor lucis interne; iste habitator lucis eterne. Propter hoc uenit splendor lucis eterne; lux eterna quam habitat homo, plena est miseriis [84 1Kb] . Habet enim interruptionem, habet tentationem, habet deceptionem: interruptionem,  interpolatione noctium; tentationem, quia occurrit turba concupiscibilium; deceptionem, quia humanum sepe fallitur iudicium. Per primum igitur deficit; per secundum interficit; per tertium aduersitatis inquisitionem non sufficit. Contra primam petebat qui dicebat:

Lumenque nox spirat nouum,
Quod nulla nox interpolet,
Fideque iugi luceat.
Contra secundam Dauid: »Tu illuminas lucernam  meam, Domine Deus meus, illumina tenebras meas; quoniam in te eripiar a tentatione [85 1Kb] .« Contra tertiam ait idem: »Emitte lucem tuam et ueritatem tuam [86 1Kb] ,« id est ueram lucem tuam, quia nostra uana est. Hec tria conspiciens, dicebat Iob: »Quare data est misero lux, et uita iis qui in amaritudine anime sunt, qui exspectant mortem, et non uenit, quasi effodientes thesaurum [87 1Kb] ?« Primus accendit solem malitie. Iste uero sentit solem tribulationis et angustie. Iste sol accendit estus carnalium tentationum, molestias persecutionum, uite tedium. Primum trahit ad maculam, secundum ad impatientiam, tertium ad acidiam. De primo dicitur in lege: »Qui pollutus fuerit nocturno somnio, non reuertatur in castra usque ad solis occasum [88 1Kb] «  id est cessationem tentationum. In figura secundi: »Sol exarsit super caput Ione prophete [89 1Kb] .« Unde et impatiens factus est. In figura tertii: Sol calefecit caput pueri filii Sunamitis, qui clamabat: »Caput meum doleo [90 1Kb] .« Hec tria sensit Elias cum esset sub iunipero [91 1Kb] : tentationem carnis fugiebat, cum fugeret a facie Iezabel [92 1Kb] ; persecutionem per aculeos iuniperi; tertium cum peteret anime sue ut moreretur. In ortu solis iustitie mundus reiuuenescit; in splendore reflorescit; apparente sole recalescit. Reiuuenescit emergente rerum nouitate; reflorescit explosa rerum uarietate; recalescit, expulsa noctis frigiditate. Ecclesia quippe renouatur in Christi incarnatione; reflorescit in resurrectione; recalescit in ascensione: in Incarnatione, peccatorum  indulgentia; in resurrectione, letitia; in ascensione, missa septiformis Spiritus gratia. De primo: Ecce ueniet propheta magnus, et ipse renouabit Hierusalem. Et: »uidi ciuitatem sanctam Hierusalem nouam [93 1Kb] .« Et angelus: »Ecce noua facio omnia [94 1Kb] .« De secundo: »Florebit amygdalus, et impinguabitur locusta, et dissipabitur capparis [95 1Kb] .« »Et uidi fortem angelum descendentem de celo, et tota terra illuminata est gloria eius [96 1Kb] .« De tertio: »Ignem ueni mittere in terram, et quid uolo nisi ut ardeat?« [97 1Kb] Unde: »Stetit angelus iuxta aram templi habens thuribulum aureum in manu sua: et impleuit illud de igne altaris et misit in terram [98 1Kb] .«

 Notandum quod sol iste oritur de nobis; oritur in nobis, oritur pro nobis. De nobis corporaliter, in nobis spiritualiter, pro nobis causaliter. Temporaliter et corporaliter, unde sustinuit mortis defectum; spiritualiter, inspirando sui amoris affectum; causaliter, quia ortus eius fuit causa ut consequeremur salutis effectum. De primo: »Oritur sol et occidit, et ad locum suum reuertitur [99 1Kb] :« De secundo: »Ortus est sol et congregati sunt, et in cubilibus suis collocabuntur [100 1Kb] .« Congregabuntur  in unitatem fidei [1 1Kb] , et collocabuntur in cubilibus cordium suorum requiescentes in bona conscientia. De tertio: »Orietur uobis timentibus nomen meum sol iustitie [2 1Kb] .« Idem quoque est creator lucis externe, inspirator lucis interne, splendor lucis eterne: lucis externe ad uisionem et usum creaturarum; lucis interne ad salutem animarum; lucis eterne ad gloriam beatorum. De primo dixit: »Fiat lux, et facta est lux [3 1Kb] .« De secundo: »In luce sagittarum tuarum ibunt in splendore fulgurantis haste tue [4 1Kb] .« Sagitte iste sunt uarii motus caritatis in corde. Lux earum est spiritus intelligentie. De tertio: Lux perpetua lucebit sanctis tuis, Domine [5 1Kb] . Item de Deo dicitur quod »solus habet immortalitatem, et lucem habitat inaccessibilem [6 1Kb] .« Primam  uidemus in natiuitate; secundam per speculum et in enigmate; tertia uidebimus in ueritate. Prima est sub sole; secunda in sole; tertia supra solem. De prima: »uidi, ait Salomon, cuncta que sunt sub sole, et ecce omnia uanitas [7 1Kb] .« De secunda: »uidemus nunc per speculum in enigmate, tunc autem facie ad faciem [8 1Kb] .« De tertia: »Erat lux uera, que illuminat omnem hominem uenientem in hunc mundum [9 1Kb] .« Huius lucis Christus est splendor, dum, fulgentibus eius miraculis, hanc esse superius insinuat. Dicitur quoque Christus sol iustitie [10 1Kb] . Hec iustitia tribuit, distribuit, retribuit. Tribuit dona gratuita, distribuit donata, retribuit premia meritis. De primo: »Desiderium cordis eius tribuisti  ei [11 1Kb] .« De secundo: »Distribuite domos eius, ut enarretis in progenie altera [12 1Kb] .« Et Apostolus: »Si distribuero omnes facultates meas in cor pauperum, caritatem autem non habeam, nichil mihi prodest [13 1Kb] .« De tertio: »Retribue seruo tuo; uiuifica me, et custodiam sermones tuos [14 1Kb] .« Prima, Deus »iustificat impium [15 1Kb] ,« secunda, »diuidit singulis prout uult, utpote genera linguarum, interpretationes sermonum [16 1Kb] .« Tertia, reddet Deus mercedem laborum sanctorum suorum [17 1Kb] . Prima est sol iustitie, quia lucet in corde religioso; secunda lucet mundo; tertia lucebit in iudicio. Prima educit hominem de tenebris culpe; secunda de tenebris ignorantie; tertia de umbra mortis mundane miserie.


 Indica mihi quem diligit anima mea, ubi pascis, ubi cubas in meridie, ne uagari incipiam post greges sodalium tuorum.

[CARD.] Ac si dicat: O fili mi, quem affectu speciali diligit anima mea, indica mihi meridie, hoc est in pleno lumine et manifesta cognitione, ubi pascis, hoc est ubi pastoris imples officium, et ubi cubas, hoc est ubi oues cubare facias, sicut tu dicis per Ezechiel: »Ego pascam oues meas, et ego accubare eas faciam [18 1Kb] .« Et de pastoris officio, quod exercet, subdit: »Quod perierat requiram, et quod abiectum fuerat reducam, et quod confractum  fuerat alligabo, et quod infirmum erat consolidabo, et forte et pingue custodiam [19 1Kb] .« uel sic: Indica mihi ubi pascis: ubi uidelicet tu cibas populum tuum »pane uite et intellectus, et potas aqua sapientie salutaris [20 1Kb] ,« quod totum fit in Ecclesia fidelium. Indica mihi ubi cubas, hoc est in quorum mentibus requiescas, quia »uulpes foueas habent, et uolucres celi nidos, Filius autem hominis uix habet ubi caput reclinet [21 1Kb] .« Hec autem omnia tam sollicite requiro, ne eorum cognitione et discretione non habita, ego tanquam dubia et incerta, quibus sollicitudinem materne custodie debeam impendere, incipiam uagari et operas meas expendere post uagos greges, non tuos, sed sodalium tuorum. Sodales autem Christi dicit hereticos, qui oues de  Christi grege furantur, et eas uagas et erroneas per errores deducunt et deuia.


Si ignoras te, o pulcherrima intermulieres, egredere et abi post uestigia gregum, et pasce hedos tuos iuxta tabernacula pastorum.

[THO.] Ac si diceret dilectus: Quid quereris quasi in tentatione a me possis relinqui, et te in custodienda uinea nostra persecutionibus denigratam quam iam pulchram baptismate feci, et pulchriorem tribulationum examine reddendam disposui. Si uero hec ignoras, nec reminisceris quia nemo »coronabitur nisi qui legitime certauerit [22 1Kb] ,« egredere a meo consortio, et abi post uestigia gregum, id est uarios errantium actus: mutare, et pasce hedos tuos iuxta tabernacula pastorum, hoc est perditos  nutri auditores, secuta insipientium doctrinas magistrorum. Te namque meos agnos pascere iussi uerbo doctrine et pro eis aduersa pati et etiam mori. Si igitur ignoras te hac conditione mihi desponsatam, tuos hedos pasce erraticis et aliorum magistrorum doctrinis. Quia dixerat: Indica mihi quem diligit anima mea, uolebat prouehi ad Dei contemplationem, ad quam uenire non poterat nisi prius haberet sui cognitionem. Ad eam querendam hic inuitatur cum dicitur: Si ignoras te, o pulcherrima, etc. Tribus modis ad nostri cognitionem redimus: Uno, quando peccata nostra ad memoriam reducimus, et quam deformes in eis fuimus retractamus. Inde Dauid: »Iniquitates mee  supergresse sunt caput meum, et sicut onus graue grauate sunt super me. Putruerunt et corrupte sunt cicatrices mee a facie insipientie mee [23 1Kb] .« Et inde ait Paulus: »Ego sum minimus apostolorum, qui non sum dignus uocari apostolus, quoniam persecutus sum Ecclesiam Dei [24 1Kb] .« Secundus modus est, quando miseriam nostram recognoscimus, dicentes cum Apostolo: »Infelix ego sum, quis me liberabit de corpore mortis huius?« [25 1Kb] Prima nos humiliat ex memoria iniquitatis; ista nos contristat, ex conditione presentis infelicitatis; illa submissos,  hec sollicitos reddit. Nec mirum cum se uideat homo periculis circumfusum, demonum ludibriis obnoxium, hominum peruersorum subiectum opprobriis, fraudulentorum patere insidiis, tentationibus fatigari, prosperitatibus impelli, aduersitatibus ad lethalem tristitiam impelli uel perurgeri. Tertius modus est cum dignitatem illam qua sumus ad Dei similitudinem et imaginem conditi [26 1Kb] contemplamur. Ab hac contemplatione animam negligentem longe peregrinantem Propheta arguit sic: »Quid est Isrel quod in terra inimicorum es? Inueterasti in terra aliena, commoratus es, uel connumeratus es cum mortuis, deputatus es cum iis qui in inferno sunt [27 1Kb] .« Terra namque nostra memoria est nostri Creatoris, in qua semina fidei et morum seminamus,  et ex ea fructum contemplationis diuine et eterne beatitudinis metimus. Aliena terra que inimicorum est, obliuio Dei dicitur. In terra ergo inimicorum est, qui peccando Deum obliuiscitur. Inueterascit in terra aliena, quando peccatum in consuetudinem trahitur. Commoratur cum mortuis, quando in actu delectatur. Cum his qui in inferno sunt deputatur, cum magnitudine peccati in desperationem ducitur.

Ut autem anima sui decoris cognitionem habeat, hec tria consideranda sunt. Dignitas, scientia, uirtus. Dignitas, qua se prestare ceteris animalibus gaudeat; scientia, qua eamdem dignitatem se habere, et a se non habere sciat uel cognoscat; uirtus, qua Deum ad cuius imaginem facta est [28 1Kb] ,  querere, et inuento adherere contendat. Si hec ignorat anima, non se cognoscit, sed abit post uestigia gregum, id est cogitationum mundi, uel gregum, id est animarum seductarum. De quibus dictum 19 est superius. Iuxta tabernacula pastorum, inquit. Tabernacula sunt transeuntium; domus uero manentium. Tabernacula igitur sunt delectationes mundi, que transeunt; uel corpora nostra uoluptatibus uacantia. Horum pastores sunt qui bene pascunt ea, uel exemplo suo ad hoc alios inuitant. Iuxta eos pascuntur hedi, id est lasciui motus. uel pastores sunt heresiarche, iuxta quorum tabernacula, id est conuenticula pascuntur hedi, id est peccatores. »Homo, cum in honore esset, non intellexit, comparatus  est iumentis insipientibus [29 1Kb] .« Duo ignorauit, scilicet se esse lutum, et in hoc comparatus est iumentis; ignorauit et Dei iudicium, quo punietur homo, non bestia. Hic ergo abit post uestigia gregum. Primum est recedenti anime a Deo ignorare se, ignorare Dei iudicium [30 1Kb] ; secundum est egredi de spiritu ad carnis uitia, de bonis animi ad secularia desideria, de interna requie mentis ad mundi strepitum et onera; tertium est ire post gregum uestigia, quia qui modo comparatur iumento in lasciuia, erit deterior iumento in pena. Ad hanc sui cognitionem  pertinet quod »Moyses fecit labrum eneum de speculis mulierum que excubabant ad ostium tabernaculi [31 1Kb] .« Sancte mulieres sunt sancte anime, que excubant ad ostium tabernaculi, id est ad contemplationem patrie celestis, que est tabernaculum beatorum. Unde: »Introibimus in tabernaculum eius [32 1Kb] .« De speculis earum, id est de contemplationibus earum, fecit labrum eneum, in quo lauabantur sacerdotes, id est affluentiam lacrymarum de contemplationibus aggregauit. De his autem speculis in sequentibus dicetur plenius; de his contemplatoribus ait Salomon: »Semita iustorum quasi lux splendens procedit, et crescit usque ad perfectum diem [33 1Kb] .« Est semita seductorum, est semita impiorum, est semita iustorum. Prima quasi lux fallens  excedit, secunda quasi lux blandiens incidit, tertia quasi lux splendens procedit. Prima falsam promittit requiem; secunda allicit per mundi speciem; tertia crescit usque ad perfectum diem. De prima: »Fiat Dan coluber in uia; cerastes in semita [34 1Kb] .« Et Iob: »Considerate semitas Theman [35 1Kb] .« Theman dicitur auster, scilicet uite dissolutio. Saba rete, id est deceptio. Hec excedit. Inde: »Noli esse minus iustus [36 1Kb] .« Hec quasi lux fallens falsam promittit requiem, quando »angelus Satane transfigurat se in angelum lucis [37 1Kb] .« De secunda: »Semita impiorum tenebrosa [38 1Kb] .« His occurrit Dominus sic: »Sepiam uiam tuam spinis; et sepiam eam maceria, et semitas tuas non inuenies [39 1Kb] .« Hec incedit quasi lux blandiens. »ue iis qui putant tenebras  lucem, et lucem, tenebras [40 1Kb] .« Hec lux non est manens. Inde in Iob: »Auferetur ab impiis lux sua [41 1Kb] .« Hec lux est seculi huius que allicit, »quia filii huius seculi prudentiores sunt filiis lucis in generatione sua [42 1Kb] .« Hi claudicauerunt a semitis suis. Nunc ergo reuertamur ad semitam iustorum.

Sed est iustus qui ex fide uiuit [43 1Kb] , et est iustus qui quasi leo confidit [44 1Kb] . Primus a terrenis se erigit, secundus subditum corrigit, tertius uehementer diligit. Primus rectam ingreditur semitam, secundus despicit mortem subitam, tertius ad ueram suspirat uitam. Primum deducit Dominus per semitam mandatorum, ostendit primum bonorum, dat scientiam ad discretionem bonorum et malorum. Inde dicitur:  »Iustum deduxit Dominus per uias rectas [45 1Kb] ,« ecce primum; »et ostendit illi regnum Dei [46 1Kb] ,« ecce secundum; et dedit illi scientiam sanctorum [47 1Kb] , ecce tertium. De primo: »Semita iusti recta est, rectus callis iusti ad ambulandum [48 1Kb] .« Item: »Deduc me in semitam mandatorum tuorum, quia ipsam uolui [49 1Kb] .« Secundum querebat que dicebat. »Indica mihi quem diligit anima mea: ubi pascas, ubi cubes in meridie [50 1Kb] .« Et Moyses: »Ostende mihi teipsum [51 1Kb] .« De scientia: »Scientiam Dei uolui plus quam holocaustum [52 1Kb] .« Ac si diceret: »Si  sciret paterfamilias qua hora fur ueniret in nocte, non sineret perfodi domum suam [53 1Kb] .« Secundus iustus non timet mortem subitam; uidet enim paratum refugium. Dat Deus maturitatem ad consilium, uitam immaculatam in exemplare auxilium. De primo: »Iustus si morte preoccupatus fuerit, in refrigerio erit [54 1Kb] .« De secundo: »Senectus uenerabilis est non diuturna neque numero annorum computata [55 1Kb] .« De tertio: »Aetas senectutis uita immaculata [56 1Kb] .« Tertius iam se gaudet esse in Dei protectione, in munere ab inferni afflictione, in pacis futurum delectatione. De primo: »Iustorum anime in manu Dei sunt [57 1Kb] ;« de secundo: »Et non tanget illos tormentum malitie [58 1Kb] ;« de tertio: »uisi sunt oculis insipientium mori, illi autem sunt in pace  [59 1Kb] .« Isti sunt tres magi. Primus offert myrrham, secundus thus, tertius aurum [60 1Kb] . Myrrham, scilicet amaritudinem satisfactionis; thus odorem bone opinionis; aurum splendorem superne illustrationis. Primus ait: »Manus mee distillauerunt myrrham, et digiti mei pleni myrrha probatissima [61 1Kb] .« Nec mirum, quia »fasciculus myrrhe dilectus meus mihi [62 1Kb] .« Secundis dicitur: »Odor uestimentorum tuorum sicut odor thuris [63 1Kb] .« Nec mirum, quia dilectus meus fuit »quasi redolens thus in diebus estatis [64 1Kb] .« Pro tertiis dicitur: »Refulsit sol in clypeos aureos et ereos, resplenduerunt montes ab eis [65 1Kb] .« De dilecto enim dicitur: »Caput eius aurum optimum [66 1Kb] .« Primus ergo Deum orat; secundus Deum adorat; tertius regem honorat. Primus in  spe, secundus in fide, tertius in caritate. Primo dicitur: »Subditus esto Domino, et ora eum [67 1Kb] ;« pro secundo in Apocalypsi angelus ad Ioannem: »Dominum adora [68 1Kb] ;« pro tertio: »Honor regis iudicium diligit [69 1Kb] .« In primo redemptorem, in secundo iustificatorem, in tertio reparatorem. Primus ergo uadit semitam duram, secundus semitam rectam, tertius semitam pacificam. Primus enim ambulat in defectu; secundus in profectu; tertius in affectu. De primo: »Propter uerba labiorum tuorum ego custodiui uias duras [70 1Kb] ;« de secundo: »Semita iusti recta est, rectus callis iusti ad ambulandum [71 1Kb] ;« de tertio: »uie eius uie pulchre et omnes semite eius pacifice [72 1Kb] .« Primus suam plangit negligentiam,  secundus in uirtutibus multam habet uigilantiam, tertius in amore seruando multam adhibet diligentiam. Primus suam confitetur turpitudinem; secundus comitem habet sollicitudinem; tertius offert Deo deuotionis pinguedinem. De primo: »Iustus in principio accusator est sui [73 1Kb] ;« de secundo: »Iustus cor suum tradit ad uigilandum diluculo ad Dominum qui fecit illum [74 1Kb] ;« de tertio: »Oblatio iusti impinguat altare [75 1Kb] .« Primus affert munus suum ad pedes Christi; secundus ad manus;  tertius ad pectus. Primus in propitiatorio, secundus in tabernaculi refectorio, tertius in aureo Salomonis reclinatorio. Primus inueniet remissionem, secundus consolatoris refectionem, tertius pacem et deuotionem. Primus dicit: »Deus, propitius esto mihi peccatori [76 1Kb] ;« pro secundo dicitur Elie: »Surge, comede, grandis enim tibi resta, uia [77 1Kb] ;« et sponsa: »Comedite, amici, et inebriamini, karissimi [78 1Kb] .« Pro tertio: »Ego dormio et cor meum uigilat [79 1Kb] .« Primum accipit ad pedes Domini Maria Magdalene [80 1Kb] ; secundum apostoli in cena [81 1Kb] , tertium super pectus Domini recumbens euangelista Ioannes [82 1Kb] .

Quilibet istorum est quasi semita iusti, que quasi lux splendet. Lux ista triplex est: Est enim lux que  Christum nuntiat; est que ad Christum ducit; est que Christum glorificat. Nuntiat uenientem, deducit ad subuenientem, glorificat in Christo peruenientem. Pro prima cantatur: »Lux fulgebit hodie super nos [83 1Kb] ;« pro secunda: »In luce sagittarum tuarum ibunt in splendore fulgurantis haste tue [84 1Kb] .« Pro tertia: »Lux perpetua lucebit sanctis tuis, Domine [85 1Kb] .« Inde tres luces apparuisse pro Christo legimus. Prima pastoribus in natiuitate, quia »claritas Dei circumfulsit illos [86 1Kb] ;« secunda in stelle apparitione. Unde: »Stella sicut flamma coruscat [87 1Kb] ;« tertia in transfiguratione. Inde: »Refulsit facies eius sicut sol [88 1Kb] .« Per primam apparuit Christi humanitas, per secundam benignitas, per tertiam ueritas. Humanitas, per quam diaboli minuit potestatem; benignitas, per  quam nostram releuauit infirmitatem; ueritas, per quam suam ostendit felicitatem. In primo nostram assumpsit miseriam; in secundo suam fecit nobiscum misericordiam; in tertio nos ad angelorum subleuabit excellentiam. De prima luce dicitur: »Lux in tenebris lucet [89 1Kb] ;« de secunda: »Erat lux uera que illuminat omnem hominem uenientem in hunc mundum [90 1Kb] ;« de tertia; »Et uita erat lux hominis [91 1Kb] .« Per primam ergo liberati a diabolo sumus letificati, per secundam a Christo empti, per tertiam erimus exaltati. De prima: »Lux orta est iusto, et rectis corde letitia [92 1Kb] .« Unde legitur: »Erat ciuitas parua et pauci uiri in ea, et rex potens obsedit eam: et inuentus est uir unus pauper in ea,  qui liberauit eam super sapientiam, et postea nemo recordatus est illius [93 1Kb] .« Ciuitas hec mundus est, in quo Christus natus est. Unde: »Et homo natus est in ea [94 1Kb] ;« et: »Ille liberauit pauperem a potente, et pauperem cui non erat adiutor [95 1Kb] .« Pro hac dicitur: Lux de luce apparuisti, Christe. Christus dicitur unctus; ipse enim ungit nos. Inde: »Oleum effusum nomen tuum.« Hac luce apparuit benignitas. »An nescis quia benignitas Dei ad penitentiam te adducit [96 1Kb] .« De tertia: »Ecce Dominus ueniet, et omnes  sancti eius cum eo, et erit in die illa lux magna [97 1Kb] .« Hec lux facit perfectum usque ad quod crescit semita iustorum. Sed notandum quod est dies factus, et est dies infectus, et est dies refectus, et est dies perfectus. Primus fuit gratie infusio, secundus de peccato confusio, tertius Christi incarnatio, quartus glorie exhibitio. Primum enim Deus inspirauit, secundum peccatum obscurauit, tertium reparauit, quartum Deus ab eterno iustis preparauit. De primo: »Erit lux diei unius, sicut lux septem dierum [98 1Kb] ,« scilicet septem donorum Spiritus sancti, que in Adam fuerunt; de secundo: »Pereat dies in qua natus sum [99 1Kb] ,« et: »Diem hominis non desideraui, tu scis [100 1Kb] ;« et: »Dies mei sicut umbra declinauerunt [1 1Kb] ;« de tertio: »Abraham exsultauit ut uideret  diem meum: uidit et gauisus est [2 1Kb] ;« de quarto in hoc loco. Item: »Et thronus eius sicut dies celi [3 1Kb] ,« in qua »uidebitur Deus deorum in Sion [4 1Kb] .« Ad quam nos perducat ipse Christus iehsu, »cui est honor et gloria in secula seculorum [5 1Kb] . Amen.«


Si ignoras te, o pulcherrima inter mulieres.

[CARD] Hec enim sunt uerba filii, qui ad matris interrogationem non respondet, sed magis ostendit quod illa questio non habeat locum, pro eo quod mater eius non solum iis qui sunt in grege, sed etiam iis qui de grege non sunt; non solum palmitibus qui sunt in uite, sed etiam iis qui de uite sunt precisi prodesse ualeat et debeat: et non solum possit iustis conseruare gratiam, sed etiam reis ueniam  promereri. Dicit ergo: Si ignoras te, id est an ignoras te; et debet pronuntiari te cum pondere, ac si dicat: An ignoras te, quod sis stella maris, que non solum bene merentes dirigis, sed etiam errantes et deuios reducis ad portum salutis? An ignoras te, quod sis mediatrix Dei et hominum, ut peccatores discordantes a filio tuo reducas ad concordiam? An ignoras quod sis pulcherrima mulierum, et ideo in intercedendo pro peccatoribus potentissima? An ignoras quod propter pulchritudinem tuam sit uox tua dulcis [6 1Kb] , et mihi desiderabilis, et preces tue ualide? Unde inferius: »Sonet uox tua in auribus meis, uox enim tua dulcis [7 1Kb] ,« ideo quidem dulcis est, id est quia »facies tua est decora [8 1Kb] .« His igitur auditis et intellectis plenius mater ex paucis uerbis  filii multa colligens et intelligens, quod non tantum iustis, sed peccatoribus, non ouibus que sunt in ouili, sed etiam errantibus suas debeat operas, statim pro eis preces assumit ad filium, dicens: Egredere, et abi post uestigia gregum, et pasce hedos tuos iuxta tabernacula pastorum. Ac si dicat: Docuisti me, fili: iam non ignoro me stellam maris et reconciliatricem erronearum ouium. Et quia in hoc a te sum edocta, supplico tibi, fili carissime, egredere de claustris seueritatis ad latitudinem misericordie, et abi post uestigia gregum, ut oues fugitiuas et erroneas in humeris tuis ad ouile reportes [9 1Kb] ,  et azymis sinceritatis et ueritatis [10 1Kb] pasce peccatores, qui sunt hedi. et immunditie filii per culpam; sed tamen tui sunt per naturam, qui hedi sunt iuxta tabernacula pastorum sanctorum. Heretici enim qui per istos hedos significantur, iuxta tabernacula pastorum sanctorum esse dicuntur, illa ratione, quia, licet eos impediat falsitatis mistura ne sint in tabernaculis Ecclesie, tamen non omnino longe sunt a tabernaculis, quia aliquid retinent de doctrina ueritatis.


Equitatui meo in curribus Pharaonis assimilaui te, amica mea.

[THO.] Id est, dum male operando adhuc esses in curribus Pharaonis, ego te equitatui meo assimilaui, attendens quod te predestinauerim, et equis meis te  comparaui. Omnes enim qui male uiuunt sunt equi in curribus Pharaonis, id est sub regimine eius qui currus eius ducit, scilicet diaboli. Omnes enim qui bene uiuunt in curribus Dei sunt, id est sub eius regimine, et ipse est ascensor eorum: Quia sponse presumptio dure et absque re reprehensa erat, ne tristior remaneret, bona illi aliqua que iam acceperat ad memoriam reducuntur, et aliqua que non acceperat promittuntur. Sed et pulchra perhibetur et appellatur amica, et dicitur: Fortem te feci ut pugnes contra currus Pharaonis. Bellum istud actuale in nobis est spirituale. Ibi populus eductus de Aegypto, hic homo de seculo; 20 ibi Pharao est prostratus, hic diabolus; ibi currus Pharaonis subuertuntur [11 1Kb] , hic carnalia desideria  que militant aduersus animam subruuntur [12 1Kb] . Illi fluctibus, ista fletibus; marini illi, amari isti. Tres sunt currus Pharaonis: primus malitie, secundus luxurie, tertius auaritie. Currus malitie quatuor habet rotas, scilicet seuitiam, impatientiam, audaciam, impudentiam. uelox est iste currus ad effundendum sanguinem [13 1Kb] , qui nec innocentia sistitur, nec patientia retardatur, nec timore frenatur, nec pudore inhibetur. Trahitur autem duobus pernicibus equis, scilicet terrena potentia, et seculari pompa. His president duo aurige, scilicet tumor et liuor. Tumor pompam, liuor potentiam agit. Qui in se firmiter stat, tumore est pressus, grauitate modestus, humilitate solidus, puritate  sanus. Aura huius uanitatis non leuiter rapietur. Luxurie uero currus habet quatuor rotas, scilicet uentris ingluuiem, coitus libidinem, uestium mollitiem, otii saporisque resolutionem. Trahitur duobus equis, scilicet prosperitate uite, et abundantia rerum. His duo president aurige, scilicet ignauie torpor, infida securitas. Hi nec calcaria nec flagella habent; sed pro his utuntur conopeo ad faciendam umbram, et flabello ad citandum uentum. Conopeum est dissimulatio umbram faciens et protegens ab estu curarum; flabellum effusio est, uentum adulationis apportans. Currus  auaritie quatuor rotis uertitur uitiorum. Hec sunt pusillanimitas, inhumanitas, contemptus Dei, obliuio mortis, iumenta trahentia, tenacitas et rapacitas. His est unus auriga, habendi amor. Hi sunt currus Pharaonis. Sunt et currus Dei tres. Est enim currus Elie, et currus Elias, et currus eunuchi Candacis regine. Currus Elias est de quo clamat Eliseus: »Pater mi, pater mi, currus Isrel et auriga eius [14 1Kb] .« Qui enim patienter portat subditos, sicut Elias Isrel, ipse est currus iste qui dicitur patientie uel paternitatis. Quatuor habet rotas: Prima temporalium administratio, secunda infirmitatum operosa compassio, tertia in tentatione consolatio, quarta in iniuria a subditis irrogata gloriatio. De prima ait Apostolus: »Qui tribuit in  simplicitate [15 1Kb] ,« et: »Qui bene ministrauerit, gradum bonum acquiret [16 1Kb] ;« de secunda: »Alter alterius onera portate, et sic adimplebitis legem Christi [17 1Kb] ;« de tertia: »Si occupatus fuerit homo in aliquo delicto, uos qui spiritales estis instruite huiusmodi in spiritu lenitatis [18 1Kb] ;« de quarta: »Maledicimur et benedicimus, persecutionem patientes et sustinentes [19 1Kb] .« Duo equi trahunt hunc currum, scilicet misericordia cum hilaritate, sollicitudo de fratris salute, et de reddenda ratione. De his duobus Apostolus: »Qui preest in sollicitudine, qui ministrat in hilaritate [20 1Kb] .« Auriga est ipse doctor qui instruit. Idem enim currus Isrel et auriga eius. Est autem currus Elie igneus, de quo dicitur: »Currus igneus et equi ignei diuiserunt  utrumque [21 1Kb] ;« iste est caritatis. Quatuor eius rote sunt quatuor feruores. Primus est zelus Dei ut honoretur. Unde: »Zelus domus tue comedit me [22 1Kb] .« Secundus est zelus proximi, ut saluetur. Unde: »Aemulor enim uos Dei emulatione [23 1Kb] .« Pro isto: »Concaluit cor meum intra me [24 1Kb] .« Pro primo: »In meditatione mea exardescit ignis [25 1Kb] .« Tertius est feruor macerande carnis. Qui enim Christi sunt, carnem suam crucifixerunt cum uitiis et concupiscentiis [26 1Kb] . Unde: In igne enim zeli mei deuorabitur omnis terra [27 1Kb] , id est omne terrenum. Quartus est deuotionis. Isto »Inflammatum est cor meum, et sic renes mei commutati sunt [28 1Kb] .« Inde dictum est ad Eliam: »Quid hic agis, Elia? Zelans zelo pro Domino [29 1Kb] .« De his duobus dictum  est: »Ure renes meos et cor meum [30 1Kb] .« Duo equi trahunt hunc currum, scilicet amor et desiderium. De primo: »Fortis est ut mors dilectio tua,« etc. [31 1Kb] De secundo: »Nonne cor nostrum ardens erat in nobis de Iesu, dum loqueretur nobis in uia?« [32 1Kb] Huius auriga est contemplatio, que ducit equo istos. Unde Dauid: »Emitte lucem tuam et ueritatem tuam, ipsa me deduxerunt et adduxerunt in montem sanctum tuum [33 1Kb] .« Est et currus eunuchi Candacis regine [34 1Kb] , scilicet pudicitie currus. Eunuchi  enim sunt qui amore Dei continent. Item, iste habet quatuor rotas. Prima est contemptus coitus, pro contagio carnalis macule. Unde Apostolus: »Omne peccatum quod fecit homo, extra corpus est; qui autem fornicatur, in corpus suum peccat [35 1Kb] ,« scilicet illud maculando. Secunda est eiusdem odium, quia uix potest esse sine peccati admistione. Unde fornicator dicitur proprie uxoris amator ardentior, a Psextopythagorico. Tertia est abstinentia a coitu, quia impeditur uacatio Dei uiri et femine consensu et prolis educatione. Unde Apostolus: »Tribulationem habebunt huiusmodi [36 1Kb] .« Quarta est abstinentia propter dignitatem uirtutis castimonie. Unde Augustinus: Nulla fecunditas coniugalis sancte uirginitati potest  comparari. Duo equi sunt duo priuilegiata miracula et singularia, scilicet in Christo et Maria. In Maria, quia peperit uirginitas; in Christo, quia uirginem humanitate uniuit sibi diuinitas. Auriga est premium in patria, scilicet quia uirgines familiarius ceteris Christo adherebunt, sicut ait Augustinus: Alii Christum in regno sequentur in omnibus, preterquam cum in decore uirginitatis incedit. In tali curru sedet eunuchus, scilicet quilibet in Christo continens. Et legitur in Isaia: »Sicut ouis ad occisionem ductus est [37 1Kb] ,« quia tales Christi passionem digni sunt predicare. Sed quia sola uirginitas ad intelligendum non sufficit, Philippus qui interpretatur os lampadis, in eodem curru sedet [38 1Kb] , ut quod per se non potest intelligere  uirgo, suppleat auditus magistrorum. Currus luxurie persequitur Isrel, ne carnem suam cum uitiis et concupiscentiis crucifigat [39 1Kb] ; currus auaritie, ne peccata sua eleemosynis et iniquitates suas misericordiis pauperum redimat [40 1Kb] ; currus malitie, ut non simpliciter agat, sed fratrem suum in omni negotio circumueniat [41 1Kb] . His opponuntur tres alii currus: currus enim pudicitie portat eos ultra aquas uoluptatum; currus patientie ducit eos per desertum; currus uero caritatis de Iordane transmittit in terram patrum suorum [42 1Kb] .

Itaque qui uolunt fugere Aegyptum, aliquando habent mare ante se, aliquando circa se, aliquando post se. Mare est mundus, quem habet homo ante se ad impedimentum, circa se in auxilium, post  se in firmamentum. Ad impedimentum, ne conuertatur in auxilium, ut tentationibus exercitatus otiosus non inueniatur; ad firmamentum, ut prorsus abiecta mundi uoluptate, diabolo uia tentandi non relinquatur. In primo est timor, in secundo labor, in tertio dolor. Timor futurorum periculorum, labor instantium certaminum, dolor preteritorum malorum. Timor ex pusillanimitate, labor in uirtute patientie, dolor ex compunctione. In curru luxurie sedebant duo presbyteri querentes incestare  Susannam [43 1Kb] . In curru auaritie scio sedere Ananiam et Saphiram [44 1Kb] ; in curru malitie Iezabel persequentem Eliam [45 1Kb] . Item, in curru pudicitie sedit Susanna, in curru patientie Iob, in curru caritatis Maria Magdalena. Susanna cum recusat stuprum, Iob in aduersitate laudans Deum, Maria dum »dimissa sunt ei peccata multa, quoniam dilexit multum [46 1Kb] .« Cantat Susanna: »Non derelinquam legem Dei mei. Melius est mihi incidere in manus hominum [47 1Kb] ;« cantat Iob: »Sicut Domino placuit ita factum est, sit nomen Domini benedictum [48 1Kb] ;« cantat Maria Magdalena: »Tulerunt Dominum meum, et nescio ubi posuerunt eum [49 1Kb] .« In primo sedens iehsu Christus eleuatus est in celum [50 1Kb] , quia »currus Dei decem millibus multiplex. Dominus in  eis in Sinai sancto [51 1Kb] ;« in secundo sedens Elias est translatus, quia currus igneus et equi ignei eum diuiserunt ab Eliseo [52 1Kb] ; in tertio sedens eunuchus baptizatus est a Philippo [53 1Kb] .


Equitatui meo in curribus Pharaonis assimilaui te, amica mea.

[CARD.] uerba sunt filii ad matrem, et respicit iste uersiculus cum sequentibus ad illum uersiculum superiorem, scilicet: »Si ignoras te, o pulcherrima inter mulieres!« Ut enim non se ignoret, hic docet eam quante sit potentie contra spirituales nequitias. Et quia uocauit eam pulcherrimam mulierum, consequenter de ipsius pulchritudine subiungit. Dicit ergo: O amica mea, pre  ceteris mihi dilecta, ego in curribus Pharaonis deterrendis et conterendis, assimilaui te equitatui meo. Currus Pharaonis, malitie sunt Satane, qui contra fideles animas uelut in quatuor rotis militat, in quatuor uitiis quatuor uirtutibus cardinalibus oppositis. Equitatus autem Christi, potest intelligi sanctorum exercitus, in quorum acie spiritus corporibus, uelut equites presidentes, carnem freno temperantie retinent, ne se precipitet currendo post concupiscentias, et eamdem ne pigra sit et inobediens, stimulis timoris et amoris diuini urgent, uelut calcaribus ad cursum boni operis. Hi sunt equi, quos Iosue subneruasse, non occidisse legitur, ne nimis currerent, et tamen aratris et portandis oneribus competerent [54 1Kb] . Caro  enim occidenda non est, sed castiganda, ne superba sit et lasciua, et ut ad bona obediens sit opera in seruitutem redigenda. Equitatus igitur siue exercitus iste, cui assimilatur beata uirgo in deterrendis, et perturbandis et effugandis spiritualibus nequitiis, est illa sanctorum castrorum acies ordinata, quibus omnibus ipsa una beata uirgo comparatur incutiendo terrorem malignis spiritibus. Ubi inferius dicitur: »Terribilis, ut castrorum acies ordinata [55 1Kb] .« Potest autem etiam equitatus Christi intelligi illa triumphalis militia, qua  contra diabolum militauit, sedens in equo carnis. De quo equitatu dicit Habacuc ad Dominum: »Et equitatus tuus salus [56 1Kb] .« Nam equitatus eius contra insultus diaboli, fuit salus hominum. In hoc quoque loco dicit alia translatio: »Equo meo in curribus Pharaonis assimilaui te, amica mea.« Hic est ille equus de quo dicit Zacarias: »uidi per noctem, et ecce uir ascendens super equum rufum [57 1Kb] .« Hic est equus humanitatis assumpte, proprio sanguine rubricatus: cui uelut equo insidens Deus, de diabolo triumphauit. Dicit ergo filius: In curribus Pharaonis et exterrendis et conterendis, et si non adequaui, tamen assimilaui te equitatui meo, siue equo meo, o mater dilectissima, quia, licet in exterrendis et conterendis castris diaboli non  adequatur humana deitati maternalis uirginitas, in his tamen eidem assimilatur pre ceteris. Post hec autem pulchritudinem matris commendat, et dicit.


Pulchre sunt gene tue sicut turturis.

[THO.] Consuetudo est turturis amisso pari suo, alii deinceps adherere, sed semper solitarius esse gemit absentiam. Hec est sancta anima, que desiderio sponsi, id est Christi gemit, quo carere uidetur, dum in hoc conuersatur exsilio; et dum quem diligit non inuenit, ab omni alieno amore se subtrahit; et sic quadam uerecundia exteriorem genam, scilicet sinistram et dexteram, scilicet interiorem quodam rubore afficiens, pulchritudine  castitatis splendescere facit, scilicet exterius disciplinam, interius castimoniam conseruans. uerecundiam sponse reuelat, laudans eam a pudore, a castitate. Facies sponse est intentio. Due gene, res et causa, id est quid intentat et propter quid. Ex his enim duobus, uel decor anime, uel deformitas iudicatur. Intendere autem quasi in Deum non in Deum, sed in seculum, secularis anime est, nec habet aliquam genarum pulchram. Intendere autem quasi in Deum et non propter Deum hypocrisis est. Hec etsi una facies uidetur decora, eam tamen simulatio deturpat. Si autem in Deum intendat ob uite presentis necessitatem, uitio pusillanimitatis faciem eius dicimus subobscuram. Sin autem in aliud tendat quam in Deum,  tamen propter Deum officium implet Marthe, nec dicimus eam turpem, sed ad perfectum decoris non peruenit. Inter sublimia sanctorum exercitia he uirtutes precipue sunt, quia et Deo charos et hominibus exhibent reuerendos, scilicet fides, uerecundia, pudicitia, frugalitas, humilitas, innocentia, simplicitas, et sublimis in diuina mentis intentio. Sic accipe in turture. Fidem in uiro seruat, dum eo mortuo alteri locari recusat; uerecundia ornatur, que absque legitimo iure nullius copulam patitur; pudicitia fulget, que  nichil indecens, nichil turbidum suis moribus exhibet; frugalitate decoratur, que non carnibus, sed puro grano uescitur; humilitatem seruat, que pro cantu gemitum celebrat; innocentiam sequitur, que nec minimis quidem animalibus lesionem inferre cognoscitur; simplicitate gaudet, que nec cum dolosis auibus dolum exercere cognoscitur. Montium atque arborum sublimia diligit, et soliuaga singularitate letatur. Tria sunt genera uerecundiarum, quo peccata sua quis dicere erubescit. Duplex laudabile est: quo pius animus coram Deo et hominibus bona prouidens [58 1Kb] , omne quod coram Deo indecens est, et ante homines indecorum, et mente cogitare, lingua proferre, et opere perpetrare omnibus  21 modis erubescit. uirtus pudicitie apud homines nos reddit uenerabiles, angelis desiderabiles, ipsi Deo probabiles atque amabiles. Hec uirtus conscientiam mundat, seruat affectum, intellectum illuminat, pium in animo propositum roborat, amicos attrahit, reprimit aduersos, confundit demones, inuitat angelos, claudit inferos, celos aperit, cum fiducia ipsi Deo assistit. In turture etiam commendatur innocentia: hec est firmitas uite, suauitas continentie, tranquillitas animi, securitas cordis, sedes uirtutis, aula sapientie. Conscientia nostra facies interioris est hominis. Unde in sequentibus: »Ostende mihi faciem tuam, sonet uox tua in auribus meis [59 1Kb] .« Per eam enim Deo cognoscimur. Hec duas habet genas. Prima est pudor, qua purificata  conscientia erubescit pulsata tentationibus; secunda est qua erubescit de bonis que agit uanis extolli fauoribus. Tentationum aut de quibus erubescit septem sunt genera: prima est importuna, secunda dubia, tertia subita, quarta occulta, quinta uiolenta, sexta fraudulenta, septima perplexa: importuna est illa quam a recordationis nostre oculis amouere uix possumus: que sepe amota, sepe redit et animum inquietare non desinit. Illa dubia est que animum ita dubietatis nubilo inuoluit, ut quid certum tenere debeat discernere nesciat. Subita est que iudicium rationis preuenit, ita ut mens impetu preuenta, eius insidias preuenire non possit, et citius delectatione transigitur, quam circumspectione  muniatur. Occulta est per quam fit sepe ut ibi negligamus ubi solliciti esse debemus. Ipsa enim facit ut res noxia in considerationem non adducatur. uiolenta est que uix aut nunquam humana industria superari potest. Fraudulenta est que animum seducit, ita ut bonum dicat malum et econuerso. Perplexa est qua sub uno eodemque tempore mens uariis uitiis impetitur, ut uel in uno labatur. Importuna est que procaciter insisti: dubia, que animum nubilo dubietatis inuoluit; subita, que iudicium rationis preuenit; occulta, que iudicium deliberationis subterfugit; uiolenta, que uires mentis  transcendit; fraudulenta, que animum seducit, perplexa, que uariis uitiis impetit. De prima, que dicitur importuna, in Iob dicitur: »Lapidem excauant aque, et abluuione paulatim terra consumitur [60 1Kb] .« Item de secunda scilicet dubia in Iob: »Idcirco cogitationes mee uarie succedunt sibi, et mens mea in diuersa rapitur [61 1Kb] .« De tertia scilicet subita, per Ieremiam dicitur: »uelociores fuerunt persecutores nostri aquilis celi [62 1Kb] :« id est speculationibus animi. Pro quarta scilicet occulta Iob rogabat Dominum, dicens: »Quantas habeo iniquitates et peccata, scelera mea et delicta ostende mihi [63 1Kb] .« Item Iob de uiolenta que est quinta: »Quasi rupto muro et aperta ianua, sic irruerunt in me, et ad meas miserias euoluti sunt [63* 1Kb] .« De  sexta scilicet fraudulenta, ait Salomon: »Sunt uie que uidentur hominibus recte; nouissima autem earum ducunt ad mortem [64 1Kb] .« De septima, id est perplexa, dicitur de uehemoth: »Nerui testiculorum eius perplexi [64* 1Kb] .« Contra has septem dixit Dauid: »Septies in die laudem dixi tibi [65 1Kb] .« Et notandum quod prima periculosior est quam secunda, et tertia, et sic per ordinem ceteris. Hos septem modos tentationis breuiter ponit Dauid cum dicit: »Scuto circumdabit te ueritas eius [65* 1Kb] .« Contra primam, que importuna est, scutum opponimus, cum dicitur: »Scuto circumdabit te ueritas eius.« Contra dubiam dicitur: »A timore nocturno.« Quod enim nocte fit dubium est. Propter subitam dicitur: »A sagitta uolante [66 1Kb] ,« quia subito uulnerat. Ista sagitta  aliquando in nocte, aliquando in die uolat. In nocte, ut »Parauerunt sagittas suas in pharetra, ut sagittent in obscuro rectos corde [66* 1Kb] .« In nocte uolat cum subito animum pulsat, et malum quod suadet bonum esse dissimulat. In die uolat cum precipitanter malum suggerit, quod malum esse non ignorat. Unde: »A sagitta uolante in die [67 1Kb] .« De occulta: »A negotio perambulante in tenebris [68 1Kb] ,« quia »qui male agit, odit lucem [69 1Kb] .« De uiolenta: »Ab incursu [70 1Kb] ,« quia contra uiolentum hostem fortiter currendum est. Contra fraudulentam dicitur: »A demonio meridiano [71 1Kb] .« In meridie sol et splendidior est et feruentior. Tunc enim ad nos diabolus cum splendore et feruore uenit, scilicet quando  transfigurat se in angelum lucis. De multiplici dicitur: »Cadent a latere tuo mille, et decem millia a dextris tuis [72 1Kb] .« Miles in sinistra clypeum, in dextra gladium gerit. Item sunt duo genera uitiorum, scilicet carnalia et spiritualia, et sic alia exercentur carnaliter, alia spiritualiter. Carnalia itaque sunt ad sinistram, spiritualia ad dexteram. Hec ergo que sunt ad sinistram spiritualia, impulsu clypei; que uero ad dexteram, ictu gladii repellimus. Disciplina corporis ad sinistram, disciplina spiritus ad dexteram ponitur. De importuna dicitur: »Tota die constituebant prelia [73 1Kb] ;« de dubia: »Effusa est  contentio super principes, et errare fecit eos in inuio et non in uia [74 1Kb] ;« de subita: »Preoccupauerunt me laquei mortis [75 1Kb] ;« de occulta: »Quoniam tu illuminas lucernam meam, Domine, Deus meus, illumina tenebras meas [76 1Kb] ;« de uiolenta: »Ecce ceperunt animam meam, irruerunt in me fortes [77 1Kb] ;« de fraudulenta: »Domine, libera animam meam a labiis iniquis, et a lingua dolosa [78 1Kb] ;« de multiplici: »Multiplicati sunt super me qui oderunt me gratis [79 1Kb] ,« Item de importuna: »Tota die impugnans tribulauit me [80 1Kb] ;« de dubia: »Errauerunt in solitudine in inaquoso [81 1Kb] ; de subita: Preuenerunt me in die afflictionis mee [82 1Kb] ;« pro occulta: »Ab occultis meis munda me, Domine, et ab alienis parce seruo tuo [83 1Kb] ;« de fraudulenta: »Qui cogitauerunt supplantare gressus meos [84 1Kb] ;« pro multiplici: »Non timebo  millia populi circumdantis me [85 1Kb] .« Importune est animum inquietare; dubie animum semper exagitare; subite, sauciare; occulte, animum excecare; uiolente, animum semper opprimere, fraudulenter infatuare; multiplicis, animum dilaniare. Itaque prima inquietat, secunda exagitat, tertia uulnerat, quarta excecat, quinta eneruat, sexta infatuat, septima dilaniat. Ecce pulchra est una gena, cum semper his uerecundatur. Pulchra erit alia, si de bonis suis non extollitur uanis fauoribus. Solent uani sua bona opera et ipsi libenter aspicere, et aliis ostendere; secundo, cum ab aliis laudantur, libenter audire; tertio, seipsos in corde suo magnificare. Quarto, opera sua ore suo predicare. Hec  quatuor a se Iob remouebat, cum diceret: »Si uidi solem cum fulgeret [86 1Kb] ,« ecce primum. »Et lunam incedentem clare [87 1Kb] ,« ecce secundum. »Si letatum est cor meum in abscondito [88 1Kb] ,« ecce tertium. »Et deosculatus sum manum meam ore meo [89 1Kb] ,« ecce quartum. Solem enim uidere est sua bona opera libenter aspicere, et aliis ostendere. Unde Dominus: »uidete ne iustitiam uestram faciatis coram hominibus, ut uideamini ab eis [90 1Kb] .« Luna splendet cum fama uersatur in ore populi [91 1Kb] , qui sunt uenditores olei; sed dicat: »Oleum autem peccatoris non impinguet caput meum [92 1Kb] .« Et Isaias: »Popule meus, qui te dicunt beatum, ipsi te decipiunt [93 1Kb] .« Letantur in abscondito in corde suo, quando, his uisis et auditis, magnos se estimant.  Sed occurrit Apostolus: »Qui se estimat aliquid esse, cum nichil sit, ipse se seducit [94 1Kb] .« Manum suam ore proprio osculantur, quando ore proprio sua opera predicant, ut ille Phariseus: »Deus gratias ago tibi quia non sum sicut ceteri hominum [95 1Kb] .« Et deinde: »Ieiuno bis in Sabbato, do decimas omnium que possideo [96 1Kb] .« Cum hec erubescit sponsa, pulchra est altera gena, et dicitur ei: Pulchre sunt gene tue sicut turturis.


Collum tuum sicut monilia.

 Collum sponse sunt predicatores Ecclesie. In monilibus gemme in auro ponuntur. Per aurum sapientia, per lapides opera exprimuntur. Collum ergo sponse sicut monilia existit, quia predicator et sapientia se interius induit, et opera exterius exercet que in sapientia uidet. Caput spirituale, Christus; collum, intellectus; corpus, mores et affectus. Igitur per collum istud a capite Christo in corpus morum et affectuum spiritualis gratia quasi cibus transfunditur. Hoc collum non tam ornatur monili, quam comparatur ei, propter intellectus puritatem, ueritatem, lenitatem. Puritas a crimine, ueritas in celestium cognitione, lenitas in morum compositione. Item, per collum predicatores designantur, per quod uerbum predicationis profertur, et secretum cordis aperitur. Et sic corpus Ecclesie,  capiti Christo copulatur. Monile uero muliebre est ornamentum, quod tegenda uelat, et exteriora ornat, et corruptores propulsat. In hoc triplex doctorum signatur Prouidentia. Quidam enim dicenda de Scripturis uerbis reuelant; quidam dicenda uelant, et gregem sibi commissum a corruptoribus hereticis seruant. Pretiosum monile ostendit Moyses cum de sacrificiis quedam soli Deo docuit offerenda per ignem, quedam a sacerdotibus tantum, quedam a sacerdotibus et filiis eorum, quedam etiam a laicis in cibum sumenda. Prima intantum sunt occulta ut soli Deo sint relinquenda. Unde de typico agno: »Si quid residuum fuerit, igne comburetur [97 1Kb] .« Que a solo sacerdote sunt comedenda,  ea sunt que spirituales capiunt, ut ea possint amare, non docere. Unde illud: »Audiui ineffabilia uerba que non licet homini loqui [98 1Kb] .« Que a filiis sacerdotum precepta perfectionis, et illa sublimia fidei mysteria, que cum sacerdotibus sunt contractanda designantur, que cum laicis communicanda; communia uite salubris instituta, que a corruptoribus defendunt, cum se pro domo Dei hereticis et schismaticis et uiolentis murum opponunt [99 1Kb] . Item, caput nostrum est diuinitas, corpus humanitas. Collum beata uirgo, in qua diuinitas humanitati coniuncta est, que sicut monilis dicitur esse, propter ineffabilem eius castitatem quam monilis significat. Per collum interior er emittitur, et exterior attrahitur intus, quia ipsa mediante interior deuotio nostra Deo presentatur,  et Dei misericordia redonatur nobis. Item, per collum saliua a capite in corpus trahitur, quia per eam gratia a Deo humano generi impetratur. Inde Iob: »Usquequo non parcis mihi nec dimittis me ut glutiam saliuam meam?« [100 1Kb] Item, per collum uerbum emittitur, quia ex ea uerbum Patris incarnatum natum est. uerbum, inquam, actiui generis, quia »omnia per ipsum facta sunt et sine ipso factum est nichil [1 1Kb] .« uerbum passiui generis quia »passus est pro nobis, uobis relinquens exemplum  ut sequamini uestigia eius [2 1Kb] .« uerbum deponentis generis; deposuit enim in morte suam simplam uetustatem et nostram duplam, scilicet suam penam et nostram culpam et penam. Unde: »Languores nostros ipse tulit, et dolores nostros ipse portauit [3 1Kb] .« Deposuit culpam, quando »peccata nostra pertulit in corpore suo super lignum [4 1Kb] .« Deponet penam, quando »reformabit corpus humilitatis nostre configuratum corpori claritatis sue [5 1Kb] .« uerbum neutri generis, quia nec purus homo est, nec purus Deus. uerbum communis generis, quia homo est et Deus. Monilia fiunt ex auro et lapidibus pretiosis; et magistri debent esse uasa aurea in domo Dei condita sapientia, et lapidibus pretiosis, id est operibus bonis quibus fluenta gratie propinentur in  populo. Unde scriptum est: »Simon filius Onie, quasi uas auri solidum, ornatum omni lapide pretioso, fluenta gratie propinauit in populo, et accepit stolam glorie in consummatione uirtutis [6 1Kb] .« Sed notandum quod sunt quinque genera uasorum. Sunt enim uasa lutea, sunt lignea, sunt enea, sunt argentea, sunt aurea. Prima sunt carnales, secunda superbientes, tertia penitentes, quarta continentes, quinta prelati sapientes. Prima continent lutum; secunda, uentum; in tertiis est myrrha; in quartis, lilia; in quintis, aromata: lutum luxurie, uentum superbie, myrrha amaritudo penitentie; lilia, candor puritatis uirginee; aromata, odoramata uirtutis interne. De quatuor ait Apostolus: »Non solum sunt in magna domo uasa aurea et argentea,  sed et lignea et lutea [7 1Kb] .« De eneo dicitur in lege: »Si uas in quo offertur sacrificium fuerit eneum, radetur et lauabitur aqua et mundum erit [8 1Kb] .« Prima sunt uasa contumelie, secunda ire, tertia misericordie, quarta transmigrationis, quinta electionis. De primo: »Habet figulus potestatem de luto facere aliud uas in honorem, aliud in contumeliam [9 1Kb] .« De secundo et tertio: »In multa patientia sustinuit Deus uasa ire que sunt apta in interitum, ut ostenderet diuitias glorie sue in uasa misericordie [10 1Kb] .« Prima duo sunt uasa pastoris stulti. De quarto Dominus ait ad Ezechielem: »Fac tibi uasa transmigrationis [11 1Kb] .« De quinto ait Dominus de Paulo: »uas electionis mihi est iste, ut portet nomen meum in gentibus [12 1Kb] .« Audi lutum: »Comminuam  eos ut puluerem ante faciem uenti, ut lutum platearum delebo eos [13 1Kb] .« Et uentum: »uentus turbinis uenit ab aquilone [14 1Kb] .« Et myrrham: 22 »Fasciculus myrrhe dilectus meus mihi inter ubera mea commorabitur [15 1Kb] .« Et lilia: »Similis est dilectus meus capree hinnuloque ceruorum; qui pascitur inter lilia, donec aspiret dies, et inclinentur umbre [16 1Kb] .« Et aromata: »Surge, aquilo, et ueni, auster, perfla hortum meum et fluent aromata illius  [17 1Kb] .« Audi lutum uasis fictilis: »uenite, impleamus nos uino et unguentis pretiosis [18 1Kb] ,« etc. De eodem Dauid: »Infixus sum in limo profundi et non est substantia [19 1Kb] .« Inde gaudet se liberatum sic: »Eduxit me de lacu miserie et de luto fecis [20 1Kb] .« Isti sunt »quorum Deus uenter est [21 1Kb] ;« sed Dominus »tanquam uas figuli confringet eos [22 1Kb] .« Audi quomodo: »Tenent tympanum et citharam; gaudent ad sonitum organi; ducunt in bonis dies suos et in puncto ad inferna descendunt [23 1Kb] .« Lignum quod crescit in altum designat superbiam. Audi uentum istum: »Ascendam, ait Satanas, super altitudinem nubium, similis ero Altissimo [24 1Kb] .« Unde Iob: »uir uanus in superbiam erigitur, et quasi pullum onagri se liberum natum putat [25 1Kb] .« Inde ad ipsum dicitur:  »Quid te eleuat cor tuum, et quasi magna cogitans attonitos habes oculos?« [26 1Kb] Sed tales confringet Dominus. Nam »oculos superborum humiliabit, et confringet Dominus cedros Libani [27 1Kb] .« uasa enea sunt penitentes. De his dictum est in lege: »Lauabitur aqua uas eneum, et defricabitur et mundum erit [28 1Kb] .« Lauabitur aqua in confessione, defricabitur in satisfactione, erit mundum conuersatione. Ecce myrrha. De primo: »Lauabo per singulas noctes lectum meum, lacrymis meis stratum meum rigabo [29 1Kb] .« Et Apostolus: »Emundemus nos ab omni inquinamento carnis et spiritus [30 1Kb] .« De secundo idem: »Obsecro uos ut exhibeatis corpora uestra hostiam uiuentem sanctam Deo placentem [31 1Kb] .« De tertio idem: »Omnia facite sine murmuratione et hesitationibus, ut  sitis sine querela et simplices filii Dei, sine reprehensione in medio nationis praue et peruerse [32 1Kb] .« Isaias: »Lauamini, mundi estote [33 1Kb] .« uasa argentea sunt uirgines, scilicet »argentum igne examinatum [34 1Kb] ,« id est tentationes carnis. Isti sunt »penne columbe deargentate [35 1Kb] ,« scilicet Ecclesie que uirgo est. Huius »caput est Christus [36 1Kb] .« Penne, uirgines que ceteris altius uolant. Nam »sequuntur Agnum quocunque ierit [37 1Kb] .« In his sunt lilia in quibus requiescit Christus, qui pascit inter lilia septus choreis uirginum, »qui pascit inter lilia donec aspiret dies, et inclinentur umbre [38 1Kb] .« Quibus Paulus: »Despondi uos uni uiro uirginem castam exhibere Christo [39 1Kb] .« Sunt et uasa aurea, scilicet sapientes in quibus sunt odoramenta uirtutum.

 Sed notandum quod sunt uasa ad ablutionem, uasa ad refectionem, uasa ad Dei uenerationem. Prima nos Deo reconciliant; secunda proximum erudiunt; tertia Deum ad amorem nostrum inuitant. In figura primorum posuit angelus ad caput Elie panem subcinericium et uas aque [40 1Kb] . Et Iacob filiis suis: »Tollite uobiscum de optimis fructibus terre in uasis uestris, et deferte uiro munera [41 1Kb] .« De secundis dicitur: In conuiuiis Assueri regis »bibebant qui inuitati  erant aureis poculis, et aliis atque aliis uasis cibi inferebantur [42 1Kb] .« »Et filius matri uasa inferebat, et illa infundebat [43 1Kb] .« Propter tertia: »Sapientes uirgines acceperunt oleum in uasis suis cum lampadibus et exierunt obuiam sponso et sponse [44 1Kb] .« Sunt autem uasa aurea que nunquam habent aromata; sunt que habent et non retinent ea; sunt que habent et ea semper seruant illibata. Primi sunt sapientes fulgentes scientia absque uirtute; secundi sapientes fulgentes scientia cum uirtute, quam tamen amittunt in tentatione; tertii sunt sapientes cum scientia et uirtute, quam conseruant in soliditate. De primis: »Calix aureus Babylonis in manu Domini, de uino eius biberunt omnes gentes [45 1Kb] .« Secunda sunt uasa templi Hierusalem, que Nabuzardam  princeps cocorum transtulit in Babylone [46 1Kb] . Unde Ieremias: »Quomodo obscuratum est aurum, mutatus est color optimus?« [47 1Kb] De tertiis dicitur in Apocalypsi de senioribus: »Habebant singuli citharas aureas et phialas plenas odoramentorum [48 1Kb] .« Inde dicitur: »Simon filium Onie quasi uas auri solidum, ornatum omni lapide pretioso,« fluenta gratie propinauit in populo, »et accepit stolam glorie in consummatione uirtutis [49 1Kb] .« De secundis dicitur: »Quomodo obscuratum est aurum, mutatus est color optimus [50 1Kb] .« De hoc dicitur: »Tanquam uas auri solidum [51 1Kb] .« De tertiis dicitur: »Dispersi sunt lapides sanctuarii in capite omnium platearum [52 1Kb] .« De isto: »Ornatus omni lapide pretioso [53 1Kb] .«  Ex defectu illius: »Qui uescebantur uoluptuose, interierunt in uiis [54 1Kb] .« De isto: Fluenta gratie propinauit in populo. De isto: »Qui nutriebantur in croceis amplexati sunt stercora [55 1Kb] .« De isto: »Accepit stolam glorie in consummatione uirtutum [56 1Kb] .« Illud itaque est ornatum omni lapide pretioso. Lapides pretiosi sunt uirtutes in habitu; lapides pretiosi sunt opera in actu; lapides pretiosi sunt religiosi in conuentu. Primi sunt ornamentum spirituum, secundi corporum, tertii congregationum. Interius itaque ornat iustum uirtutum connexio, exterius operum distinctio; a latere religiosi consolatio. De primo ad Luciferum: »Omnis lapis pretiosus operimentum tuum [57 1Kb] .« De secundo Paulus: »Alii edificant aurum, argentum, lapides pretiosos  [58 1Kb] .« De tertio: »Dispersi sunt lapides sanctuarii in capite omnium platearum [59 1Kb] .« De his quoque Isaias: »Sternam per ordinem lapides tuos, et fundabo te in sapphiris, et ponam iaspidem propugnacula tua, et portas tuas in lapides sculptos [60 1Kb] .« Sapphirus est celestis coloris, scilicet uirtutes que sunt fundamentum omne edificii spiritualis. Iaspis uirentis coloris, sunt opera bona que non marcescunt defectu, et sunt propugnacula. His enim pugnamus. Sculpti lapides sunt religiosi, qui se assiduis flagellationibus  sculpunt, dum corpus castigant et corda obseruant. Isti sunt etiam porte, quia suo exemplo alios ducunt ad regnum. Tale uas aureum fluenta gratie propinauit in populo.

Tria sunt fluenta gratie, scilicet lacrymosa penitentia, litteralis scientia, celestis sapientia. Prima est mundans, secunda fecundans, tertia inundans. Prima enim lauat fetorem; secunda instruit in amorem; tertia infundit saporem. De prima: »Lauabo per singulas noctes lectum meum, lacrymis meis stratum meum rigabo [61 1Kb] .« De secunda: »Ecce declino in eos, ut flumen pacis [62 1Kb] ,« quod est fraterna caritas. De tertia: »Et ut torrens inundans glorie gentium [63 1Kb] ,« que est sapor supernus. De primo: Fluenta gratie propinauit in populo, ut inuitetur ad  penitentiam. De secundo: Fluenta gratie propinauit in clero, ut instruantur ad fidem catholicam. De tertio: Fluenta gratie propinauit in claustro, ut sapiant »que sursum sunt, non que super terram [64 1Kb] ,« et ideo »accepit stolam glorie in consummatione uirtutis [65 1Kb] .«

Sed notandum quod primo accipimus iustitiam uel stolam iustitie; secundo, stolam salutaris letitie et sapientie; tertio stolam glorie: primam in inchoatione uirtutis; secundam in perfectione uirtutis; tertiam in consummatione uirtutis: cum prima enim accipimus iustitiam; cum secunda quietis letitiam; cum tertia incorruptibilis corporis gloriam. De prima: Pater ille precepit reuertenti prodigo suo proferri  stolam primam [66 1Kb] . De secundo dictum est in Apocalypsi: »Date sunt eis singule stole albe [67 1Kb] .« De tertio: Amauit eum Dominus et ornauit eum, »stola glorie induit eum [68 1Kb] .« De tertio: »Induit me uestimento salutis [69 1Kb] .« De prima: »Et indumento iustitie circumdedit me [70 1Kb] .«


Pulchre sunt gene tue sicut turturis, collum tuum sicut monilia.

[CARD.] In genis pulchritudo mulieris elucet, signumque notatur. In turture enim designatur pudicitia. Commendat ergo filius genas matris, non a nitore cutis, sed a decore uerecundie et pudicitie uirginalis. Monilia enim ornamenta sunt colli, et collum constringunt. Per collum autem egreditur uox, et ingreditur cibus. Monilia ergo colli eius fuerunt,  uerborum modestia, et ciborum temperantia: neque enim tanquam garrula, multa locuta est, sed ut habetur in Euangelio: »Omnia uerba in corde suo tacite conseruabat [71 1Kb] ,« et tanquam per abstinentiam exsiccata, sese paulo ante pellibus Salomonis comparauit. De ipsius quoque ornamentis subdit filius:


Murenulas aureas faciemus tibi, uermiculatas argento.

[THO.] Murenule sunt catenule quibus monilia collo ligantur, quia sapientia et religio predicatoribus  a scripturis adiungitur; quia per murenulas sacra Scriptura intelligitur. He bene auree et uermiculate argento dicuntur; quia et sapientia sancta Scriptura fulget, et sonora predicatione eruditur per mundum. Sicut enim per aurum sapientia, sic per argentum predicatio demonstratur. Quia pluraliter dictum est faciemus, credimus potius hanc esse sodalium uocem quam sponsi. Dixerat sponsa: Indica mihi quem diligit anima mea. Sed quia non potest uideri nisi mundis oculis cordium: »Beati enim mundo corde, quoniam ipsi Deum uidebunt [72 1Kb] .« Mundi autem esse non possunt nisi per fidem, sicut scriptum est: »Fide mundans corda [73 1Kb] , et fides ex auditu [74 1Kb] .« Ideo ponitur ornatus aurium prius. Ac si dicerent: »Audi, filia, et uide [75 1Kb] .« Audi prius ut uideas  postmodum. Auditui enim tuo dabit gaudium et letitiam [76 1Kb] sponsus, cum uidebis eum. Murenulas aureas offerunt ei, uermiculatas argento, ut fide cognoscat quid sit ei credendum de auro, id est diuinitatis splendore et argento, scilicet Christi humanitate. Hec est illa species electri de qua Ezechiel: »De medio eius quasi species electri [77 1Kb] ,« hoc est de medio ignis. Electrum enim ex argento fit et auro. uel per aurum sapientia, per aurum eloquentia, quibus predicet subditis suis, ut precedat, deinde sequatur optata sponsi uisio, sicut Iacob in Lia et Rachel ostendit [78 1Kb] . Item, solent amatores sponsis suis pretiosa ornamenta prestare, ut earum erga se amorem feruentius accendant. Sic Christus Ecclesie. Eam namque baptismatis lauacro mundat, corporis  sui et sanguinis sacramento confirmat, et roborat. Nam Scripturarum mysteriis illuminat, scilicet ut diligat suum mundatorem, defensorem, illuminatorem. Iste enim murenule auree sunt diuina scripta, propter sapientie et argentum eloquentie. Ipse enim sunt ornamenta aurium, scilicet catenule ex auro, sed argento subtiliter in modum uermis figurato: qui dicitur teredo uel terebella, eo quod dura ligna perforet. Itaque iste murenule auro superne sapientie fulgent, argento uitalis eloquentie splendent, et modo per correptiones, modo per consolationes, modo per blandimenta promissionum celestium, et modo per minas infernalium penarum, dura corda emolliunt. Tribus specialiter ornamentis  que in hoc Cantico inuenimus, ornari solent sponse, scilicet annulis, »ut manus eius tornatiles, et auree plene hyacinthis [79 1Kb] .« Hoc dicitur de sponso. Sed annulos ad hoc credimus eum possidere, ut eis sponsam ornaret. Murenulas ut supra. Murenulas aureas faciemus tibi. Et monilibus, ut collum tuum sicut monilia. In annulis, cingulum; in murenulis, signum; in monilibus, sigillum. Cingulum temperantie, signum obedientie, sigillum pudicitie. Cingulum temperantie, ne manus ad illicita opera dissoluat; signum obedientie, ut per eloquium diuinum  quod argento, et sapientiam diuinam que auro designatur instructa, sapienter obediat; sigillum pudicitie, ne turpis motus castitatem inficiat. Sigillum monilium tria facit. Interiora celat, ne si qua turpis cogitatio contra propositum castitatis surgit, foras erumpat. Exteriora ornat, ut uerecunda et modeste grauitatis appareat. Manus impudicas ab illicito tactu refrenat, ne per tactum carnis aliene ignis luxurie ferueat. Est etiam sponsa ornata uestibus.

Triplex est uestis sponse. Prima est candor religiose conuersationis; secunda corporalis castitatis; tertia innocentie et caritatis. Prima uestitur in diebus laboris; secunda in diebus solemnitatis; tertia in susceptione regis. Prima uestitur proximo;  secunda angelo; tertia Deo. In prima enim proximus edificatur; in secunda angelus de munditia letatur; in tertia de innocentia et caritate Deus delectatur. De primo: »Mulier illa fortis uestem stragulatam fecit sibi [80 1Kb] ,« quasi triangulatam, quia in tribus est religiosa conuersatio; uel iuxta alios stragulatam a stratu, quia uestis est qua stratus operitur, et nichilominus eo homo uestitur. Unde in modum pallii triangulus putatur, in continentia membrorum, in obedientia mandatorum, in patientia persecutionum [81 1Kb] . De primo dicitur: »Qui obturat aures suas ne audiat sanguinem, et claudit oculos suos ne uideat malum [82 1Kb] .« De secundo: »Melior est obedientia quam uictime.« De tertio: »In patientia uestra possidebitis animas uestras [83 1Kb] .« De secunda  ueste: »Eadem mulier sindonem fecit, et 23 uendidit et cingulum tradidit Chananeo [84 1Kb] .« Sindonem scilicet candorem castitatis, cingulum Chananeo tradidit, id est refrenationem commotionis. Chananeus e nim commotio dicitur, et caro Christi conuoluta est in sindone [85 1Kb] . De tertia ueste: »Purpura et byssus indumentum eius [86 1Kb] .« Purpura caritatis, byssus innocentie. Prima Christus uestitus est in transfiguratione. Nam »facta sunt uestimenta eius alba sicut nix [87 1Kb] .« Secunda: Duo uiri in ascensione [88 1Kb] . Tertia angelus in resurrectione [89 1Kb] . Nam facies erat rubea propter caritatem. uestis alba propter uitam innocentem. In prima est odor thuris; in secunda odor inestimabilis; in  tertia odor plenitudinis. De prima: »Odor uestimentorum tuorum sicut odor thuris [90 1Kb] ;« de secunda: »Cuius odor inestimabilis erat nimis in uestimentis eius;« de tertia: Cumque sensisset Isaac uestimentorum fragrantiam, ait: »Ecce odor filii mei sicut odor agri pleni cui benedixit Dominus [91 1Kb] .« Ecce de ornatu uestium sponse. Adhuc ad maiorem eius pulchritudinem superadditur alius ornatus ex sequentibus, quod sit ornata claritate: »Ornata florum uarietate.« Unde sequitur: »Et sicut dies uerni circumdabant eam flores rosarum, et  lilium conuallium [92 1Kb] .« Hic sciendum est quod sunt dies hiberni, sunt dies interni, sunt dies uerni. Primi sunt temporales, secundi spirituales, tertii celestes. De primis: »Diem hominis non desideraui, tu scis [93 1Kb] ;« de secundis: »Noctem uerterunt in diem, et rursum post tenebras spero lucem [94 1Kb] ;« de tertiis: »Et thronus eius sicut dies celi [95 1Kb] .« In primis anima circumdatur calamitate tribulationum; in secundis, ardoribus desideriorum; in tertiis floribus rosarum et liliorum. De primis Iob: »Pereat dies in qua natus sum [96 1Kb] ;« de secundis: »Dies diei eructat uerbum, et nox nocti indicat scientiam [97 1Kb] ;« de tertiis: Et sicut dies uerni circumdant eam flores rosarum et lilium conuallium. Hec anima sic illuminata ascendit: Primo, per  gradus uirtutum; secundo, ad cor altum; tertio, ad ethereum thalamum. De primo: »Ascensiones in corde suo disposuit. Ibunt de uirtute in uirtutem [98 1Kb] .« De secundo: »Ascendat ad cor altum homo et exaltabitur Deus [99 1Kb] .« De tertio: »Maria uirgo assumpta est ad ethereum thalamum [100 1Kb] .« In primo ascendit penosa, in secundo preciosa, in tertio gloriosa. Nec mirum: ascendit enim desuper riuos aquarum. Primo ascendit de ualle lacrymarum; secundo, de fluento gratiarum; tertio de torrente uoluptatum. In primo mundata, in secundo fecundata, in tertio satiata. De primo: »Ascensiones in corde suo disposuit in ualle lacrymarum inundantium [1 1Kb] ;« de secundo: »Fluminis impetus letificat ciuitatem Dei [2 1Kb] ;« de tertio: »Inebriabuntur ab ubertate domus tue [3 1Kb] .« Item triplex est thalamus:  Est enim uirgineus; est specialis et spiritualis; est et ethereus. De primo: »Et ipse tanquam sponsus procedens de thalamo suo [4 1Kb] .« De secundo: »Adorna thalamum tuum, Sion, et suspice regem Christum [5 1Kb] .« De tertio: »Maria uirgo assumpta est ad ethereum thalamum [6 1Kb] .« In primo nostram sumpsit infirmitatem; in secundo sentit nostre deuotionis suauitatem; in tertio suam ostendit maiestatem. In primo enim est »in similitudinem hominis factus, et habitu inuentus ut homo [7 1Kb] .« In secundo »requiescit tanquam passer solitarius in tecto [8 1Kb] .« In tertio: »Rex regum stellato sedet solio [9 1Kb] .« Sponsa itaque sic ornata ascendit ad sponsum suum. In uirginis utero fuit prima Christi natiuitas, sed  quasi secunda in baptismate, quasi tertia in resurrectione. De quibus hic agitur. Quadragesimo die a natiuitate sua, Dominus in templo est presentatus. A baptismate quadraginta ieiunans diebus, a diabolo est tentatus et supra pinnaculum templi positus. A resurrectione quadraginta a Patre in celum assumptus. Ecce tres quasi natiuitates: Prima carnalis, sed sine culpa; secunda sacramentalis, sed in ipso sine efficacia, quia peccatum non habuit quod deleret baptismus; tertia  celestis et in gloria. Istas tres natiuitates tres sequuntur quadragesime. In prima latuit; in secunda laborauit; in tertia exsultauit. Post primam ad templum delatus est a parente; post secundam supra templum locatus est ab hoste; post tertiam in celum assumptus a Patre. Itaque primus quadragenarius totus est purificationis, secundus probationis, tertius contemplationis. In primo caro acquirit castitatem, anima securitatem, spiritus utilitatem et subtilitatem. Sic enim caro fit mundior, anima fortior, spiritus clarior. Hinc est quod in purificatione que sequitur primam quadragesimam, tria animalia ex precepto legis offerebantur. Turtur quidem designat carnis castitatem, quia coniugia non iterat. Agnus designat patientiam et  mansuetudinem anime, quia percussus non repugnat. Columba spiritus, scilicet humilitatem et subtilitatem, quia altius uolat. Primam ieiunauit Elias fugiens Iezabel [10 1Kb] , qui dicitur fluxus uanus, id est carnis illecebra; secundam Christus in deserto [11 1Kb] , probatus inter tribulos et spinas; tertiam Moyses in monte, suspiciens diuini eloquii diuitias [12 1Kb] . Ideo autem in hoc numero ieiunia ista posita sunt, quia quadragesima tres habet diuisiones tantum. Prima in duos uicenarios; secunda in quatuor denarios; tertia in octo quinarios. In prima enim quadragesima purificationis ieiunamus quinque sensus cohibentes, ut caro nostra recipiat octauam resurrectionis; in secunda, scilicet probationis, ieiunamus quatuor uirtutes nobis comparantes, ut  recipiat anima denarium, quem paterfamilias dedit laborantibus operariis [13 1Kb] ; in tertia scilicet contemplationis ieiunamus, ut tanquam duos uicenarios, recipiamus stolam utramque glorificationis. In prima ergo, scilicet purificationis, purificetur caro ab opere, anima a cogitatione, lingua a malo sermone. Hec est prima quadragesima purificationis. Sequitur secunda probationis. Ieiunamus enim ut probemur, et probationem sustinere possimus. Notandum autem quod triplex est probatio, uidelicet prima fit ductu rationis, secunda experientia, tertia miraculis. Prima est philosophica, secunda actiua, tertia anagogica. Per primam est homo discretior; per secundam robustior; per tertiam deuotior. Discretior, quia ratione discernit a falso ueritatem;  robustior, per tolerantie assiduitatem; deuotior, propter mirabilium uisam ei nouitatem.

De prima ait Apostolus: »Omnia probate, quod bonum est tenete, ab omni mala spe abstinete uos [14 1Kb] .« Hanc enim probationem uolebat fieri ductu rationis. De secunda dicebat: »Probet autem seipsum homo et sic de pane illo edat et de calice bibat [15 1Kb] .« Hec enim uolebat fieri per tribulationum experientiam. De tertia: »Tentauerunt me patres uestri, probauerunt et uiderunt opera mea [16 1Kb] ,  scilicet miracula que feci eis in deserto, ut, cum siccauit mare, pluit manna,« etc. Ad primam nos instruebat Paulus cum diceret: »Inuisibilia Dei a creatura mundi per ea que facta sunt intellecta conspiciuntur [17 1Kb] .« Ad secundam sic: »In omnibus exhibeamus nosmetipsos sicut Dei ministros in multa patientia [18 1Kb] .« Tertium accepit Paulum cum iret Damascum, quia uocem audiuit et neminem uidit, quando »claritas Dei circumfulsit illum, et post excecatus est [19 1Kb] .« Per hec enim miracula probauit Christum esse Deum. Unde »predicabat in Synagoga affirmans quoniam hic est Christus Filius Dei [20 1Kb] .« Tertiam quadragesimam ieiunamus, ut simus ad contemplandum subtiliores. Quanto enim amplius caro attenuatur, tanto amplius spiritus  subtiliatur. Tria autem superius contemplamur. Superne ciuitatis opulentiam; ciuium illius letitiam; regis eius gloriam. Opulentia, quia omnibus bonis replebitur; letitia, quia Deus facie ad faciem inspicietur; gloria, quia omnis creatura Deo subiicietur. Opulentia, quia »non esurient, neque sitient amplius iusti [21 1Kb] ,« ubi »inebriabuntur ab ubertate domus Dei [22 1Kb] .« Unde: »Iusti epulentur et exsultent in conspectu Dei [23 1Kb] .« Letitia erit ciuibus: Unde: »In terra sua duplicia possidebunt, letitia sempiterna erit eis [24 1Kb] .« Quia »letabantur coram te sicut qui letantur in messe [25 1Kb] .« »Letatus sum in his que dicta sunt mihi, in domum Domini ibimus [26 1Kb] .« Regis erit gloria, quia »mirabilis erit Deus in sanctis suis gloriosus in maiestate sua [27 1Kb] .«  Quia plena erit omnis terra maiestate eius. Itaque uide ciuitatis decorem, ciuium amorem, regis honorem. Decorem ex claritate, amorem ex caritate, honorem ex maiestate. Audi decorem ex claritate: »Luce splendida fulgebit [28 1Kb] .« Ipsa enim »non eget sole et luna, quia Agnus erit lucerna eius [29 1Kb] .« Audi caritatem: »Charitas nunquam excidit [30 1Kb] , aque enim multe non poterunt exstinguere caritatem, et flumina non obruent eam [31 1Kb] .« Audi regis honorem: In Apocalypsi legitur: »uiginti quatuor seniores ceciderunt in facies suas, adorantes sedentem in throno, et deposuerunt coronas suas ante pedes sedentis in throno [32 1Kb] .« Ecce honor. Hic est accubitus regis in quo nardus sponse dat odorem.  De quo sequitur.


Murenulas aureas faciemus tibi uermiculatas argento.

[CARD.] Murelune enim ornamenta sunt mulierum, quedam uidelicet catenule, uirgulis aureis et argenteis contexte: et ideo dicuntur auro et argento uermiculate uel distincte. In auro, quia pre ceteris metallis tractabilius est, designatur obedientia. Propter pretium significatur pretiosior cunctis opibus sapientia. Feruor quoque caritatis propter colorem igneum, notatur in auro. Dicit ergo Christus: »Nos, Pater scilicet, et Filius et  Spiritus sanctus, faciemus tibi murenulas aureas. Nam ad hec ornamenta uirginis confert Pater obedientie uirtutem, Filius splendorem sapientie, et Spiritus sanctus dilectionis feruorem, que tria uelut uirgule in catenulis decenti artificio connectuntur. Charitas enim que feruet iungitur obedientie, ne sit pigra; obedientia que humilis est, iungitur scientie, ne sit inflata [33 1Kb] « scientia autem que dirigit, dilectioni iungitur ne sit erronea zelatio. Murenule autem iste uermiculate uel distincte sunt argento. Nam candor carnalis munditie, quem designat argentum, ad uenustatem et decorem predictarum gratiarum accedit. uerum quia filius matrem suam paulo ante [34 1Kb] amicam suam uocauerit; amica autem uera est que et amatur et  amat: ostendit continue quid Deus amauit in ea, et quantum ipsa dilexit diligentem se. Dicit ergo:


Cum esset rex in accubitu suo nardus mea dedit odorem suum.

[THO.] Christus accubitum intrauit, quando celos ascendit. Ibi nardus sponse dedit odorem suum, quando uirtus Ecclesie longe lateque suauem famam sparsit bonitatis. Inde enim Spiritum sanctum misit implentem apostolos gratia [35 1Kb] , qua loquendo operando bonum odorem fame darent, scilicet humilitatis Christi et caritatis, quia nardus est herba parua et calida. Ex increpatione sponsi sponsa genas parum suffusa rubore respondet sodalibus eius, quid de eo senserint in illa increpatione:  et hec per tria sequentia capitula.

In primo, humilitatem, scilicet, cum esset rex, in secundo, caritatem, scilicet fasciculus myrrhe, in tertio, iucunditatem, scilicet botrus cypri. Nardus herba est calida et parua, per quam designatur humilitas, que est ex feruenti amore. Quod ideo dico, quia est humilitas quam parit ueritas; et non habet calorem, et est humilitas quam format caritas et inflammat. Et hec quidem in affectu, illa in cognitione consistit. Prima docet non altum sapere [36 1Kb] , lumine ueritatis redargutum; secunda sponte humilibus consentire [37 1Kb] , munere caritatis adiutum. Primum est necessitatis, secundum uoluntatis. Hec sponse humilitas spargit bonum odorem  suum tanquam nardus. Amore calens, deuotione uigens, opinione redolens. Hec humilitas uoluntaria est; perpetua est, fructifica est. Accubitus regis sinus est Patris, quia semper in Patre Filius. uel accubitus dicitur requies in gloria post ascensionem. Regis accubitus, tranquillitas est cordis, per quam uerbum Dei pio recumbit in corde, et ibi nos ad amorem et humilitatem accendit, qui 24 designantur in feruore et paruitate nardi. Unde dicit: Cum esset rex in accubitu suo, nardus mea dedit odorem suum, id est infudit humilitatem et caritatem. Odor aliquando exit ex concrematione,  aliquando ex spiratione flabilis aure, aliquando ex specierum contusione. Cum igitur aliquis succensus ex igne diuini amoris uacat eleemosynis, et ceteris operibus misericordie et caritatis, ipsis uidentibus spargit odorem ex concrematione. Cum uero aliquem uirtutum gratia spiritualium copiosum, uel doctrine splendore, uel miraculorum gloria laudabilem famam longe dilatare cognoueris; ex diuinis floribus fragrantia era replentem cognosce. Quod si aliquem morborum incommodis fatigari, seu persecutionum molestiis inquietari, aut suppliciorum contritionibus deprimi propter Deum, et in omnibus gratias agere, et leto animo atque alacri uultu omnia sustinere conspexeris, ex contusione pretiosarum specierum,  gloriosum odorem usque ad celos ascendere mirare.

Triplex est accubitus sponsi: primus est in uirginis utero, secundus in sepulcro, tertius in patris solio. De primo dicitur: »Issachar asinus fortis accubans inter terminos [38 1Kb] .« Issachar dicitur merces. Dilectus enim pro nobis se dedit pretium. Accubuit inter terminos, quia medius fuit inter diuinitatem et humanitatem. Diuinitas itaque maior extremitas, humanitas minor; Christus qui est ex his duobus, medius terminus. Itaque faciamus syllogismum, et predicetur maior de medio, medium de minori, et sic per medium maior de minori, ut sic argumentemur: Christus est Deus, sed et homo est Christus,  ergo homo est Deus. De secundo accubitu dicitur: »Requiescens accubuisti ut leo atque leena [39 1Kb] .« In primo asinus fuit ex humanitate, sed fortis ex diuinitate. In secundo accubuit ex humanitate, sed ut leo fortis surrexit ex diuinitate. De tertio: »Omnes pascentur et accubabunt, et non erit qui exterreat [40 1Kb] .« Pascentur Dei uisione, accubabunt immunes a laboribus in eterna requie; non erit qui exterreat, quia securi erunt in Dei protectione. In primo, nardus nostra dedit odorem humilitatis; in secundo, myrrha deleuit putredinem nostre uetustatis; in tertio, botrus emisit uinum spiritualis iucunditatis et iucunde spiritualitatis. Odor humilitatis tres habet gradus. Est enim humilitas quam parit ueritas, secunda quam exhibet sanctitas,  tertia quam perficit caritas; prima in corde, secunda in operis exhibitione, tertia in passione. Prima, »humiles spiritu saluabit [41 1Kb] .« De secunda: »Quanto maior es, tanto humilia te in omnibus [42 1Kb] .« De tertia: »Afflictus sum et humiliatus sum nimis, rugiebam a gemitu cordis mei [43 1Kb] .« Primam ostendit Dauid, cum diceret: »Ego sum uermis et non homo, opprobrium hominum et abiectio plebis [44 1Kb] .« Secundam cum saltaret coram arca Domini [45 1Kb] ; tertiam cum lapidaret eum Semei, et malediceret regi [46 1Kb] . In secundo accubitu myrrha deleuit putredinem  nostre uetustatis. Est autem duplex uetustas hominis, scilicet culpe et pene. Alteram assumpsit Christus, scilicet pene. Unde in sepulcro iacuit duabus noctibus, scilicet propter nostram duplam uetustatem, et una die propter suam simplam. uetustatem culpe deleuit preterita peccata remittendo, presentia, ab eis homines auertendo et remittendo. Futura non remittendo, sed qua possunt uitari gratiam conferendo. uetustatem pene deleuit; eternam ut penitentes non sentiant, penitus exterminando; purgatoriam, terminum ei ponendo; temporalem miseriam non penitus exterminando, sed tamen debilitando, et ne timerent faciendo. Unde Petrus qui ad uocem ancille negauit [47 1Kb] , post myrrham passionis sponte se morti obtulit. In tertio  accubitu botrus, id est Christus, emisit uinum iucunditatis, id est gratiam sui amoris. uinum naturaliter inebriat, calefacit, letificat; similiter amor Christi inebriauit post resurrectionem apostolos ad mundi contemptum; accendit per Dei desiderium: letificauit in spe futurorum bonorum. De primo: »Nolite mirari si odit uos mundus [48 1Kb] .« Hi dicunt: »Mihi crucifixus est mundus et ego mundo [49 1Kb] .« De secundo: »Domine, nomen tuum memoriale tuum in desiderio anime. Et anima mea desiderabit te in nocte, sed et spiritus meus in precordiis meis [50 1Kb] .« De tertio: »Gaudens gaudebo in Domino, et exsultabit anima mea in Deo meo, quia induit me uestimento salutis, et indumento letitie circumdedit me [51 1Kb] .« Induet me uestimento salutis, quando  ad similitudinem Dominice resurrectionis uestiet me gloria incorruptionis: indumento iustitie circumdabit me, quando glorificabit animam faciens eam immunem a peccato et passione: et sic omnes in terra sua duplicia possidebunt, id est gloriam corporis et anime. Anima quoque triplicem habet accubitum, in quo cum sponso reficitur epulis spiritualibus. Tria itaque conuiuia in quibus reficitur: primum, corporum; secundum, animarum; tertium, angelorum. In primo comedimus ad comparandam nobis fortitudinem, in secundo ad consolandam anime esuriem, in tertio ad uoluptuosam satietatem. Primo utuntur serui, in secundo comedunt amici, in tertio inebriantur karissimi.  In figura horum Christum legimus tria conuiuia celebrantem. Primum imminente passione, quando pascha cum discipulis suis comedit [52 1Kb] . Secundum in ascensione, quando conuescens ne ab Ierosolymis discederent precepit [53 1Kb] , Tertium suis militibus promisit: »Ego, ait, dispono uobis regnum ut edatis et bibatis super mensam meam in regno meo [54 1Kb] .« De primo: »Comedamus et bibamus, cras enim moriemur [55 1Kb] .« De secundo: »Comedite pinguia et bibite mulsum [56 1Kb] .« De tertio Angelus ad Tobiam: »Ego cibo immortali et potu qui uideri non potest,  utor [57 1Kb] .« In primo debemus seruum sustinere cibo, disciplina ornare, operibus onerare. Unde cibaria, et uirga, et onus asino, panis et disciplina, et opus seruo. In primo antequam comedat, iustus suspirat; in secundo, antequam comedat, respirat: in tertio, antequam comedat, aspirat. Suspirat, timens Dei iudicia: respirat in pura conscientia: aspirat ad superna gaudia.

In primo itaque obseruandum quid, quantum, quando comedamus. Primum, ne querantur delicie: secundum, ne transeamus metas indigentie: tertium, ne pretermittamus tempus abstinentie. Primo, ne admittatur orationis gratia: secundo ut de reliquiis fiat eleemosyna: tertio, ut agatur penitentia. Ideo antequam comedamus, tria debemus habere suspiria. Primo enim suspiramus ut fugiamus  infernum: secundo, ut deleatur peccatum: tertio, ut reuertamur ad regnum. De his: »Bona est oratio cum ieiunio et eleemosyna magis quam comportare thesauros auri. Ipsa est que liberat a morte et purgat peccatum et facit inuenire uitam eternam [58 1Kb] .« Pro primo, suspirabat Iob, dicens: »Dimitte me paululum ut plangam dolorem meum antequam uadam et non reuertar ad terram tenebrosam, et opertam mortis caligine [59 1Kb] .« Pro secundo, suspirat sic: »Peccaui. Quid faciam tibi, o custos hominum? Cur non tollis peccatum meum et quare non aufers iniquitatem meam?« [60 1Kb] Pro tertio, suspirat sic: »Sicut ceruus desiderat umbram, et sicut mercenarius prestolatur finem  operis sui; sic ego habui menses uacuos, et noctes laboriosas numeraui mihi [61 1Kb] .« Sed cum suspiratur in corde, fit rugitus orationis in ore, in oculis inundantes aque, id est lacryme. Tria itaque suspiria habent tres rugitus. Est enim rugitus comminantis, est et rugitus plangentis, est et rugitus desiderantis. Comminantis infernum, plangentis incommodum, desiderantis regnum. De primo: »Leo rugiet, et quis non timebit?« [62 1Kb] Et »Dominus de Sion rugiet, et de excelso dabit uocem suam [63 1Kb] .« De secundo: »Irrugiit autem Esau clamore magno uel uehementi [64 1Kb] .« De tertio in hoc loco. Primus habet aquas fecundantes, secundus inundantes, tertius mundantes. Prime enim aque, id est lacryme, introducunt ad pacem, secunde lauant turpitudinem, tertie infundunt  saporem. De primo: »Ecce declino in eos, ut flumen pacis [65 1Kb] .« De tertiis: »Et ut torrens inundans glorie gentium [66 1Kb] .« De secundis: »Lauabo per singulas noctes lectum meum, lacrymis meis stratum meum rigabo [67 1Kb] .« In figura harum lacrymarum tertio lacrymatus est iehsu, scilicet ad sepulcrum Lazari [68 1Kb] . Item: »uidens ciuitatem fleuit super illam [69 1Kb] .« Tertio, imminente passione, quando solus orauit in monte [70 1Kb] , ibi lacrymatus est. Ait Paschasius super Ieremiam: »Diuisiones  aquarum deduxerunt oculi mei [71 1Kb] .« Iste sunt inundantes aque, scilicet »Fluminis impetus letificat ciuitatem Dei [72 1Kb] .« Ecce primum conuiuium. In secundo autem conuiuio antequam comedam respiro immunda conscientia. Non enim quiescit qui sentit uermem praue conscientie, a qua nemo nocens absoluitur. Semper enim presumit seua turbata conscientia. Bona conscientia hic habet tria: habet enim gloriam, non timet infamiam, exspectat coronam. De primo Paulus: »Gloria nostra hec est testimonium conscientie nostre [73 1Kb] .« De secundo peta:


Conscia mens recti fame mendacia ridet.

De tertio:


Premia digna feret mens que sibi conscia recti est.

 In hoc conuiuio spirituali sunt quatuor fercula: Primum est innocentia et simplicitas in operatione, secundum conscientia immunis a peccati corruptione, tertium suauitas in deuotione; quartum Abraham pauit angelos sub ilice Mambre. Pro primo, dedit lac: unde Apostolus: »Lac uobis potum dedi, non escam [74 1Kb] .« Pro secundo, panes azymos. Idem: »Epulemur in azymis sinceritatis et ueritatis [75 1Kb] .« Pro tertio, butyrum. Idem: »Que sursum sunt sapite [76 1Kb] .« Pro quarto, coxit uitulum de armento, unde sponsa in Canticis: »Comedite, amici, et inebriamini, karissimi [77 1Kb] .« Propter dulcedinem enim passionis Christus comedit »partem piscis assi et fauum mellis [78 1Kb] .« Hoc idem erat »mel syluestre Ioannis [79 1Kb] .« In tertio conuiuio antequam  comedant aspirant. Unde Dauid: »Sitiuit anima mea ad Deum fontem uiuum [80 1Kb] .« Ubi sic: »In uoce exsultationis et confessionis sonus epulantis [81 1Kb] .« Et sponsa in Canticis: »Indica mihi quem diligit anima mea, ubi pascas, ubi cubes in meridie« In illo conuiuio tertio: »Panem angelorum manducauit homo [82 1Kb] ,« ubi omnes »pascentur et accubabunt, et non erit qui exterreat [83 1Kb] .« Tunc »gaudebunt de bonis Domini super frumento, uino et oleo [84 1Kb] :« super frumento, quia glorificatam uidebunt Christi humanitatem; uino, quia experimento cognoscent Dei Patris caritatem; oleo, quia gustabunt sancti Spiritus suauitatem »eritque anima eorum quasi hortus irriguus et ultra non esurient [85 1Kb] ,« quia satiabimur cum apparuit gloria tua, Domine [86 1Kb] .  In qua cum Patre et Spiritu sancto uiuis et regnas Deus, per omnia secula seculorum. Amen.

Qui sunt in primo conuiuio discumbunt in nouissimo loco; qui sunt in secundo discumbunt in medio; qui sunt in tertio discumbunt in primo. Primi per humilitatem, secundi per ueritatem, tertii per dignitatem: per humilitatem, quia se indignos celo reputant; per ueritatem, quia considerantes uniuersa temporalia spernunt, et ad superna anhelant; propter dignitatem, quia cum  Christo regnant. De primis: Peccaui super numerum arene maris: de secundis Paulus: »Que posteriora sunt obliuiscens ad ea que anteriora sunt meipsum extendens, persequor ad brauium superne uocationis [87 1Kb] :« de tertiis: Gaudent in celis anime sanctorum, qui Christi uestigia sunt secuti


Cum esset rex in accubitu suo, nardus mea dedit odorem suum.

[CARD.] Nardus enim est herba humilis, et humilitatem designat, est ergo sensus: Cum esset rex in accubitu suo, cum adhuc esset Filius in sinu Patris, nondum factus uisibilis: nardus mea, id est humilitas mea, in conspectu eius dedit odorem suum: et sic ei complacuit. »Quia respexit humilitatem  ancille sue, ecce enim ex hoc beatam me dicent omnes generationes [88 1Kb] .« De dilectione uero ipsius ad filium.


Fasciculus myrrhe dilectus meus mihi, inter ubera mea commorabitur.

[THO.] Myrrha corpora seruat a putredine sua amaritudine. Hanc corporibus adhibemus ne putrescant, cum corpora exemplo Christi per mortificationem carnis a putredine luxurie restringimus, ne, si ea relinquamus sine condimento, esca fiant uermibus perpetuis: qui fasciculus dicitur, quia uirtutes in nobis colligate 25 parum grauedinis diligentibus habent. Inter ubera commoratur, quia in dilectione Dei et proximi Christo habitatio paratur; ante rex, modo  dilectus; ante in accubitu regio, modo inter sponse ubera. Magna humilitatis uirtus, cui se diuinitatis maiestas tam facile inclinat. Myrrha amara, res dura et aspera, tribulationem significat. Ea sibi dilecti causa imminere prospiciens, gratulabunda id loquitur, confidens se omnia uiriliter subituram. Ideo non fascem, sed fasciculum dicit, et paruum ducit, quidquid pro eius amore sustinuerit. Bene fasciculus, quia »paruulus natus est nobis [89 1Kb] ,« bene fasciculus, quia »non sunt condigne passiones huius temporis ad futuram gloriam, que reuelabitur in nobis [90 1Kb] . Item, quod presens est momentaneum ac leue supra modum in sublimitate eternum glorie pondus operatur in nobis [91 1Kb] .« Erit aliquando nobis ingens cumulus glorie, qui modo est  fasciculus myrrhe [92 1Kb] , et ne uideatur de se presumere, sed de adiutorio Dei quod habet in corde, dicit: Inter ubera mea commorabitur. Unde secure potest dicere: »Si ambulauero in medio umbre mortis non timebo mala, quoniam tu mecum es [92* 1Kb] .« Myrrham illam amaram merito dixerim, contumelias, sputa, colaphos, clauos, crucem, et ceteras amaritudines, quas pro nobis sustinuit. Non pretermittam myrrham qua in cruce est potatus [93 1Kb] , nec illam qua in sepulcro est unctus [94 1Kb] . In prima  applicuit sibi meorum amaritudines peccatorum; in secunda futuram incorruptionem mei corporis dicauit. Mementote quod sponsa portauit in uberum medio, Maria in utero, Simeon in brachio, Ioseph in humero. Inter ubera portamus ipsum cogitando; in utero, sancta deuotione nutriendo; in brachio, opera eius imitando; in humeris, libenter eius passiones sustinendo. Myrrha amara est et iocunda odore: qua corpora peruncta nesciunt putredinem, scilicet propter amaritudinem; sed gratum dedit odorem. Unde Ioannes audit non solum hominem, sed angelos exsultantes et dicentes: »Dignus est Agnus qui occisus est accipere uirtutem, et diuinitatem, et sapientiam, et fortitudinem, et honorem, et gloriam, et benedictionem in secula seculorum.  Amen [95 1Kb] .« Accipit uirtutem in natiuitate, qua sine peccato de uirgine natus; diuinitatem in baptismo, qua uoce paterna Filius Dei dilectus celitus est declaratus [96 1Kb] : Sapientiam in predicatione, fortitudinem in passione, honorem in resurrectione, gloriam in ascensione, benedictionem in electorum ad celestia collectione. Ecce ad quantam uenit Christus gloriam per myrrham et ignominiam passionis, ut eius exemplo animati, per passionem speremus peruenire ad eius gloriosam resurrectionem. Eius tamen gratia preambula: »Non enim sunt condigne passiones huius temporis ad futuram gloriam, que reuelabitur in nobis [97 1Kb] .« Tria sunt genera passionum. Sunt enim passiones preteriti temporis; sunt passiones huius temporis; sunt  passiones nullius temporis. Prime sunt inflicte necessitatis; secunde libere uoluntatis; tertie ex seruitute perpetue corruptionis. De primis Apostolus: »uanitati creatura omnis subiecta est, non uolens [98 1Kb] ;« de secundis: »Nos primitias spiritus habentes ipsi intra nos gemimus, adoptionem filiorum Dei exspectantes redemptionem carnis nostre [99 1Kb] ;« de tertiis: »Omnis creatura liberabitur a seruitute corruptionis in libertatem glorie filiorum Dei [100 1Kb] . Prime excluserunt preteritam gloriam; secunde operantur ad presentem, sed non sunt condigne ad futuram; tertie non pertinent ad eam. Preterita gloria fuit in paradiso: presens in corde humano; futura erit in regno. Prima, ex primi status temperantia; secunda, in pura conscientia;  tertia, quando cessabit huius miserie molestia. Prima transiit, quia primi parentes mutauerunt gloriam suam in similitudinem uituli comedentis fenum [1 1Kb] , et omnis gloria eius quasi flos feni [2 1Kb] . De secunda que est in corde dicitur: Gloria nostra hec est, testimonium conscientie nostre [3 1Kb] .« De tertio: »Satiabor, cum apparuerit gloria tua [4 1Kb] .« Ut autem perfectum habeat testimonium: Primo habeat decorem, secundo feruorem, tertio splendorem. Decorem puritatis, feruorem caritatis, splendorem  ueritatis. Puritatem, ut non habeat peccatum. Charitatem, qua diligat Deum, zelum habeat ad proximum, desiderium passionum; ueritatem qua cognoscat beatitudinem angelorum. De his tribus dicitur: »Gloria Libani data est ei, decor Carmeli et Saron [5 1Kb] .« Carmelus dicitur scientia circumcisionis, que pertinet ad primum; Saron successio, que pertinet ad secundum; Libanus dealbatio, que spectat ad tertium. Circumcidi igitur oportet in corde ab illicita cogitatione; in ore, a superflua locutione; in corpore, a malo opere. De primo: »Peruerse enim cogitationes separant a Deo [6 1Kb] ;« de secundo: »Abstinete uos a murmuratione que nichil prodest, et a detractione parcite lingue [7 1Kb] ;« de tertio: »Omne opus seruile non  facietis [8 1Kb] .« Inde Apostolus: »Humanum dico propter infirmitatem carnis nostre, sicut exhibuistis membra uestra seruire immunditie et iniquitati ad iniquitatem, ita exhibite membra uestra seruire munditie in sanctificationem [9 1Kb] .« Item: »Gratias Deo quod fuistis aliquando serui peccati, obedistis autem in eam formam doctrine in quam traditi estis [10 1Kb] .« Ecce decor Carmeli, ecce simila que Deo offertur in sacrificio. Saron, id est succensio, est triplex feruor. Primus, in Dei dilectione; secundus, in carnis maceratione; tertius, in fratris correptione. Ecce decoquitur simila, hoc est enim triplex sacrificium: Primum de clibano, scilicet amor Dei; secundum de craticula, scilicet afflictio  carnis; tertium de sartagine, scilicet correptio fratris. De primo: »Lampades eius lampades ignis atque flammarum; [11 1Kb] « et: »Similitudo animalium quasi carbonum ignis ardentium et quasi aspectus lampadarum [12 1Kb] .« Superfunditur oleum deuotionis. Unde: »Impinguasti in oleo caput meum [13 1Kb] .« De secundo: »Ingrediatur putredo in ossibus meis [14 1Kb] ,« etc. Et Iob: »Quis mihi tribuat ut ueniat petitio mea, et quod exspecto mihi tribuat Dominus [15 1Kb] . Qui cepit ipse me conterat, soluat manum suam et succidat me [16 1Kb] .« Hic quoque perfunditur oleum hilaritatis, »ut exhilaret faciem in oleo [17 1Kb] .« Hilarem enim datorem diligit Deus [18 1Kb] . De tertio Mathatias: »Ut quid natus sum uidere mala gentis mee [19 1Kb] ?« Et Elias in petra stans: »Zelans zelo  pro Domino, quia dereliquerunt filii Isrel pactum eius [20 1Kb] .« Hic superfunditur oleum consolationis quod infundit Samaritanus uulnerato a latronibus [21 1Kb] . Ecce Saron. Sequitur Libanus id est dealbatio. In primo habuit decorem, ut diceretur: »Tota pulchra es amica mea, tota pulchra es [22 1Kb] .« In secundo feruorem, ut dicatur: »Concaluit cor meum intra me, et in meditatione mea exardescet ignis [23 1Kb] ,« et: »Inflammatum est cor meum et renes mei commutati sunt [24 1Kb] .« Nonne cor nostrum ardens erat in  nobis »de Iesu [25 1Kb] .« Tertium habet splendorem. Unde dicitur: »Reuelata facie speculamur gloriam; ut transformemur in eamdem imaginem [26 1Kb] .« Dicatur ergo, his tribus gradibus feruoris habitis: »Gloria nostra hec est, testimonium conscientie nostre [27 1Kb] ,« de primo: »Quis gloriatur mundum se habere cor [28 1Kb] ?« de secundo: »Gloriamur in spe glorie filiorum Dei;« de tertio: »Non solum autem, sed et gloriamur in tribulationibus [29 1Kb] . In splendore igitur isto uidemus quod non sunt condigne passiones huius temporis ad futuram gloriam, que reuelabitur in nobis [30 1Kb] .« Nunc quidem reuelata est, quia tantum »uidemus per speculum in enigmate [31 1Kb] . Nunc enim filii Dei sumus et nondum apparuit quid erimus. Scimus autem cum apparuerit, quoniam similes  ei erimus: quia uidebimus eum sicuti est [32 1Kb] .« Quia tunc »reuelabitur gloria Domini, et uidebit omnis caro salutare Dei nostri [33 1Kb] .« Aedificabit enim Dominus Sion, »et uidebitur in gloria sua [34 1Kb] ;« quando tolletur »impius ne uideat gloriam Dei [35 1Kb] .« Tunc igitur manifestum erit quod »non sunt condigne passiones huius temporis ad futuram gloriam que reuelabitur in nobis [36 1Kb] ,« tunc prestante Domino nostro Iesu Christo, cui est honor et gloria in secula seculorum.


Fasciculus myrrhe dilectus meus mihi: inter ubera mea commorabitur.

[CARD.] Ac si dicat: Dilectus qui meus est, mihi singulariter et specialiter, ipse est fasciculus myrrhe,  id est multarum amaritudinum congregatio colligata. Et iste fasciculus commorabitur inter ubera mea, in corde meo conclusus, quia non possum ei non compati, non possum ei non commori, quem genui, quem lactaui, et illum non amare nequaquam ualeo, qui pro me tot amaritudines tolerauit. Quia uero dixerat quantum amaricata fuisset in passione filii, de gaudio resurrectionis eiusdem et consolatione doloris sui, in fructu passionis, subdit:


Botrus Cypri dilectus meus mihi in uineis Engaddi.

[THO.] In Cypro maiores uinee quam alibi sunt. Cyprus est uniuersalis Ecclesia, que multas uineas nutrit dum ecclesiis particularibus quod letificet  cor hominis [37 1Kb] gignit uinum caritatis. Engaddi dicitur fons hedi. Hedus pro peccatis quondam immolabatur [38 1Kb] . Fons hedi est baptismus Christi, quo dum corpus mergitur, per fidem Christi qui pro peccatis mortuus est a peccatis lauatur. Qui fuit myrrha in morte, botrus est in resurrectione. »Qui enim mortuus est propter peccata nostra, resurrexit propter iustificationem nostram [39 1Kb] , ut peccatis mortui, iustitie uiuamus [40 1Kb] . Itaque lugendo peccata, bibisti myrrhe amaritudinem. Si  autem respirasti in spem uite, bibisti uinum quod letificat cor hominis. Engaddi dicitur fons hedi, uel oculus tentationis. uineas habet, scilicet populos qui sunt in fonte hedi, id est in baptismate uel lacrymis penitentium, et habent oculum qui tentationes uident uenientes. His est dilectus botrus effundens uinum, id est letitiam sue resurrectionis, quam et ipsi suspirant sibi ne abundantiori tristitia absorbeantur [41 1Kb] .« Moraliter, Cyprus tristis uel meror dicitur, in qua est iste botrus letificans. Quoniam in studio compunctionis, inuenitur gaudium consolationis. Unde: »Beati qui lugent, quoniam ipsi consolabuntur [42 1Kb] .« Hic ordo etiam historialiter inuenitur. Primo enim Maria Magdalene caput Domini et pedes recumbentis pretioso nardi perfudit  odore [43 1Kb] . Deinde discipuli crucifixum myrrha unxerunt [44 1Kb] . Deinde botrus cypri factus est, quando gaudio resurrectionis exhilarauit. Audi gaudium:

»Surrexit Dominus, et occurrens mulieribus ait: Auete. Tunc accesserunt, et tenuerunt pedes eius [45 1Kb] .« Tria nobis posita sunt diuine pietatis suauitatem redolentia, scilicet quod surrexit, quod mulieribus occurrit, quod salutauit. In primo proposuit nobis gloriam; in secundo dedit confidentiam; in tertio contulit letitiam. Gloriam, ad quam suspiremus; confidentiam, per quam aspiremus; letitiam, sub qua respiremus. Suspiremus per desideria, aspiremus ex pura conscientia, respiremus a meroris  angustia. Suspirabat sponsa, cum in Canticis diceret: »Nuntiate dilecto, quia amore langueo [46 1Kb] ;« aspirabat cum diceret: »Surgam et circumibo ciuitatem, per uicos et plateas, queram quem diligit anima mea [47 1Kb] ;« respirabat cum diceret: »Leua eius sub capite meo, et dextera illius amplexabitur me [48 1Kb] .« O quam uehementi amplexu amplexatus est me in cruce: in qua fluxit aqua de latere, manauit sanguis de corde, anima recessit a corpore. Diues iste institor merces suas in aduentu suo implicitas attulit. Unde: »Ecce uenio cito; et merces mea mecum est [49 1Kb] .« Quia »omne datum optimum, et omne donum perfectum desursum est descendens a Patre luminum [50 1Kb] .« In passione saccus concisus fuit. Unde: »Concidisti saccum  meum et circumdedisti me letitia [51 1Kb] . In quo uidimus eum leprosum, et percussum a Deo et humiliatum [52 1Kb] . In resurrectione purpuram explosit. Reuelata enim facie speculamur gloriam Domini, etc. [53 1Kb] « uel sic: »Come capitis eius sicut purpura regis iuncta canalibus [54 1Kb] .« Hec purpura est caro Christi glorificata, caput sponse, Christus; capilli eius, imitatores eius, qui sunt quasi regis purpura, quia eis debetur resurrectionis gloria. Purpura hec iuncta est canalibus, quia iam in celis ab angelis  adoratur. Fons gratiarum est in celis. Sed dum per angelos nobis ministratur, quasi per canales effunditur.

Gloria ista est triplex, quia triplex resurrectio. Prima est miraculosa, secunda uirtuosa, tertia gloriosa. Prima est de morte temporali ad uitam temporalem; secunda de morte spirituali ad uitam spiritualem; tertia de morte temporali ad uitam incorruptibilem. In prima Ecclesia coalescit; in secunda spiritus reuiuiscit; in tertia humana natura reflorescit. De prima: »Acceperunt mulieres de resurrectione mortuos suos [55 1Kb] .« Item: »Surdi audiunt, mortui resurgunt, pauperes euangelizantur [56 1Kb] .« De secunda »:Nuntiauerunt Iacob: Ioseph filius tuus uiuit. Quo audito reuixit spiritus eius [57 1Kb] ;«  et: »Filius meus mortuus erat, et reuixit; perierat, et inuentus est [58 1Kb] .« De tertia: »Christus resurrexit primitie dormientium [59 1Kb] ,« et: »Refloruit caro mea [60 1Kb] ,« et: »Iustus ut palma florebit [61 1Kb] ;« et: »Iustus germinabit sicut lilium, et florebit in eternum apud Dominum [62 1Kb] .« Prima facta est in Lazaro; secunda in filio prodigo; tertia in Christo. A Christo, quia tres mortuos suscitauit [63 1Kb] . Cum Christo, unde: »Si consurrexistis cum Christo, que sursum sunt querite [64 1Kb] .« In Christo, quia »Sicut in Adam omnes moriuntur, ita et in Christo omnes uiuificabuntur [65 1Kb] .« Prima gloriosa. Unde Dominus ad Martham: 26 »Nonne dixi tibi: Si credideris, uidebis gloriam Dei [66 1Kb] .«  Secunda gloriosior, quia »Omnis gloria eius filie regis ab intus [67 1Kb] ;« tertia gloriosissima: »Seminatur corpus ignobile, surget in gloria [68 1Kb] ; quando reuelata facie speculabimur gloriam Dei [69 1Kb] .« Hac surrexit Dominus, et ostendit gloriam suam, ut ad eam suspiremus. Hec resurrectio imperfectum nostrum adduxit ad perfectum, eiectum nostrum reduxit ad paradisum, ad uitam reduxit nostrum mortuum. Primum sic docuit ipse resurgens: »Si uis perfectus esse, uende omnia que habes, et da pauperibus [70 1Kb] ,« de secundo dicitur [71 1Kb] .:

Est eleuatus nubibus,
Et spem fecit credentibus
Aperiens paradisum,
Quem protoplastus clauserat.
 De tertio: »Sicut in Adam omnes moriuntur, ita in Christo omnes uiuificabuntur [72 1Kb] ,« quia peccator homo mortuus erat, et reuixit, perierat culpa Ade, inuentus est Christo a mortuis resurgente [73 1Kb] .

Secundo occurrit mulieribus [74 1Kb] , ut daret confidentiam, quam aspiremus. Occurrit Dominus infirmis, occurrit desolatis, occurrit sanctis. Infirmis, ut confirmet patientia, desolatis, ut reformet in letitia, sanctis, ut satiet eorum desiderium glorificate carnis presentia. Iuxta primum Petrus uidit sibi Christum occurrere, iuxta secundum occurrit  mulieribus, iuxta tertium occurrit angelis in ascensione. »A summo enim celo egressio eius, et occursus eius usque ad summum eius [75 1Kb] .« In figura primi uenit Isaac in occursum Rebecce, et ipsa descendit de camelo [76 1Kb] . Rebecca patientia dicitur. In figura secundi occurrit pater prodigo filio [77 1Kb] . In figura tertii occurrit Melchisedech cum pane et uino Abraham reuertenti de prelio [78 1Kb] . Ecce dabit fiduciam ut aspiremus.

Tertio subiunxit, »Auete [79 1Kb] ,« ut letitia respiremus. Tres inuenimus salutationes Dei plenas deuotione. Primam attulit Raphel ad Tobiam [80 1Kb] , secundam Gabriel ad Mariam [81 1Kb] , tertiam hodie Dominus ad mulierculam. Primam misit et distulit, secundam mandauit et attulit, tertia obtulit et attulit.  De prima: »Qui mandas salutes Iacob [82 1Kb] ,« de secunda: »Exsultauit spiritus meus in Deo salutari meo [83 1Kb] , de tertia:« Salus nostra in manu tua est [84 1Kb] .« In prima fuit affectus tardior, in secunda discretior, in tertia feruentior. In prima enim cum ait angelus: »Gaudium tibi sit semper, ait Tobias: Quod gaudium mihi erit [85 1Kb] ,« etc. In secunda ait Maria: »Quomodo fiet istud, quoniam uirum non cognosco [86 1Kb] .« In tertia: »Accesserunt et tenuerunt pedes eius [87 1Kb] .« Ille qui salutat in amore tenetur auidius, in memoria ualidius, in spe salubrius.

Unde iuxta tria uerba salutationis, legimus in Scripturis tria uerba defectiua, quia in hac uia  nulla salus perfecta, scilicet auete, ualete, saluete. Iuxta primum dicitur auete, quasi auide tenete. Istud aue quater legimus scriptum. Primum fuit commonitorium, secundum deceptorium, tertium illusorium, quartum consolatorium. Primum attulit ad Mariam angelus [88 1Kb] , secundum Christo discipulus [89 1Kb] , tertium crucifixo paganus [90 1Kb] , quartum Christus mulieribus [91 1Kb] . Primum secutus est fructus uirginee fecunditatis, secundum incurrit crimen lese maiestatis, tertium peccatum ingratitudinis, quartum concepit securitatem tam Dominice quam nostre resurrectionis. In primo nouam laudamus gratiam, contra secundum queramus cautelam, contra tertium queramus patientiam, in quarto concipimus letitiam. Iuxta secundum, ualete, quasi  ualide tenete, iuxta tertium, saluete, id est salutem uestram tenete. Ecce letitia, sub qua respiramus. De hac scilicet salutatione: »Tunc accesserunt,« ex fiducia scilicet salutationis, »ut apprehenderent eum [92 1Kb] .« Primo debemus recedere, secundo accedere, tertio excedere. Recedere, peccatum fugiendo; accedere, Christum imitando; excedere, superna gaudia contemplando. In primo sumus expeditiores, in secundo securiores, in tertio iocundiores. Ad primum nos admonebat propheta  sic: »Exite de Babylone, et fugite a Chaldeis [93 1Kb] ,« de secundo. »Accedite ad eum, et illuminabimini [94 1Kb] ,« de tertio: »Ego dixi in excessu mentis mee: Proiectus sum a facie oculorum tuorum [95 1Kb] .« Notandum autem quod quidam tenent pedes eius, quidam pectus, quidam caput. Pedes tenent qui affectum habent erga eius humanitatem, pectus qui diuinitatis et humanitatis admirantur unionem, caput qui contemplantur maiestatem. Primi presumunt de misericordia et ueritate, secundi feruent caritate, tertii splendent claritate. Primi itaque tenuerunt pedes eius, et dicunt: »Christus passus est pro nobis, uobis relinquens exemplum, ut sequamini uestigia eius [96 1Kb] .« Secundi admirantes dicunt: »uerbum caro factum est et habitauit in nobis [97 1Kb] ;«  tertii dicunt: »Reuelata facie, speculamur gloriam Dei [98 1Kb] . Pedes tenuit Maria Magdalena, quando lacrymis perfudit [99 1Kb] ; pectus Ioannes euangelista, quando supra pectus Domini in cena recubuit [100 1Kb] ; caput illa mulier que nardum supra caput ipsius recumbentis effudit [1 1Kb] . Qui tenent pectus cum Ioseph, nobili decurione [2 1Kb] , sepeliunt eum in corde. Sic enim cum Ioseph aromatibus condiunt, in sindono munda inuoluunt, lapidem claudunt [3 1Kb] .« Aromatibus desiderii et amoris, sindone puritatis, lapide fortitudinis. Per lapidem uero, nunc duritia, nunc fortitudo designatur. Itaque propter fortitudinem amoris, in lapide est claudendus. Sed ne ad erogandum bonum quod in nobis latet duri simus, ab angelo magni consilii [4 1Kb] lapis est reuoluendus, id est  duritia remouenda.

Triplex est hec duritia: prima obstinati peccatoris, secunda auari sapientis, tertia seuere fortitudinis. Prima est lapis sub quo putrescebat Lazarus [5 1Kb] , secunda, sub quo tegebatur puteus [6 1Kb] , tertia, lapis in quo sepultus erat Dominus [7 1Kb] . Primum reuoluit Iudeus, secundum Iacob cum pastoribus, tertium magni consilii angelus. De primo enim ait Dominus Iudeis: »Tollite lapidem [8 1Kb] .« Iudeus confitens interpretatur, quia confessio aufert duritiam obstinationis. De secundo dicitur: »Dum iret Iacob qui supplantator dicitur, in Mesopotamiam Syrie, lapidem ab ore putei reuoluit cum pastoribus [9 1Kb] : id est Christus qui supplantat peccata cum doctoribus  Ecclesie, agit ut scientiam quam in se abscondunt, aliis erogent. De tertio dicitur: Angelus Domini accedens reuoluit lapidem [10 1Kb] ,« id est Christus sua uisitatione efficit, ut qui fortes sunt in amore, reiecta seueritatis austeritate, ad proximos incipiant dulces esse.


Botrus cypri dilectus meus mihi, in uineis Engaddi.

[CARD.] Cyprus insula botros grandes et dulces generat. Cyprus autem interpretatur floritio. Ostendens  autem mater gaudium suum de resurrectione filii, dicit: Dilectus meus est mihi botrus cypri, dulce scilicet floritionis gaudium. Refloruit enim caro eius, et amaritudo mea uersa est in dulcedinem, et dolor meus conuersus est in gaudium, et ego que in morte eius cum ipso emarcueram, cum ipso florente refloresco; ipse quoque factus est mihi botrus cypri, id est dulce et magnum gaudium in uineis Engaddi, cum uidelicet fructum passionis eius considero, qui apparet in uineis Engaddi. Est autem Engaddi locus ubi sunt arbores balsami, quas appellat uineas, quia uinearum more coluntur. Interpretatur autem Engaddi fons hedi. Per arbores ergo balsami que nascuntur et crescunt in Engaddi, fideles Christi significantur, qui in Engaddi, id est  in fonde hedi, id est in fonte baptismatis, ubi lauatur hedus et fit agnus spiritualiter nascuntur, et in fide radicati crescunt, et proficiunt, ut, sicut arbores balsami, spirituali pinguedine fluant. His igitur interpositis a matre, redit filius ad prosequendam pulchritudinem matris, dicens:


Ecce tu pulchra, amica mea; ecce tu pulchra: oculi tui columbarum.

[THO.] Bis dicit pulchram. Quippe cui dat dilectionem Dei et proximi, ei duplicem pulchritudinem inserit, qua delectatur, quam laudat, cuius oculi dicuntur columbarum, quia dum in temporalibus gemit, ad eterna desiderio rapitur, in simplicitate suos custodit sensus. Columba pro cantu  gemit. Hec est sancta anima, que cum uidet in amore mundi reprobos garrientes, ipsa in celesti desiderio attendit, timens ne amittat quod diligit, dum differtur. uel oculi columbe sunt predicatores, qui simplicitatem quam predicant seruant, et uisibilia contemnentes, ad eterna gemitibus multis anhelant. Ex amore sponse presumptio, ex amore sponsi indignatio; quod ita exitus probat. Est enim consecuta presumptionem correptio; correptionem emundatio, emundationem remuneratio. Iam cedit fastus, ubi inualescit amoris affectus. Inde est quod emundatam dilectus uocat amicam, replicat pulchram, eamdem mox uicissitudinem audiens ab ea. Hic dicit pulchram, quia duplex est decor anime, scilicet humilitas et innocentia. Unde Dauid: »Asperges  me, Domine, hyssopo et mundabor, id est humilitatem, que per herbam paruam designatur. Et sequitur: Lauabis me et super niuem dealbabor [11 1Kb] , quia lotus a te innocens ero. Et quia increpata ab eo quod petierat, scilicet uidere dilectum ad fasciculum myrrhe, uidendo se humiliauerat, meruit audire: Oculi tui columbarum, id est simplices, eo quod iam non ambules in magnis neque in mirabilibus super me [12 1Kb] .« uel quia Spiritus sanctus in hac aue apparuit, spiritalis intelligitur uisio, ad quam modo peruehitur per suam humilitatem. Laudauerat sponsa recubitum sponsi, quod  eam ad exhibendam sancti suauitatem accenderat, laudat passionem, qua eam ad patiendum que uirtutum est nutrix, informauerat, magnificat resurrectionis gloriam qua eam ad spem beate immortalitatis erexerat, exaltat spiritus scilicet gratiam, qua eam in uirtutem induxerat. Ecce sponsi pietas eius officiosissimam sedulitatem gratanter aspicit, clementer suscipit; et sic decorem eius predicando ostendit dicens:

Ecce tu pulchra es, amica mea: Pulchra in operibus mundis, sobrie et iuste et pie uiuendo [12* 1Kb] , pulchra simplicitate cordis, pro sola intentione eternitatis, bonis actibus insistendo, pulchra uita, pulchra doctrina, pulchra in legis obseruantia: iuste dispensans temporalia, pulchra in euangelica perfectione,  propter Deum relinquens omnia, pulchra in corpore, uoluptates carnis uiriliter superando, pulchra in anima, cupiditates mundi ab animo funditus exstirpando: pulchra in carne, castitatem seruando, pulchra in mente, erga Deum et proximum caritatem inuiolabilem obseruando, pulchra in prosperitate, non superbiendo; pulchra in aduersitate imperturbabilis permanendo; pulchra in subiectione obediendo, pulchra in prelatione, subiectis ducatum uite sermonibus et exemplis ministrando, pulchra in secreto, pulchra in publico, pulchra in silentio, pulchra in loquendo, pulchra in mansuetudine, pulchra in superborum persecutione. Nunc qualiter ista pulchritudo formetur in nobis, exemplo uideamus.

 Qui facturus est pulchram imaginem, primo de naturali radice lignum prescindit, deinde ramis presectis in loco opportuno ad id faciendum collocat; postmodum imaginem format, dealbat; postea pulchre colorum uarietate depingit. Cogitemus itaque aliquando uitiis inherentem, quasi arborem terre. Nam hominem arbor designat, sicut in Euangelio: »Arbor bona fructus bonos facit [13 1Kb] .« Primo itaque separemus hominem a mundanis, sicut radicem a terra. Deinde ramus uitiorum in apto loco ponitur, cum in religione locatur. Cui forma imprimitur, cum ad imaginem Dei informatur. Dealbatur innocentia: uarietas colorum est pulchritudo uirtutum; campus colorum, cor humanum et purum:  nam cor impurum cogitationum alie dissipant, alie inflammant, alie distendunt, alie contrahunt, alie inquinant, alie perturbant. Dissipant ut iracunde, inflammant ut superbe: distendunt ut ambitiose; contrahunt, ut timide; inquinant, ut luxuriose; perturbant, ut uane. De his enim sic ait Isaias [14 1Kb] : »Ibi cubabunt bestie, et dracones requiescent ibi; ibi habitabunt struthiones, et pilosi saltabunt ibi; ibi respondebunt sibi inuicem ulule, et sirenes in delubris uoluptatis.« Bestie dissipant, dracones inflammant, struthiones distendunt, pilosi turbant, ulule contrahunt, sirenes inquinant.  Oculi, inquit, tui columbarum. Ubi oculus uere sit simplex, debet habere in intentione caritatem, in electione ueritatem. Unde Dominus: »Estote prudentes sicut serpentes, et simplices sicut columbe [15 1Kb] .« Hanc ergo habeat puritatem ut fallere nolit, et cautelam ut fallere non possit. Item, oculorum alius est bonus, alius melior, alius malus, alius peior. Est enim qui bonum diligit, et malum nescius agit: hic est bonus non tamen simplex, sed multiplex; et est qui bonum agit, et prudenter intelligit: hic est simplex; et est qui bonum intelligit, et malum agit et 27 non diligit: hic est nequam. De primo: »Ephraim columba seducta et non habens cor [16 1Kb] ;« de secundo: »Estote prudentes sicut serpentes et simplices sicut columbe [17 1Kb] ;« de tertio dicitur quod  sint »prudentiores filii huius seculi filiis lucis in generatione sua [18 1Kb] ;« de quarto: »Obscuratum est insipiens cor eorum et traditi sunt in reprobum sensum [19 1Kb] .« Columba aliquando Spiritum sanctum designat ut, »uidi sponsam ascendentem sicut columbam de ramis arborum [20 1Kb] ;« aliquando fatuitatem stultorum, ut, »Ephraim columba seducta, et non habens cor [21 1Kb] ;« aliquando simplicitatem sanctorum intentionem. Unde: »Qui sunt isti qui ut nubes uolant et quasi columbe ad fenestras suas [22 1Kb] .« Columba uescitur puro grano, gemitum pro cantu edit, in aquis uolatum accipitris ex umbra percipit, in petra nidificat, sine felle est, gregatim uolat, omnia simpliciter intuetur. Hec omnia sponse spiritualiter congruunt. Puritate enim uite, quasi  puro grano delectatur, pia cordis compunctione letatur; in sacris Scripturis demonum insidias comprehendit et cauet; in uulneribus passionis Christi dulce sibi mentis reclinatorium construit; sine amaritudine malitie, contra delinquentium peccata seuit, fratrum concordiam diligit, quecunque uidet, sine cupiditate cernit, sine ambitione considerat. Dicatur ergo:

Ecce tu pulchra es, amica mea, ecce tu pulchra.
Quatuor sunt pulchritudines sponse: in castitate, in conscientie puritate, in exteriori conuersatione, in contemplatione. In castitate dicitur: »Ecce quam pulchra est casta generatio, cum caritate [23 1Kb] ;« de conscientia: »Obliuiscere populum  tuum et domum patris tui, quia concupiuit rex decorem tuum [24 1Kb] ;« de conuersatione: »Fortitudo et decor indumentum eius [25 1Kb] ;« de contemplatione: »ueniens de Libano, quam pulchra facta es, amica mea [26 1Kb] .« Item de his quatuor dictum est: »Candidiores niue, nitidiores lacte, rubicundiores ebore antiquo, sapphiro pulchriores [27 1Kb] .« Candor niuis designat munditiam corporum; frigus cordis refrigerium, et hoc in castitate; candor lactis designat innocentiam, quod cibus est paruulorum, et simplicitatem.  Et hoc de conscientia. Ebur robustum animal est, cuius ossa candida, processu temporis ruborem contrahunt. Quia bene conuersantes oportet esse robustos in exercitio uirtutum; candidos, propter nitorem exempli ad proximum; rubeos propter feruorem iustorum. Hec de conuersatione. Sapphirus celi habet colorem propter contemplatiuos, qui celestia considerant. Iudith castitatem signat in cuius specie captus est Holofernes, cuius caput abscidit, ne corrumperet eam [28 1Kb] . Pulchritudinem conscientie designat Abisag Sunamitis, que formosa iuuencula fouebat pedes Dauid senis [29 1Kb] , id est affectus nostros. In specie Sare, species conuersationis, quam Pharao rapiens propter speciem suam non potuit corrumpere Deo protegente, et  reuersa est ad uirum suum cum muneribus [30 1Kb] . Species Rachel [31 1Kb] est species contemplationis. Prima species est contra spiritum fornicationis; secunda, contra spiritum infide securitatis; tertia, contra spiritum pusillanimitatis et dissolutionis; quarta, contra spiritum cecitatis. De prima Paulus: »Fugite fornicationem; fornicatores et adulteros iudicabit Deus [32 1Kb] ; de secunda: Beatus homo qui semper est pauidus [33 1Kb] , et qui dure mentis corruet in malum.«

[34 1Kb] Res est solliciti plena timoris amor;
de tertio Paulus: »Corripite inquietos, consolamini pusillanimes [35 1Kb] .« Idem: »Audio quosdam inter uos inordinate ambulare, nichil operis facientes, sed omnia curiose agentes [36 1Kb] ;« de quarto Dauid: »Persecutus  est inimicus animam meam, humiliauit in terra uitam meam, collocauit me in obscuris sicut mortuos seculi [37 1Kb] .« Isti sunt quatuor angeli mali quos uidit Ioannes in Apocalypsi. »uidi, ait, quatuor angelos stantes super quatuor angulos terre, et tenebant quatuor uentos, ne flarent super terram [37* 1Kb] ,« scilicet quatuor flatus Spiritus sancti qui has pulchritudines operantur. Primus uentus estum libidinis refrigerat; secundus aream conscientie a paleis peruersarum cogitationum emundat; tertius sua serenitate inordinatum rigorem hiemis, id est dissolutionem et pusillanimitatem eliminat; quartus nubem mundane sollicitudinis expellit, ut liberius in contemplatione celum appareat. Hos tenent  quatuor isti spiritus, ne sponsam pulchram faciant.

Oculi tui columbarum. Sunt oculi milui; sunt oculi columbarum. De primis: »Oculi stultorum in fines terre [38 1Kb] ;« de secundis: »Oculi sapientis in capite eius [39 1Kb] .« Terra dicuntur terreni, scilicet amantes terrena. Tres sunt fines huius terre, scilicet uoluptas, uanitas, malignitas. Item, tres sunt oculi stultorum, lasciuus, elatus, nequam. De lasciuo dicitur: »Impudicus oculus impudice mentis  est nuntius;« de elato: »Generatio cuius excelsi sunt oculi, et palpebre in altum subrecte [40 1Kb] ;« de nequam: »Si oculus tuus nequam fuerit, totum corpus tuum tenebrosum erit [41 1Kb] . Lasciuus in finem uoluptatis, elatus in finem uanitatis, nequam in finem malignitatis dirigitur. Lasciuum habuit Adam, quando uidit lignum pulchrum uisu, et ad uescendum suaue, et illuminati sunt oculi amborum [42 1Kb] ; elatum habuit Ionathas, quando post peractam uictoriam comedit modicum mellis, et illuminati sunt oculi eius [43 1Kb] ; nequam habuit Balaam, quando dedit consilium Balaac, quo filii Isrel deciperentur [44 1Kb] .« Inde dicitur: »uir cuius obturatus est oculus [45 1Kb] : qui cadens apertos habet oculos; oculi sapientes in capite eius [46 1Kb] :« Tria sunt capita. Spiritus noster,  Christus, Deus. Inde Apostolus: »Caput mulieris uir; caput uiri Christus; caput Christi Deus [47 1Kb] .« uir est spiritus, mulier caro. Item tres sunt oculi columbe. Primus circumspectionis; secundus pie curiositatis; tertius contemplationis. De primo conqueritur Dauid: »Lumen oculorum meorum, ipsum non est mecum [48 1Kb] ;« de secundo, Simeon: »Putas oculi isti uidebunt, per quem oculi cordis reuelabuntur; de tertio: Ad te leuaui oculos meos, qui habitas in celis [49 1Kb] .« Primus dirigitur in caput quod est spiritus. Unde: »Illumina oculos meos, ne unquam obdormiam in morte [50 1Kb] .« Secundus, in caput quod est Christus. Unde: »Postquam uidero loca clauorum cum Thoma, dicam: Dominus meus et Deus meus [51 1Kb] .« Tertius in caput quod est Deus.  Unde: »Indica mihi quem diligit anima mea, ubi pascas, ubi cubes in meridie [51* 1Kb] .« Primus est circumspectionis ad exclusionem uitiorum et custodiam uirtutum; secundus pie curiositatis ad memoriam Christi beneficiorum; tertius contemplationis ad cognitionem celestium.


Ecce tu pulchra es, amica mea, ecce tu pulchra; oculi tui columbarum.

[CARD.] Quia odor nardi de matre fragrauerat ad filium. Nardus enim est herba humilis et calida. Ecce matrem commendat ab utroque et dicit: Ecce tu pulchra es, amica mea, propter humilitatis decorem; ecce tu pulchra es propter calorem dilectionis; et propter pulchritudinem es amica; et propter simplicitatem tuam es mea singulariter et proprie. Quam  quidem simplicitatem exprimit, dicens: Oculi tui columbarum. Nam in columbis signatur simplicitas, et innocentia. Oculi autem sunt duo, intellectus uidelicet et affectus. Isti oculi columbini sunt innocentes et simplices, cum intellectus est sine errore; et in ueritate Scripture nichil intelligit nisi ueritatem, cum affectus in Deum est absque mundana concupiscentia, et in opere Dei nichil concupiscit mundanum, nichil querit nisi Deum.


Ecce tu pulcher es, dilecte mi, et decorus.

[THO.] In excelso stat, et in sublime mentis uerticem  extulit, que oculis columbe uidet regem in decore suo. Quod dicit pulchrum et addit decorum, hoc est secundum utramque naturam. Pulcher et decorus dicitur dilectus, quia diligenti se et in humanitate et in diuinitate sine macula aspicitur reprehensionis, que dum anima desiderio sequitur, terrena obliuiscitur et pulchrior efficitur; pulcher omnia creando, decorus perdita redimendo; pulcher in equalitate Patris uerbum Deus apud Deum, decorus in uirginitate matris uerbum caro factum [52 1Kb] ; pulcher iustis beatam gloriam conferendo; decorus penitentibus indulgentiam tribuendo. Est etiam pulcher non solum in se, sed et in Ecclesia: que est corpus suum [53 1Kb] ; quam pulchram fecit in creatione. Decoram in redemptione ut sit sponso  amabilis, angelis desiderabilis, bonis omnibus uenerabilis. Quatuor sunt sponsi pulchritudines. Prima in mortali corpore: quia fuit »speciosus forma pre filiis hominum [54 1Kb] .« Secunda in transfiguratione. Unde: »Facies eius sicut sol, uestimenta eius alba sicut nix [55 1Kb] .« Tertia in glorificata humanitate. Unde: »Quis est iste, qui uenit de Edom tinctis uestibus de Bosra. Iste formosus in stola sua gradiens [56 1Kb] .« Quarta est in diuinitate. Unde: »Regem in decore suo uidebunt oculi eius [57 1Kb] .« In prima nostram honorauit infirmitatem; in secunda ostendit future beatitudinis qualitatem; in tertia future incorruptionis ueritatem; in quarta perditam in Adam reformabit imaginem et similitudinem, quando illa specie participabuntur membra, et iam in presenti  decorantur, non habilitate corporum, sed commendatione uirtutum. Ut autem de pluribus unum trahamus in exemplum: Talis est ille amicus sponsi  qui de tali pulchritudine commendatus est in Euangelio sic: »Puer iste magnus erit coram Domino; uinum et siceram non bibet et omne immundum non manducabit; et multi in natiuitate eius gaudebunt [58 1Kb] .« Ecce hic in tribus inuenitur. De pulchritudine commendabilis. Est enim commendabilis apud Deum, districtus apud seipsum, gratiosus apud proximum. In primo preeminentia sanctitatis, in secundo continentia uoluptatis, in tertio gaudium natiuitatis. Per primum studemus Deo placere; per secundum nos custodire; per tertium proximum allicere.

 »Erit, inquit, magnus coram Domino.« Est magnus coram seipso; est magnus coram seculo; est magnus coram religioso; est magnus coram Domino. Primus ex conscientia alicuius gratie; secundus ex potentia, diuitiis, nobilitate, dignitate; tertius ex bona conuersatione; quartus ex caritatis perfectione. Primus deformatur cum diabolo; secundus conformatur huic seculo; tertius reformatur a Christo; quartus informatur a Spiritu sancto. Apud se fuit magnus diabolus cum diceret: »Ascendam super altitudinem nubium, et similis ero Altissimo  [59 1Kb] .« Unde etiam Simon Magus putabat se esse aliquem magnum [60 1Kb] . De secundo: »Hec dicit rex magnus, rex Assyriorum [61 1Kb] .« Pro tertio dicitur de Iob: »Erat uir ille magnus in omni opere [62 1Kb] .« De quarto: »Ibat Isaac succrescens et proficiens donec magnus uehementer effectus est [63 1Kb] .« Primus magnus apud se fuit diabolus: De quo Ezechiel [64 1Kb] . »Aquila pregrandis magnarum alarum, longo membrorum ductu, habens plumas et uarietates multas, uenit ad Libanum et tulit medullam cedri et transportauit eam in terram Sennaar [Chanaan]. De his dicit Apostolus: Qui se existimat aliquid esse cum nichil si, ipse se seducit [65 1Kb] .« Item: »Quid habes quod non accepisti? Si accepisti, quid gloriaris quasi non acceperis [66 1Kb] ?« Igitur: »Quanto magnus es, humilia  te in omnibus [67 1Kb] .« Apud se magnus erat Phariseus cum dicebat: »Non sum sicut ceteri hominum, uelut etiam hic Publicanus [68 1Kb] .« Non erat Ioannes magnus cum diceret: »Qui post me uenit ante me factus est, cuius non sum dignus soluere corrigiam calceamenti sui [69 1Kb] .« Hic talis se deformat cum diabolo, quia primus ad imaginem et similitudinem Dei factus: »comparatus est iumentis insipientibus et similis factus est illis [70 1Kb] .« Est alius magnus coram populo. Primo potestate qua superbit non attendens quomodo Nabuchodonosor cecidit cum diceret: »Nonne hic est Babylon quam construxi, gloriam et decorem regni mei [71 1Kb] .« Ecce potentia. Sed nulla potentia longa est. uox enim ad  cum facta est: »Tibi dicitur, Nabuchodonosor rex: Regnum transfertur a te [72 1Kb] ,« et mutatus est in bouem. Item, dignitate prelati magni sunt, de quibus: »Egressa est iniquitas a senioribus qui debebant regere populum [73 1Kb] .« Hi sunt Nadab et Abiud, qui offerentes ignem alienum mortui sunt coram Domino [74 1Kb] . De his in lege: »Cum elegeritis unum de nouissimis nostris, non multiplicabit equos, non reducet populum de Aegypto [75 1Kb] .« Hi laborant ut magni uideantur a populo. Et cur non omnia cum sit:

[76 1Kb] Quales ex humili summa ad fastigia rerum
Extollit quoties uoluit fortuna iouari.
Potentibus dicitur: »Potentes potenter tormenta patientur. His autem qui presunt durissimum iudicium  fiet [77 1Kb] ,« id est prelatis. Qui magni sunt nobilitate dicunt: »Semen Abrahe sumus, et nemini seruiuimus unquam [78 1Kb] .« Audi philosophum:

[79 1Kb] Quid genus, et proauos strepitis?
   Si primordia uestra,
Auctoremque Deum spectes,
   Nullus degener exstat,
Ni uitiis peiora fouens
   Proprium deserat ortum.
Si malus es

 [80 1Kb] Incipit ipsorum contra te stare parentum
Nobilitas, claramque facem preferre pudendis.
Quia:

[81 1Kb] Omne animi uitium tanto conspectius in se
Crimen habet, quanto qui peccat maior habetur
Et:

[82 1Kb] Miserum est aliorum incumbere fame.
Malo pater tibi sit Thersites, dummodo tu sis
Aeacide similis, uulcaniaque arma capessas:
Quod te Thersite similem producat Achilles.
Item:

[83 1Kb] Non bene conueniunt nec in una sede morantur
Maiestas et amor.
Et:

[84 1Kb] Nobilitas sub amore iacet.
Hec a se amouebat Dauid, dicens 28 sic:  »Neque ambulaui in magnis, neque in mirabilibus super me [85 1Kb] .« Et Ioannes: »Elias es tu? Non sum. Propheta es tu? Non [86 1Kb] .« Diuitiis erat magnus »diues ille qui induebatur purpura et bysso; et epulabatur quotidie splendide [87 1Kb] .« Et ille, cui dixit Dominus: »Stulte, hac nocte requirent animam tuam a te; que autem preparasti cuius erunt [88 1Kb] ?« Magni sunt sapientia qui »sapientes sunt ut faciant mala, bene autem facere nolunt [89 1Kb] .« »Non est ista sapientia desursum descendens, sed terrena, animalis, diabolica [90 1Kb] .« Hi »cum cognouissent Deum, non sicut Deum glorificauerunt, aut gratias egerunt; sed euanuerunt in cogitationibus suis, dicentes se esse sapientes stulti facti  sunt [91 1Kb] .« »Perdam, ait, sapientiam sapientium, et prudentiam prudentium reprobabo [92 1Kb] .« »Stulta mundi elegit Deus ut confunderet sapientes; infirma quoque elegit ut confundat fortia [93 1Kb] .« Isti omnes de sua magnitudine non egerunt gratias Deo, sicut seniores de Apocalypsi, qui ceciderunt in facies suas, ut adorarent sedentem in throno, et deposuerunt coronas suas ante thronum [94 1Kb] . Hi conformantur huic seculo. Unde Apostolus: »Nolite conformari huic seculo [95 1Kb] .« Tertiis, quia Christo reformantur dicitur, sed »reformamini in nouitate sensus uestri [96 1Kb] .« Hi magni sunt coram religioso, sicut »Iob magnus erat inter omnes orientales [97 1Kb] .« Orientales enim sunt qui incipiunt cognoscere Deum. Inter hos est Iob magnus, dum conuersationem  eius admirantes, eum sequuntur. Unde »qui ad iustitiam erudiunt multos, fulgebunt quasi stelle in perpetuas eternitates [98 1Kb] .« Unde: »Cum ambularent animalia ambulabant pariter et rote iuxta ea [99 1Kb] :« Isti et sibi et proximo prouident. Unde peta:


Et mouet ipse suas et nati respicit alas.

Habent enim duas pennas, quibus eleuantur, duas quibus subditi proteguntur. Unde: »Due penne singulorum iungebantur [100 1Kb] ,« id est spes et amor,  »et due tegebant eorum corpora [1 1Kb] ,« scilicet timor et penitentia, que predicat doctor corpori suo, scilicet subditis, quorum ipse est caput. Talis erat magnus Ioannes Baptista predicatione et conuersatione. Unde: Elisabeth Zacarie magnum uirum genuit, Ioannem Baptistam precursorem Domini: »Qui fecerit et docuerit sic homines, hic magnus uocabitur in regno Christi [2 1Kb] .« Quarti a Spiritu sancto reformantur, dum omnes uirtutes per caritatem, que est forma uirtutum, ad superna gaudia referuntur. De his dictum est »:Ibat Isaac succrescens et proficiens donec magnus effectus est [3 1Kb] .« Primo succrescit Isaac, id est gaudens a peccato recedendo, proficit de uirtute in uirtutem ascendendo. Magnus efficitur, aliis proficiendo; uehementer  magnus, totus in celo conuersando. Inde dicitur: »Filius accrescens Ioseph: filius accrescens et decorus aspectu [4 1Kb] .« In primo est filius accrescens, in secundo Ioseph, in tertio filius accrescens, in quarto decorus aspectu. Unde benedixit eum pater sic: »Omnipotens benedicet tibi benedictionibus celi desuper, benedictionibus abyssi iacentis deorsum, benedictionibus uberum et uulue [5 1Kb] .« Benedictionem iacentis deorsum habuit Ioannes quando uisitauit eum Christus in inferno; celi desuper, quando in celum ascendit cum illo; uberum collata est ei gratia, qua lac doctrine prebuit proximo; uulue, per miracula que de ipso facta sunt in utero. In uentre enim conceptus est, ab angelo nuntiatus. In uentre est sanctificatus. In uentre est  nouus propheta factus, dum Christus ab eo est agnitus. [6 1Kb] Ecce coram Domino magnus, sicut ait Christus: »Inter natos mulierum non surrexit maior Ioanne Baptista [7 1Kb] .« Unde pre ceteris dictus est »lucerna ardens, et lucens [8 1Kb] :« ardens uehementer diligendo, lucens Christum demonstrando digito. Ecce quomodo commendabilis apud Deum.

Sequitur quomodo districtus apud semetipsum. uinum et siceram non bibet [9 1Kb] et omne immundum non manducabit [10 1Kb] . In uino intelligitur inepta letitia, in sicera, abundans tristitia; in immundo, carnis petulantia. Contra primum locustas deuorabat; contra secundum mel comedebat; contra tertium pilis camelorum se uestiebat. uinum est de uinea  Sodomorum; sicera, cum generali nomine dicatur omnis potus qui potest inebriare, hic specialiter dicitur quod fit de succo pomorum, et est austerum. Immundum dicitur quidquid ad comedendum est illicitum. »Omnia, ait Apostolus, sunt munda mundis, coinquinatis autem et immundis nichil est mundum, sed inquinata est eorum mens et conscientia [11 1Kb] .« Mundis utitur, qui equanimitatem habet tolerandi indigentiam; temperantiam, ne se corrumpat per abundantiam; caritatem, ne ipse sumendo scandalizet alterius conscientiam, uel ne  scandalizetur in alterum propter ciborum differentiam. De duobus primis Apostolus: »Scio esurire et satiari, et abundare et penuriam pati [12 1Kb] .« De tertio: »Nihil interrogantes propter conscientiam [13 1Kb] .« Conscientiam dico non tuam, sed alterius. Audi quomodo gratiosus apud proximum: »Et multi in natiuitate eius gaudebunt [14 1Kb] .« Tres celebramus natiuitates: Ioannis, beate uirginis, Saluatoris. Prima media fuit inter gratiam et legem; secunda inter filium uirginis et peccatorem; tertia, inter Deum et hominem. Prima fuit stella luciferi antelucana, secunda quasi fulgens aurora, tertia quasi sol emergens ab orientali plaga. De prima peta [15 1Kb] :

Nascere, preque diem ueniens age, Lucifer, altum.
De secunda: »Que est ista que progreditur quasi aurora  consurgens [16 1Kb] ? De tertia: Orietur uobis timentibus nomen meum sol iustitie [17 1Kb] .« Ioannes lucem, id est Christum prenuntiauit; Maria prenuntiatum protulit; Christus prolatus de utero mundum illuminauit. Nostra quoque triplex est natiuitas: Prima, temporalis; secunda, spiritualis; tertia, immortalis. In prima, nascimur mundo; in secunda ex Deo; in tertia, erimus cum Deo. De prima: »Mulier cum parit, tristitiam habet; sed cum peperit iam non meminit pene pre gaudio quia natus est homo in mundo [18 1Kb] .« De secunda: »Omne quod natum est ex Deo uincit mundum [19 1Kb] .« Et: »Nisi quis renatus fuerit ex aqua et Spiritu sancto [20 1Kb] .« De tertia: Natalitia sanctorum pronuntiantur in Ecclesia. Et Iob: »Cum consumptum te putaueris,  orieris ut Lucifer [21 1Kb] .« Quasi consumptum se putat homo in morte, sed orietur ut Lucifer in resurrectione generali. Prima est Herodis, secunda Marie et Ioannis, tertia Saluatoris. In prima gaudent terreni, in secunda iusti, in tertia sancti. Prima tendit ad defectum, secunda habet perfectum, tertia consummat effectum. De prima gaudet mulier, »quia natus est homo in mundo [22 1Kb] .« De secunda et tertia: »Gaudete in Domino semper, iterum dico gaudete [23 1Kb] .« De primo: »Mundus gaudebit, uos contristabimini [24 1Kb] .« De secundo: »Tristitia uestra uertetur in gaudium [25 1Kb] .« De tertio: »Gaudium uestrum nemo tollet a uobis [26 1Kb] .« Primi, »tenent tympanum et citharam, et gaudent ad sonitum organi blandientis  [27 1Kb] .« Secundi, »hauriunt aquas in gaudio de fontibus Saluatoris [28 1Kb] .« Tertii, experimentum capiunt uerbi illius euangelici: »Gaudete et exsultate quoniam merces uestra multa est in celis [29 1Kb] .« De primo: »Risus dolori miscebitur, et extrema gaudii luctus occupat [30 1Kb] .« Item: »Risum deputaui errorem, et in gaudio dixi: Quid frustra deciperis [31 1Kb] ?« Propterea ait Iacobus: »Risus uester reuertatur in luctum, et gaudium uestrum in uoces flentium [32 1Kb] .« »Gaudium tibi sit semper [33 1Kb] ,« ait angelus ad Tobiam. Et ille: »Quod gaudium mihi erit  qui in tenebris sedeo, et lumen celi uidere non possum [34 1Kb] .« Hoc temporale gaudium paruipendens, propter tertium gaudium dictum est: »Letare Ierusalem, et diem festum agite omnes qui diligitis eam [35 1Kb] .« »Gaudete gaudio magno omnes qui lugebatis super eam [36 1Kb] De secundo dicit: Non est regnum Dei esca et potus, sed iustitia, et pax, et gaudium in Spiritu sancto [37 1Kb] .« Item: »Si diligeretis me, gauderetis utique, quia uado ad Patrem [38 1Kb] .« Item: »ueniam ad uos, et gaudebit cor uestrum [39 1Kb] .« Isti »hauriunt aquas in gaudio de fontibus Saluatoris [40 1Kb] .«

Tres sunt fontes qui effundunt nobis aquam de celo: Fons misericordie, fons gratie, fons glorie. Primus, est fons hedorum; secundus, fons hortorum;  tertius, fons bonorum. Primus lauat immundum, secundus rigat aridum, tertius potat sitibundum. De primo: »Erit fons patens domus Dauid in ablutione peccatoris et menstruate [41 1Kb] .« De secundo: »Fons hortorum puteus aquarum uiuentium [42 1Kb] .« De tertio Betius:

Da pater augustam mentis conscendere sedem,
Da fontem lustrare boni.
De primo, »haurimus aquas in gaudio de fontibus Saluatoris [43 1Kb] ,« dum gaudemus de peccato remisso. Angelis quoque »est gaudium super uno peccatore penitentiam agente [44 1Kb] .« Et ille pater: »Fili, ait, oportebat gaudere, epulari; quia filius meus mortuus erat et reuixit; perierat et inuentus est [45 1Kb] .« De secundo haurimus quando in nobis nascitur.  Unde gaudemus: Mulier enim que peperit [46 1Kb] ,« id est anima que penitentiam agit, »iam non meminit pressure, quia natus est homo in mundo [47 1Kb] .« Hec est natiuitas Ioannis, qui dicitur gratia Domini, in qua multi gaudent cum suscipiunt eam. De tertio hauriunt qui superna gaudia concipiunt, et pre gaudio sustinent tribulationes. Unde: »Ibant apostoli gaudentes a conspectu concilii, quoniam digni habiti sunt pro nomine Iesu contumeliam pati [48 1Kb] .« Inde de Stephano:

Ille, parato uertice,
Gaudens suscepit lapides.
Et Laurentius:

Gaudeo plane,
Quia hostia
 Christi effici
Merui.
De primo, propinat Filius peccata remittendo; de secundo, Spiritus sancti gratiam infundendo; de tertio. Pater gaudia nobis proponendo. De quibus dicitur: »Omne gaudium existimate, fratres, cum in tentationes uarias incideritis [49 1Kb] . Temporale enim gaudium est nullum. Spirituale aliquod gaudium.  Aeternum uero est omne gaudium, et gaudium illud nemo tollet a uobis [50 1Kb] . Unde propheta: Gaudens gaudebo in Domino, et exsultabit anima mea in Deo meo [51 1Kb] .« Inde dictum est in historia figuratiue: »Mardocheus egrediens de palatio et de conspectu regis [52 1Kb] , id est Christus ueniens de secreto Patris ad transferendos electos, fulgebat uestibus regiis, hyacinthinis et erinis [53 1Kb] , id est sanctis angelis cum eo desursum uenientibus ad iudicium: qui sunt hyacinthus, sancti mundi huius, qui sunt erini coloris, qui non de celo, tamen quasi sunt in ere a terrenis suspensi: coronam auream portans in capite [54 1Kb] ,« scilicet signum regie dignitatis, »amictus pallio serico atque purpureo [55 1Kb] , id est carne glorificata, que dicitur serica, quia nascitur de uermibus,  et Christus de mortalibus. Unde et ipse uermis dicitur, purpurea propter passionem. Et omnis ciuitas exsultauit, et letata est [56 1Kb] ,« id est Ecclesia triumphans ab eo suscepta. »Iudeis quoque noua lux oriri uisa est,« id est uere confitentibus, et »gaudium, et honor, et tripudium [57 1Kb] .« Tunc enim omnes »uenient et gaudebunt de bonis Domini super frumento, uino et oleo [58 1Kb] ,« et in uidendo Patre, et Filio, et Spiritu sancto. Rex ille dicitur Assuerus, qui dicitur beatitudo eius, uel atrium eius. Eius uxor Esther, id est absconsa. Hec est Ecclesia que adhuc latet in caligine huius miserie. Iuxta illud: »Nunc filii Dei sumus, et nondum apparuit quid erimus, scimus autem cum apparuerit, quoniam similes ei erimus [59 1Kb] .« Mardocheus dicitur myrrha  munda, scilicet Christus dictus myrrha propter amaritudinem passionis: munda, quia sine peccatis occurret nobis, ut nos transferat in regnum Dei Patris. Tunc erit uobis gaudium, deposita corruptione, honor ex Dei uocatione, tripudium ex corporum agilitate.


Ecce tu pulcher es, dilecte mi, et decorus.

[CARD.] Lectulus noster floridus, tigna domorum nostrarum cedrina, laquearia nostra cypressina. Laudes ergo pro laudibus refert mater filio, dicens: Ecce, dilecte mi, tu pulcher es secundum Deitatem, et secundum humanitatem decorus. Et quoniam ipse pluries iam ipsam amicam uocauerat, amicus autem et amica in eodem lecto, et in eadem domo cohabitant. Statim ipsa tractat de lecto et de domo.  »Manet siquidem Christus in eo qui diligit eum [60 1Kb] ,« sed qui diligit filium, diligit et matrem, et ita uterque manet in eo qui diligit alterum. Sed tamen aliter et aliter. Nam in corde diligentis se manet filius per inhabitantem gratiam. Mater uero per deuotionem ipsius, et inseparabile consortium matris et filii, in pie dilectionis affectu. Dicit ergo:



LIBER TERTIUS.


 29 Lectulus noster floridus.

[THO.] Lectulus anime quies est, quia, dum sponsum singulariter amat, a perturbatione mundi quantum potest se alienat, et uirtutes quibus placeat ei aggregat, et dum temporalia spernit, lectulum tranquillitatis ei sternit, qui uirtutum floribus iocundatur. Sponsa, opportunitate inuenta, ornatum nuntiat thalamum, lectulum digito demonstrans. Dilectus inuitat ad requiem, et cum euntibus in Emmaus ardorem cordis non sustinens ad mentis pertrahit hospitium. Secum pernoctare compellit, et cum Petro loquitur: »Domine, bonum est nos hic esse [61 1Kb] .« Hoc capitulo et duobus sequentibus, apte status Ecclesie demonstratur. Christus auctoritas prelatorum, cleri decor, monachorum quies,  populi disciplina. In Ecclesia lectulum puto in quo quiescitur, claustra et monasteria, in quibus uacamus a curis secularibus. Hic lectulus floridus est, institutis Patrum et exemplis, quibus quasi floribus respersa est fratrum conuersatio. Domus est popularis conuentus Christianorum, quos tigna in sublimi posita, id est principes Ecclesiarum protegunt Laquearia que adornant, sunt mores cleri bene compositi. Quod autem tigna cedrina et laquearia cypressina dicuntur, hoc est quod prelati et clerus bonum odorem aliis dare debeant, et incorruptibiles ne uitiis corrumpantur permanere Iste lectulus est iustitia? Scis que iustitia: »Super quem, inquit, requiescet spiritus meus, nisi super humilem et quietum, et trementem sermones meos [62 1Kb] ?«  Si quis ergo talis fuerit, fit lectulus Dei. Notandum quod flos prebet in aspectu uenustatem, in tactu lenitatem, in odore suauitatem. Itaque in decore contemplationem, que desiderabiliter inuitat, suauiter trahit, ardenter accendit; in lenitate patientiam, que comminantibus et maledicentibus occurrit, persequentibus orationibus obuiat, ledentibus benignitatem, odientibus caritatem rependit; in odore dulcem Deo sanctorum famam accipe. Hi dicunt: »Christi bonus odor sumus Deo [63 1Kb] .« Flos iste spem signat et aliquando patientiam sanctorum, quia lenitate refouet, aspectu oblectat, odore demulcet. Sic patientes, iracundos mansuetudine, inuidos humilitate, contentiosos pio silentio  superare contendunt. Ergo lectulus spiritualis copule merito floridus dicitur, quia in illis cordibus Christus suauiter quiescit, in quibus pulchritudo sapientie, tranquillitas prudentie, suauis odor spei regnat superne.

Quatuor sunt lectuli. Primus est sordidus, secundus solidus, tertius candidus, quartus floridus;  primus est sordidus fetore luxurie; secundus solidus maritalis fidei conseruatione; tertius floridus preterite uite tanquam de nigredine in candorem mutatione; quartus candidus uirginalis iocunditatis amenitate. Primus est fornicatorum, secundus coniugatorum, tertius continentium, quartus uirginum. De primo ait Apostolus: »Non in comessationibus et ebrietatibus, non in cubilibus et impudicitiis [64 1Kb] .« Ad hunc lectum pertinent, qui »exarserunt inuicem in concupiscentiis suis, masculi in masculos turpitudinem operantes.« Sed »qui talia agunt, regnum Dei non consequentur [65 1Kb] .« Si quis enim templum Dei uiolauerit, disperdet illum Deus [66 1Kb] . Nescitis quoniam membra uestra templum est Spiritus sancti [67 1Kb] ? Et tollens membra Christi faciens membra  meretricis [68 1Kb] . Item: »Qui fornicatur, in corpus suum peccat [69 1Kb] .« Aliquando ueniunt sordes iste ex mala consuetudine. Unde peta [70 1Kb] :

Nos numerus sumus et fruges consumere nati,
Sponsi Penelopes, nebulones, Alcinoique . . .
Cui pulchrum fuit in medios dormire dies, et
Ad strepitum cithare cessatum ducere curam.
Aliquando ex diuitiis. Unde alius peta [71 1Kb] :

Diuitie turpi fregerunt secula luxu.
Diuitiis alitur luxuriosus amor [71* 1Kb] .
Unde Horatius in libro primo Sermonum [72 1Kb] :

. . . Eutrapilus cuicunque nocere uolebat,
uestimenta dabat pretiosa: beatus enim iam
Dormiet in lucem, scorto postponet honestum
Officium.
 Qui in hoc iacent lectulo sciant quoniam fornicatores et adulteros iudicabit Deus [73 1Kb] .

Secundus lectulus solidus est. Deus enim dixit: »Quod Deus coniunxit homo non separet [74 1Kb] .« Hic excusat a peccato fides qua alieno coniuges non commiscentur, spes prolis que cultui diuino mancipetur; sacramentum, quia in eis Christus et Ecclesia figuratur [75 1Kb] . In tribus in hoc lectulo coniugati debent habere puritatem. Debent enim sibi in carnali commercio pariter obedire. Hic est lectus Abrahe, qui dicitur pater excelsus ad regendum, et Sare que dicitur princeps, quia ei a uiro in debito soluendo esset obediendum; hoc dictum est propter primum. Secundum figurat lectus Isaac, qui dicitur  gaudium, et Rebecce que dicitur patientia, eo quod pariter sit eis gaudendum et sustinendum, id est in querendis supernis gaudiis ex communi consensu patienter debent uacare. Tertium figurat lectus Iacob, qui dicitur supplantator, et Rachel que dicitur uidens principium, quia pariter eis sunt uitia supplantanda et gaudia eterna querenda. Deo debent  esse intenti orationi uacando, uitia supplantando propter incontinentiam in idipsum reuertendo [76 1Kb] . His aliquando indicitur ut sibi obediant propter fidei firmitatem; aliquando persuadetur, ut a complexibus abstineant propter orationem; aliquando indulgetur, ut ad amplexum reuertantur propter infirmitatem [77 1Kb] . De primo Paulus: »uir potestatem sui corporis non habet, sed mulier; mulier potestatem sui corporis non habet, sed uir [78 1Kb] ;« de secundo idem: »Nolite fraudare inuicem, nisi forte ex consensu ad tempus, ut uacetis orationi [79 1Kb] .« Et subiungit de tertio: »Et postea reuertimini in idipsum, ne nos tentet Satanas propter incontinentiam nostram [80 1Kb] .« De uacatione orationis dicitur: »Egrediatur sponsus de cubili suo, et  sponsa de thalamo suo [81 1Kb] .«

Qui iacent in hoc tertio lectulo, non possunt contemplationi uacare propter sollicitudinem eorum, que pertinent ad matrimonium; quasi in tenebris sunt. Unde Iob: »In tenebris straui lectulum meum [82 1Kb] .« Unde ipsa sponsa in hoc statu posita ait: »In lectulo meo quesiui per noctes quem diligit anima mea, quesiui et non inueni. Paululum cum pertransissem inueni quem diligit anima mea, tenui illum, nec dimittam donec introducam in domum meam, et in cubiculum genitricis mee [83 1Kb] .« Nota uerborum ordinem: Transit, inuenit, tenet, inducit in cubiculum matris sue, continentium, qui aptus est ad contemplandum. Transit primos amplexus relinquendo; inuenit, puriori intellectu cognoscendo;  tenet, uiriliter et constanti proposito ei adherendo; inducit in cubiculum meum in casto corde et corpore dulci deuotione attrahendo. Isti dicitur: »Cum oras intra in cubiculum tuum, et clauso ostio ora Patrem tuum [84 1Kb] .« Iste inquietantibus se respondet: »Noli mihi molestus esse. Iam enim ostium meum clausum est, et pueri mei mecum sunt in cubili meo [85 1Kb] ,« id est bona opera in casto corde. Iste candidus est, quia lotus lacrymis penitentie. Unde Dauid: »Lauabo per singulas noctes lectum meum, lacrymis meis, stratum meum rigabo [86 1Kb] .« Portat iam paralyticus grabatum suum, a quo prius portabatur [87 1Kb] . Et Iudith casta uidua occidit in isto Holofernem [88 1Kb] , scilicet motum carnis. Hic lectus  quanto melior sit maritali, ostendit Apostolus sic: Soluta es a lege uiri, noli querere matrimonium [89 1Kb] .

Sequitur quartus, scilicet quies uirginalis: Tres sunt flores priuilegiati quibus floridus dicitur. Primus Christus, secundus uirgo Maria, tertius Ioannes euangelista. Christus enim ait: »Ego flos campi et lilium conuallium [90 1Kb] .« In figura beate uirginis, uirga Aaron floruit [91 1Kb] . Ex merito uirginitatis in sepulcro Ioannis inuentum est manna pro corpore. Sed et moraliter isti sunt tres flores, scilicet lilium uirginitatis,  uiola humilitatis, rosa caritatis, quia sine his tribus minus perfecta est uirginitas. In lectulo talibus floribus odorato cubat sponsus, ut possit ei dicere sponsa: »Cum esset rex in accubitu suo, nardus mea dedit odorem suum [92 1Kb] .« Hi sequuntur Agnum quocunque ierit [93 1Kb] ,«

   Ubi uellere preuius albo,
uirginis Agnus ouis, grexque omnis candidus intrat,
scilicet per amena uireta. Inutilitas primi est a Deo elongatio; utilitas secundi, humani generis propagatio; utilitas tertii, Deo uacatio; utilitas quarti, angelorum cognitio. Lectulus noster floridus, quia in tali lecto contemplamur, contemplata dulciter sapimus, propter gustatum saporem stupemus. Hoc Deus in Adam uoluit  ostendi cum ait Scriptura: »Immisit Dominus soporem in Adam [94 1Kb] .« Notandum quod immisit Dominus soporem, saporem, stuporem: Soporem quo Deum contemplaretur; saporem quo in contemplatis delectaretur; stuporem quo peccatum abominaretur. In primo Euam formauit [95 1Kb] ; in secundo Adam pomum gustauit [96 1Kb] ; in tertio a facie Dei se abscondit [97 1Kb] . Hec enim tria que dedit Deus in usum, conuertit homo in abusum: De primo: »Ego dormio, et cor meum uigilat [98 1Kb] ;« de secundo: »Que sursum sunt sapite [99 1Kb] ;« de tertio: »Patres comederunt uuam acerbam, et dentes filiorum obstupescunt [100 1Kb] .«

Unde sciendum quod triplex est sopor. Primus fouende iniquitatis; secundus, recreande infirmitatis;  tertius, contemplande maiestatis. De primo: »Dormierunt somnum suum et nichil inuenerunt omnes uiri diuitiarum in manibus suis [1 1Kb] ;« de secundo: »Si dormit saluus erit [2 1Kb] ;« de tertio: »Si dormiatis inter medios cleros [3 1Kb] .« De primo: »Usquequo, piger, dormis [4 1Kb] ?« et: »Surge qui dormis, et exsurge a mortuis [5 1Kb] ;« et: »Qui dormiunt nocte dicunt: Hora est iam nos de somno surgere [6 1Kb] .« Horum quidam dormiunt sub peccandi studio; alii quia peccatum abscondunt sub silentio; tertii quia grauantur satisfactionis tedio. Primi excecantur Dei iudicio, secundos suscitat proximi admonitio; tertios excitat Dei consolatio. Primus fuit Samson in gremio Dalile [7 1Kb] , secundus Ionas in profundo sentine [8 1Kb] ; tertius Ionas sub umbra iuniperi aculeate [9 1Kb] .  De hoc dicitur: »Dum dormirent homines, inimicus homo superseminauit zizaniam [10 1Kb] .« Sunt enim tria semina quibus diabolus superseminat zizania, dum hic somno dormiunt homines. Est enim semen diuinus sermo; est semen uirtus; est semen Christus. De primo: »Semen est uerbum Dei [11 1Kb] ;« de secundo: »Qui seminat in lacrymis in exsultatione metet [12 1Kb] ;« de tertio: »Nisi granum frumenti cadens in terram mortuum fuerit, ipsum solum manet [13 1Kb] .« Item: »In semine tuo benedicentur omnes gentes [14 1Kb] .«  Item: »Et semini tuo, qui est Christus [15 1Kb] .« Item: »Nisi Dominus exercituum reliquisset nobis semen quasi Sodoma fuissemus [16 1Kb] .« Ecce prime dormitionis incommoda. De secunda, que est recreande infirmitatis: »Si dedero somnum oculis meis, et palpebris meis dormitationem [17 1Kb] .« Item: »Surge, propera, amica mea [18 1Kb] .« Surge, ne Deum obliuiscaris. Propera, ne occupet dies mortis. ueni ad gaudia superne solemnitatis. »Hiems transiit [19 1Kb] ,« scilicet timor asperitatis. »Imber abiit [20 1Kb] ,« scilicet amor mundane uoluptatis; »flores apparuerunt [21 1Kb] ,« id est spes superne iocunditatis. Talis enim hiems obliuionem Dei inducit. Talis pluuia uelocitatem fugiendi penas impedit. Talis spes ad supernam solemnitatem accendit. In his tribus Iacob somnum  imperasse inuenimus: De primo cum fugeret fratrem dormiens super lapidem se erexit, et ait euigilans a somno: »uere Dominus erat in loco isto, et ego nesciebam [22 1Kb] .« Ac si diceret: Quoniam diu dormiui Deum oblitus sum, sed euigilans inuenio eum. Contra secundum, id est uoluntatem ait: »Nocte et die, gelu et estu urebar; somnus ab oculis meis fugiebat [23 1Kb] .« Pro tertio dicitur: »Nuntiauerunt Iacob: Ioseph filius tuus uiuit. Quo audito reuixit spiritus eius, et euigilans quasi de graui somno ait: uadam et uidebo eum [24 1Kb] .« De primo dicitur: »Consurge in nocte, in principio uigiliarum tuarum [25 1Kb] .« Secunda dormitione dormierunt fatue uirgines; tertia, prudentes. Sic enim scriptum est:  Moram autem faciente sponso, dormitauerunt omnes et dormierunt [26 1Kb] . Sed differenter: Fatue enim primo modo; prudentes secundo. De tertia, que est contemplande maiestatis dicitur: »Ego dormio et cor meum uigilat [27 1Kb] ;« et illud: »Si dormiatis inter medios cleros, penne columbe deargentate [28 1Kb] .« Inter medios cleros, id est inter Nouum et uetus Testamentum, uel inter temporalia et celestia, inter que, in utrisque meditando, suspenditur anima. Inde Iob: »Elegit suspendium anima mea, et mortem ossa mea [29 1Kb] .« Inde dicitur: »Issachar asinus fortis accubans inter terminos uidit requiem quod esset bona, et terram quod optima [30 1Kb] .«

Iste sic dormiens contemplatur scilicet inferna, mundana, celestia: Inferna, in quibus inuenit  calamitatem; mundana, in quibus inuenit mutabilia; superna, in quibus reperit felicitatem. Hec tria uidit Abraham quando sopor inuasit eum: »Facta est enim caligo tenebrosa [31 1Kb] .« Ecce mundana: »Et uidit clibanum fumantem [32 1Kb] ,« scilicet inferna; »Et lampadem fulgentem [33 1Kb] ,« scilicet celestia. Pro primo, pistor Pharaonis in carcere suam somniauit tentationem [34 1Kb] . Pro tertio, pincerna suam 30 saluationem [34* 1Kb] . Pro medio, Pharao somniauit in uaccis nunc pinguibus, nunc macilentis mundanam  mutabilitatem [35 1Kb] . Ecce tres dormitiones, quarum primam Dominus emittit, secundam permittit, tertiam immittit. Immisit Dominus quoque saporem; sed sunt quidam qui sapiunt carnalia, sunt qui sapiunt celestia [36 1Kb] . Primi delectantur in comessatione et ebrietate, secundi in uanitate, tertii in ueritate. Primus sapor spiritum inficit, secundus decipit, tertius ad regnum deducit. De primo: »Qui in carne sunt que carnis sunt sapiunt [37 1Kb] .« De secundo: »Non alta sapientes [38 1Kb] ;« et: »Noli altum sapere, sed time [39 1Kb] .« De tertio: »Que sursum sunt sapite [40 1Kb] .« De primo Iob: »Nunquid potest aliquis gustare, quod gustatum affert mortem [41 1Kb] ?« De secundo: »Christus cum gustasset acetum felle mistum noluit bibere [42 1Kb] ;«  scilicet fraudes et amaritudines mundi. De tertio: »Mulier fortis gustauit et uidit quoniam bona est negotiatio eius [43 1Kb] .« Ideo »gustate et uidete quoniam suauis est Dominus [44 1Kb] .« Hos tres sapores gustauerunt filii Isrel in deserto. Primum cum reuertebantur ad olas carnium, dicentes: »Quis dabit nobis carnes ut manducemus [45 1Kb] ?« Secundum, cum dicerent: »ueniunt nobis in mentem pepones, porri, cepe, et alta [46 1Kb] . Tertium, quando manna comederunt [47 1Kb] .« Primum habuit Adam, quando pomum comedit [48 1Kb] ; secundum, quando dixit serpens: »Eritis sicut dii [49 1Kb] ;« tertium ante lapsum, quando fruebatur colloquio Dei. Post lapsum uero immisit stuporem de peccato perpetrato, ita ut  posset dicere: »Circumdederunt me gemitus mortis; dolores inferni circumdederunt me [50 1Kb] .« Sed est gemitus mortis, est gemitus medicinalis, est gemitus uitalis. Primus circumdat, secundus mundat, tertius fecundat: circumdat, ut inspiciamus mundum, et fugiamus eius decorem; mundat peccati fetorem; fecundat, ut affectus crescat in superiorem amorem. De primo in hoc loco: »Antequam comedam suspiro [51 1Kb] ;« de secundo: »Laboraui in gemitu meo, lauabo per singulas noctes lectum meum, lacrymis meis stratum meum rigabo [52 1Kb] .« Inde Ieremias: »ue nobis quia peccauimus, quia cecidit corona capitis nostri [53 1Kb] .« Item: »Misericordia Dei quia non sumus consumpti; quia non defecerunt miserationes eius [54 1Kb] .« De tertio: »Domine,  ante te omne desiderium meum, et gemitus meus a te non est absconditus [55 1Kb] .« Inde: »Sitiuit anima mea ad Deum fontem uiuum [56 1Kb] .« Item: »Indica mihi quem diligit anima mea, ubi pascas, ubi cubes in meridie [57 1Kb] .« Sequitur: »Dolores inferni circumdederunt me [58 1Kb] .« Sunt dolores inferni, sunt dolores mundi, quos homo patienter sustineat; sunt dolores cordis humani, quibus homo se Deo reconciliat. Primos sustinet homo pro iniquitate; secundos ex necessitate; tertios ex uoluntate. De  primis in hoc loco: »Dimitte me paululum ut plangam dolorem meum, antequam uadam ad terram tenebrosam et opertam mortis caligine [59 1Kb] ;« de secundis, Dauid: »Deficit in dolore uita mea et anni mei in gemitibus [60 1Kb] .« Inde dictum est Eue: »In dolore paries filios tuos [61 1Kb] .« Et Ade: »In sudore uultus tui uesceris pane tuo [62 1Kb] .« Et Iob: »Homo ad laborem nascitur, et auis ad uolandum [63 1Kb] .« De tertiis: »Quandiu ponam consilia in anima mea, dolorem in corde meo per diem [64 1Kb] ;« quia cor contritum et humiliatum Deus non despiciet [65 1Kb] .« His tribus doloribus legitur Christus doluisse pro humano genere. Primum sustinuit quando penam ut a nobis excluderetur tolerauit. Inde Ieremias: »uere languores nostros ipse tulit, et  dolores nostros ipse portauit [66 1Kb] .« Et secundos, item: »uidimus eum nouissimum uirorum, uirum dolorum [66* 1Kb] .« Et tertios, inde idem: »O uos omnes qui transitis per uiam, attendite et uidete si est dolor sicut dolor meus [67 1Kb] .«


Lectulus noster floridus.

[CARD.] Ac si dicat: Lectulus si noster est, floridus est, hoc est: Si cuiusquam conscientia nobis est quietis lectulus, ipsa est florida, habens decorem pariter et odorem, ut sit decora per ornamenta uirtutum, et in operibus odorifera per exemplum. Deinde de domibus subditur.


Tigna domorum nostrarum cedrina.

[THO.] Per tigna cedrina predicatores accipimus.  Sicut enim cedrus lignum est imputribile et altum, sic predicatores nec pretio debent corrumpi, ut flectantur a iustitia, et que sursum sunt querere, et que sursum sunt sapere [68 1Kb] . Tectum spes est celestium, que dum ab appetitu temporalium nos retrahit, a tempestate temporalium per patientiam nos conseruat. Nam et ipsa patientia loco lignorum est que quidquid spes celestis exercet, uelut tecti tabulas sustinet. Tigna cedrina sunt, quia patientia proximis uidentibus bonum dat odorem, nec sinit putrescere subiectum sibi per uitia, quia custodit. De custodia huius domus scriptum est in libro Numeri sub nomine tabernaculi, sic: »Ad orientem Iudas figet tentoria [69 1Kb] .« Tabernaculum istud est cor nostrum, circa ipsum iubetur, ut  Iudas figat tentorium ad orientem, Ruben ad meridiem [70 1Kb] , Ephraim ad occidentem [71 1Kb] , Dan ad aquilonem [72 1Kb] . Oriens est gratie illuminatio, meridies caritatis inflammatio, occidens temporalium administratio, aquilo tentationis inquietatio. Ad orientem excubat homo sollicitus ut suos uideat excessus et corrigat; ad meridiem, ut superna diligat, et ad ea cor suum erigat; ad occidentem, ut dum temporalia ministrat, mundum sibi subigat; ad aquilonem, ut tentationes preuideat et abigat. De primo propheta: »Quis suscitauit iustum ab  oriente [73 1Kb] ?« Ab oriente iustus suscitatur, dum per illuminationem gratie de peccatore iustus efficitur. De secundo: »Ascendit Abraham a meridie in Bethel [74 1Kb] .« Bethel domus Dei dicitur. A meridie ergo in Bethel ascenditur, dum feruore dilectionis in celo conuersatur. De tertio: »Sol cognouit occasum suum [75 1Kb] .« Sol occasum cognoscit, dum contemplatiuis sine sui detrimento ad ministrandum redit. De quarto: »uentus turbinis ueniebat ab aquilone [76 1Kb] .« uentus turbinis uenit ab aquilone, dum tentatio inspiratur a demone. Sed »in medio est species electri [77 1Kb] ,« dum in ea sentimus adiutorium Christi. Ad orientem cubat sponsa, dum dicebat ei: »Que est ista que progreditur quasi aurora consurgens [78 1Kb] ?« Ad meridiem uolebat cubare,  cum diceret: »Indica mihi quem diligit anima mea, ubi pascas, ubi cubes in meridie [79 1Kb] .« Ad occidentem formidabat descendere, cum diceret: »Laui pedes meos, quomodo inquinabo illos [80 1Kb] ?« Unde dilectus: »Surge, propera, amica mea [81 1Kb] .« Ad aquilonem cubabat, cum diceret: »Surge, aquilo, et ueni, auster [82 1Kb] .« Ad orientem ergo figit tentorium Iudas, Issachar, Zabulon. Iudas, confessio; Issachar, merces; Zabulon, habitaculum formidinis interpretatur. Primum enim oportet ut homo confiteatur, secundo ut merces cognoscatur, tertio ut fortitudo habeatur. Per primum, ut suam reuelet conscientiam; per secundum, ut sciat propter quid suam exerceat malitiam; tertium, ut sufficiat ad agendam penitentiam. Excubat ergo Iudas, ne  confessionem impediat uerecundia; Issachar, ne languescat mercedis ignorantia; Zabulon, ne pusillanimitate cesset laboris experientia. De primo: »Confitemini alterutri peccata uestra et orate pro inuicem [83 1Kb] ;« de secundo: »Qui uicerit dabo ei calculum candidum [84 1Kb] ;« de tertio: »Pusillanimes confortamini [85 1Kb] .« »Manus solutas erigite et genua debilia roborate [86 1Kb] .« Hec tria in Issachar considera: »Asinus fortis accubans inter terminos, uidit requiem quod esset bona, et terram quod optima, et supposuit humerum ad portandum [87 1Kb] .« Requies bona est cessatio a peccato, terra optima regnum quod dabitur in premio; supponit humerum ad portandum uiriliter laborando. In his tribus  fuit Paulus. De primo: »Fui blasphemus et persecutor, quia persecutus sum Ecclesiam Dei [88 1Kb] :« ecce Iudas; de secundo: »De reliquo reposita est mihi corona iustitie quam reddet mihi Dominus in illa die [89 1Kb] ;« de tertio: »Ter uirgis cesus sum, semel lapidatus sum, ter naufragium feci [90 1Kb] .« Hec tria in Dauid figurata sunt. Primo enim confessus est infirmitatem suam, dicens: »Non possum sic armatus incedere [91 1Kb] ;« secundo, filiam Saul exspectauit in premio [92 1Kb] ; tertio, fortis fuit sternendo aduersarium. Ecce ad orientem Iudas, Issachar et Zabulon.

 Sequitur ad meridiem, Ruben, Simeon et Gad. Ruben, dicitur uisio; Simeon, obediens; Gad, accinctus. Qui enim amoris inflammationem uult custodire, oportet ut prius uideat, secundo obediat, tertio se accingat. Primo ut sint periti, secundo subiecti, tertio expediti. Periti ad contemplationem glorie, subiecti Dei iustitie, expediti ad uiam patrie. De primo Dauid: »Inflammatum est cor meum et renes mei commutati sunt [93 1Kb] ;« de secundo: »Ut iumentum factus sum apud te, et ego semper tecum [94 1Kb] ;« de tertio: »Tenuisti manum dexteram meam et in uoluntate tua deduxisti me [95 1Kb] .« Per primum est Deus desiderabilior; per secundum clementior; per tertium propinquior. Desiderabiliorem senserat sponsa cum ait: »Guttur illius  suauissimus et totus desiderabilis [96 1Kb] .« Clementiorem Ezechias, cui uitam suam prolongauit, quia Domino obediuit: ait enim: »Memento, Domine, quomodo ambulauerim coram te [97 1Kb] ,« scilicet obediendo. Item sponse factus est propinquior, quia accincta fuit ad querendum: ait enim: »Per uicos et plateas queram quem diligit anima mea [98 1Kb] .« Et inde sequitur: »Paululum cum pertransissem, inueni quem diligit anima mea [99 1Kb] .« Ecce propinquior. Sic ergo »Ruben figat tentorium ad meridiem [100 1Kb] ,« ut sit oculus apertus; Simeon, ut sit promptus animus; Gad, ut sit gressus rectus: oculus, ne turbetur sollicitudine mundana; animus, ne incuruetur uoluntate propria; gressus, ne impediant  peccatorum pondera. Primum, ne Ruben fiat Tobias hirundinis stercore excecatus [1 1Kb] ; secundum, ne Simeon sit Chore pro inobedientia igne deuoratus [2 1Kb] ; tertium, ne Gad, sicut filii Isrel, luto et latere oneratus [3 1Kb] . Diceret enim Ruben: »Lumen oculorum meorum et ipsum non est mecum [4 1Kb] ;« Simeon: »Cor meum conturbatum est, dereliquit me uirtus mea [5 1Kb] ;« Gad: »Infixus sum in limo profundi et non est substantia [6 1Kb] .« De duobus primis angulis. In lege habebant filii Isrel in quatuor angulis palliorum suorum quatuor fimbrias, ne sequantur cogitationes suas, et oculos suos in res uarias fornicantes [7 1Kb] . Pallium, est conuersatio nostra: quatuor habet cornua; conuersatio nostra debet respicere Deum, nos, proximum, inimicum, ut scilicet faciat  Deo honorem, mihi decorem, proximo amorem, inimico timorem; fimbrie sunt Dei mandata quatuor specialia, dilectio Dei, sui, proximi, inimici; uita hyacinthina, que habet celi colorem, est memoria patrie celestis, quam assidue debemus habere. Figat ergo Ruben tentorium ad meridiem et dicat: »Ad te leuaui animam meam, Deus meus; in te confido, non erubescam [8 1Kb] .« Et Gad: »uenite, ascendamus ad montem Domini et ad domum Dei Iacob [9 1Kb] .« Ad occidentem tentorium figere est a contemplatione ad actiuam descendenti custodiam  adhibere. Tales enim tractant: De uitiis subditorum, de usu temporalium, de ordinatione dignitatum. In primo sepe fructus uirtutum minuitur, amor Dei extenuatur, amor mundi memorie infigitur. uix enim in primo potest homo de uitiis tractare et maculam non incurrere. »Qui enim tetigerit picem inquinabitur ab ea [10 1Kb] .« De his ait Dominus per prophetam: »Exspectaui uineam meam ut faceret uuas, et fecit labruscas [11 1Kb] .« Item in secundo: uix contingit tractare temporalia et minus non amare celestia. Sic enim ait Gregorius: Quanto quisque amori mundi intenditur, tanto ab amore celestium disiungitur. Unde: »Cum operatus fueris terram, non dabit fructum suum [12 1Kb] .« In tertio: uix potest de dignitatibus ordinari, et earum ambitione  non morderi. De his item Dominus per prophetam: »Ipsi regnauerunt absque me, principes exstiterunt, et non cognoui [13 1Kb] .« Figant ergo tentoria ad occidentem Ephraim, Beniamin et Manasses. Ephraim occurrit eis qui peccatum exterminant; Beniamin, iis qui de temporalibus tractant; Manasses, iis qui dignitatem ordinant. Primus ergo inuitetur ad fructuum utilitatem; secundus ad amoris suauitatem; tertius ad fugiendam ambitionis uanitatem. De primo dicatur: »Quasi rosa plantata super riuos aquarum fructificate [14 1Kb] ;« secundis: »Imitatores Dei estote sicut filii karissimi; et ambulate in dilectione [15 1Kb] ;« tertiis: »Obliuiscere populum tuum et domum patris tui [16 1Kb] .« Primis dicit  Christus: »Eatis et fructum afferatis [17 1Kb] ;« secundis: »Si quis diligit me, sermonem meum seruabit, et Pater meus diliget eum [18 1Kb] ;« tertiis: »Gratis accepistis, gratis date [19 1Kb] .« Transeamus ad aquilonem.

Sunt tentati qui uerum a falso non discernunt; sunt qui in mundo salutem suam constituunt; sunt qui desperant. Primi incircumspecti, secundi illecti, tertii decepti. 31 Incircumspecti quia non habent spiritum deuotionis et discretionis; illecti amore mundane dilectionis; decepti ignorantia diuine miserationis. Primis dicitur: »ue his qui dicunt bonum malum et malum bonum [20 1Kb] ;« secundi: »Nullum sit pratum quod non pertranseat luxuria nostra, quoniam hec est pars nostra et hec est sors  nostra [21 1Kb] ;« tertii: »Maior est iniquitas mea quam ut ueniam merear [22 1Kb] .« Ut ergo custodiantur, isti figunt tentoria sua ad aquilonem, Dan, qui dicitur iudicium; Aser, qui dicitur felicitas; Nepthalim, qui dicitur dilatatio. Dan, inuitet ad iudicium ueritatis; Aser ad amorem superne felicitatis; Nephthalim, ad spem diuine miserationis. Dan dicat: »Iuste iudicate, filii hominum [23 1Kb] ;« Aser: »O quam gloriosum est regnum in quo cum Christo gaudent omnes sancti [24 1Kb] ;« Nephthalim dicat: »Sperate in eo, omnis congregatio populi, effundite coram illo  corda uestra, Deus adiutor noster in eternum [25 1Kb] .« In tignis istis tria inuenio. Magistri doctrinam; in desolatis misericordiam; in discipulo obedientiam. Ipsa enim portant tegulas quasi sustinentes subditos, et tegule se applicant illis tanquam formam accipientes a magistro. In magistro itaque inuenimus doctrinam uerborum, morum et operum; in desolatis, misericordiam consolationum; in discipulis, obedientiam in exsecutione mandatorum. »Hec adimpleuit Christus quando deferebatur defunctus filius unicus matris sue [26 1Kb] .« uerbo erudiuit dicens: »Adolescens, tibi dico: Surge [26* 1Kb] .« Accessit moribus, loculum tetigit operibus. Misericordia in desolatis, quando uidit Dominus flentes, et »misericordia motus est [27 1Kb] .« Obedientia quando  ad imperium eius »resedit qui erat mortuus [28 1Kb] .«

uerba doctrine debet habere doctor, quia »labia sacerdotis custodiunt scientiam, et legem ex ore eius requirunt, quia angelus Domini exercituum est [29 1Kb] .« Alioquin ceci sunt duces cecorum: »Si autem cecus cecum ducat, ambo in foueam cadunt [30 1Kb] .« Et Isaias: »Speculatores eius ceci omnes, uniuersi canes muti non ualentes latrare [31 1Kb] .« Debent enim uerbis attrahere, moribus allicere, operibus inuitare. Sic ait Apostolus: »In omnibus teipsum prebe exemplum bonorum operum, in doctrina, in grauitate, in integritate [32 1Kb] .« In doctrina uerborum, in grauitate morum, in integritate operum. Nec solum morum grauitate, sed et suauitate. Unde Paulus: »Qui preest in sollicitudine, qui tribuit  in simplicitate, qui miseretur in hilaritate [33 1Kb] .« Et in discipulis: »Obsecro uos, ut digne ambuletis cum humilitate et mansuetudine, cum patientia supportantes inuicem in caritate, solliciti seruare unitatem spiritus in uinculo pacis [34 1Kb] .« Quales enim sunt magistri tales faciunt discipulos:

Scilicet exspectas ut tradat mater honestos,
Aut alios mores quam quos habet: utile porro,
Filiolam turpi uetule producere turpem [35 1Kb] .
»Cum enim ambularent animalia, ambulabant pariter et rote iuxta ea. Et cum eleuarentur a terra, eleuabantur pariter et rote, sequentes ea [36 1Kb] .« Et de operibus: »Luceat lux uestra coram hominibus ut uideant opera uestra bona et glorificent patrem uestrum qui in celis est [37 1Kb] .« Item: »Et lucerne  ardentes in manibus uestris [38 1Kb] .« Alioquin erunt nuntii quos Dauid misit ad Hanon, qui remisit eos, rasitque dimidium barbe et dimidium capillorum, et decurtauit uestes eorum usque ad nates, ut apparerent eorum stercora [39 1Kb] . Doctores nuntii sunt Dauid, cum peccatoribus nuntiant mandata sermone. Capillos habent qui de capite pendunt et ornant, id est ornatum anime bonos mores in corde; barbam habent, scilicet signum uirilitatis, ut sint fortes et constantes in aduersitate; uestibus ornantur, scilicet  honesta conuersatione. Hanon dicitur dolor eorum figurans peccatores, quorum dolores cum debent magistri sanare, sepe ipsi magistri auditorum corrumpuntur peruersitate, qui dimidium capillorum radunt, dum bonos doctores morum suo exemplo ex parte diminuunt. Dimidium barbe radunt, dum eos debiliores efficiunt; uestes decurtant, dum in conuersatione bona solito negligentiores reddunt; et sic apparent eorum stercora, dum imminuta bona conuersatione apparent eorum peccata: ecce magistri doctrina; sequitur, in desolatis misericordia.

Sed notandum quod est misericordia propria, est misericordia fraterna, est misericordia paterna. Prima ad seipsum, secunda ad proximum, tertia  patris ad filium. Prima fit per contritionem, secunda per compassionem, tertia per correptionem. De prima dicitur: »Miserere anime tue placens Deo [40 1Kb] ;« de secunda dicitur: Samaritanus misericordia motus infudit uinum et oleum uulnerato a latronibus [41 1Kb] ; et Dominus: »Beati misericordes, quoniam ipsi misericordiam consequentur [42 1Kb] .« Paterna misericordia tria facit: Dimittit reatum, corrigit erratum, consolatur amaricatum. De primo dicitur: »Bonus ille pater a longe uidens filium suum reuertentem, scilicet prodigum, misericordia motus occurrit ei [43 1Kb] ;« de secundo dicitur: »Cum iratus fueris misericordie recordaberis [44 1Kb] .« Quem enim Dominus diligit, corripit; flagellat autem omnem quem recepit filium [45 1Kb] . »Longanimis enim est et multum misericors [46 1Kb] .«  Quia non in perpetuum irascetur, neque in eternum comminabitur [47 1Kb] . Et ideo modo irascitur et corrigit. De tertio habemus in presenti exemplo. uidit enim iehsu uiduam flentem, et turbam copiosam cum ea, et misericordia motus est [48 1Kb] . Ecce de misericordia. Sequitur de obedientia. Hanc exhibuit adolescens mortuus, quia ad imperium Domini »resedit qui erat mortuus [49 1Kb] .« Sciendum quoque quod triplex est obedientia. Prima exhibetur maiori, secunda pari, tertia inferiori. Prima est necessitatis, secunda benignitatis, tertia humilitatis. Prima soluit debitum; secunda prestat obsequium; tertia est prodigium. Primam Christus impleuit, »factus Patri obediens usque ad mortem [50 1Kb] .« De hac ait Apostolus: »Filii, obedite parentibus uestris  [51 1Kb] .« Et illud: »Serui, obedite dominis uestris [52 1Kb] .« Et illud: »Omnis anima sublimioribus potestatibus sit subdita [53 1Kb] .« De secunda dicit idem: »Honore inuicem preuenientes [54 1Kb] .« Idem dicit de tertia: »Subditi estote omni humane creature propter Deum [55 1Kb] .« Ad hoc spectat quod statuit iehsu paruulum in medio discipulorum, et ait illis: »Nisi efficiamini sicut paruulus iste, non intrabitis in regnum celorum [56 1Kb] .« Et alibi dicit: »Qui maior est in uobis, fiat sicut minor [57 1Kb] .« Sed et ipse  subditus fuit Marie et Ioseph [58 1Kb] . Item, lauit pedes discipulorum suorum [59 1Kb] , cum tamen maior esset illis.

Notandum quod quidam moriuntur in anima interius; quidam in corpore exterius; quidam obstinati sunt in ambobus. Primi simpliciter moriuntur in anima interius, secundi dupliciter, tertii et moriuntur et sepeliuntur. De primo dicitur: »Anima que peccauerit, ipsa morietur [60 1Kb] ;« de secundo dicitur in lege. »Qui fecit hoc uel illud, morte moriatur [61 1Kb] ;« de tertio dicitur: »Mortuus est diues et sepultus est in infernum [62 1Kb] .« In figura primi puella mortua est in thalamo matris [63 1Kb] ; in figura secundi iuuenis iste filius unicus matri sue, iam ferebatur extra portam ciuitatis [64 1Kb] ; in figura tertii, Lazarus quatriduanus erat fetore horribilis [65 1Kb] . Sed anima,  sicut alibi dictum est, prius fit turpis, secundo infirmatur, tertio moritur. In primo non potest dici: »Tota pulchra es, amica mea [66 1Kb] .« De secundo dicitur: »Sana me, Domine, et sanabor [67 1Kb] ;« et: »Sana animam meam, quia peccaui tibi [68 1Kb] .« De tertio: »Anima que peccauerit, ipsa morietur [69 1Kb] .« Cor enim sic tentatum est amphora quam uidit Zacarias, in cuius medio sedet impietas [70 1Kb] . Et due mulieres deportabant eam in terram Sennaar: quod dicitur fetor eorum. Sed angelus massam plumbeam proiecit in os amphore, ne impietas exeat, id est difficultatem Christus obiicit concepte iniquitati, ne ad actum perueniat. Quatuor baiuli, qui adolescentem defunctum portant, sunt ista: gulositas,  otium, luxuria, mollities cultus. De hoc Ezechiel: »Aquila pregrandis, magnarum alarum longo membrorum ductu, habens plumas et uarietates multas, uenit ad Libanum, et tulit medullam cedri, summitates frondium eius auulsit [71 1Kb] .« uenit ad Libanum quod candidatio dicitur, id est Ecclesia; tulit medullam cedri, id est deuotionem cordis prius odoriferi et alti; summitatem frondium auulsit, id est uerborum utilitatem, iuxta illud: »Melior est finis orationis quam principium [72 1Kb] .« Transportauit a terra Chanaan, quod dicitur commotio, scilicet aquilonis, scilicet a bonis operibus prime conuersationis monendo, »et transportauit eam in terram Sennaar [73 1Kb] .« Magnarum dicitur alarum propter tentandi uelocitatem; longo membrorum ductu,  propter permissam sibi a Deo potestatem; plumas, propter lenitatem; uarietates, propter multifariam deceptionem. De illo quatriduano dicitur in propheta: Quid est, Isrel, quod in terra inimicorum es? inueterasti in terra aliena, commoratus es cum mortuis, deputatus es cum iis qui in inferno sunt [74 1Kb] .« In terra inimicorum est peccator per malam operationem; inueterascit in terra aliena per consuetudinem; commoratur cum mortuis per defectionem; deputatus est cum iis qui in inferno sunt per desperationem.


 Tigna domorum nostrarum cedrina, laquearia nostra cypressina.

[CARD.] Tigna siquidem sunt ad fortitudinem domus: laquearia sunt ad decorem. Domus autem sunt anime sancte. Tigna ergo sunt uirtutes et gratie, sine quibus non est salus; laquearia uero sunt diuisiones administrationum et operationum, et quedam gratie que sunt ad decorem anime, licet non necessario requirantur ad salutem, ut sunt prophetie, genera linguarum, uirtutes, discretio spirituum, et iis similia [75 1Kb] , que uelut laquearia corruunt, si tignis fortiter non adhereant. Tigna ergo domorum cedrina debent esse ut uirtutes non uermiscant, nec putrescant; sed per humilitatem in profundum radicate, crescant in immensum  sicut cedrus.


Laquearia nostra cypressina.

[THO.] Laquearia domum implent et ornant. Cedrus et cypressus que sunt imputribilia, electos figurant qui contemnentes temporalia eterni fiunt; desiderantes eterna, ad ornatum, ut dictum est, sunt laquearia. In tribus autem personis ornatur Ecclesia. Est enim ornatus principum; est ornatus prelatorum; est ornatus subditorum. Principes enim in Ecclesia ornantur iustitia; prelati, scientia, et sapientia, et tolerantia; subditi, disciplina et obedientia. In primo est princeps terribilis; in secundo prelatus uenerabilis; in tertio subditus amabilis. Propter hec tria in basibus templi erant sculpta, leones et boues et cherubim [76 1Kb] , scilicet plenitudo scientie,  prelati, boues, qui iugum portant subditi. In primo enim erat Assuerus terribilis, quoniam sedens in throno tenebat sceptrum aureum: quem cum uidisset Esther regina pene pre timore corruit in terram; una autem famularum sustinebat caput eius ne caderet in terram; pallium eius sustinebat altera [77 1Kb] . Prima famula est confidentia interioris innocentie, que sustinet caput, id est rationem ne possit deuiare; altera famula est confidentia de bonis operibus, que sustinet pallium, id est bonam conuersationem, ne cadat in puluere, id est ne aliqua nota turpitudinis coram iudice quisque ualeat eam deprauare. In figura secundi: Aaron in designatione scientie portabat logion, id est rationale  in pectore [78 1Kb] ; in signum tolerantie, in humeris superhumerale; laminam uero auream in fronte [79 1Kb] , in significatione sapientie. Scientiam habere debet, qua sciat Ecclesiam ordinare; tolerantiam, qua debet infirmorum portare onera. Hinc est enim quod logion istud et superhumerale in quo designantur onera catenulis aureis, id est mutuis operibus caritatis, erant connexa. Debet prelatus habere audaciam, scientiam, castimoniam. Primum, ad tyrannum; secundum, ad subditum; tertium, ad seipsum. Ut tyrannum corripiat, ut subditum erudiat,  ut ipse irreprehensibilis appareat. Ista sunt tria que bene gradiuntur. Primum leo, qui ad nullius animalis occursum pauet, quia iustus ut leo confidit [80 1Kb] . Secundum, aries dux ouium, qui ponat animam suam pro ouibus suis [81 1Kb] , ut sit aries qui immolatus est pro Isaac [82 1Kb] . Tertium est »gallus succinctus lumbos suos [83 1Kb] ,« hic est gallus qui iacentes excitat et somnolentos increpat, cui dicitur: »Sint lumbi uestri precincti [84 1Kb] .« In figura tertii, filii Isrel accedentes ad altare erant uestiti linea stricta [85 1Kb] . Linea uestis mollis est, et quasuis plicas recipit: quod spectat ad obedientiam que parata est ad omnia.

Quod stricta est refertur ad disciplinam, que stringit dissoluta. Primus ornatus scilicet iustitie  quatuor habet. Sic debet esse iudex discretus, ut consoletur miserum, inquirat diligenter si quid occurrit dubium, secundum modum 32 culpe puniat reum, misericorditer liberet oppressum. De his ait Iob: »Iustitia indutus sum, et quasi diademate iudicio meo [86 1Kb] .« De primo: »Cumque sederem quasi rex circumstante exercitu, eram tamen merentium consolator [87 1Kb] ;« de secundo: »Causam quam ignorabam diligenter inuestigabam [88 1Kb] ;« de tertio: »Conterebam molas iniqui [89 1Kb] ;« de quarto: »Et de dentibus eius auferebam predam [90 1Kb] .« De prelatis Apostolus: »Sacerdotes qui bene presunt, duplici honore habeantur digni [91 1Kb] ,« scilicet propter scientiam et sapientiam. Item: »uolo episcopum esse  irreprehensibilem, hospitalem, pudicum, ornatum [92 1Kb] ,« ita ut impleatur. »Luceat lux uestra coram hominibus [93 1Kb] .« De subditis ait idem: »Obsecro uos ut digne ambuletis uocatione qua uocati estis cum omni humilitate et mansuetudine, cum patientia supportantes inuicem in caritate fidei uel spiritus in uinculo pacis [94 1Kb] . In quatuor debent subditi proficere. Primo spiritualibus lucris inhiare, unde uiuant; postmodum se collegio religiosorum aggregare, ut sit iter securum; tertio de tribulationibus suis confugere ad Deum; quarto corpore laborare, spiritu conuersari in celum. Ista sunt quatuor minima terre; et ipsa sunt sapientiora sapientibus. Primum: »Formica que laborat in estate ut uiuat in hieme. Unde Salomon: »uade ad formicam,  o piger, et contemplare uias eius; et disce sapientiam [95 1Kb] .« Unde: »Ecce nunc tempus acceptabile, ecce nunc dies salutis [96 1Kb] .« Et Dominus: »Ambulate dum lucem habetis [97 1Kb] ;« et: »Negotiamini, dum dies est [98 1Kb] .« Secundum est »locusta que regem non habet et uniuersa uolat per turmas [99 1Kb] .« Subditi enim ad religionem se conferentes regem non habent in hoc mundo; sed simul habitant propter illud: »ue soli, quia si ceciderit non habet subleuantem [100 1Kb] ;« et: »Si dormierint duo, se fouebunt  mutuo [1 1Kb] .« Ecce quam bonum et quam iucundum habitare fratres in unum [2 1Kb] ;« et Ioannes: »Congregauit nos in unum Christi amor; timeamus et amemus Christum Deum;« et Petrus: »Estote compatientes, fraternitatis amatores [3 1Kb] ;« tertium »Est lepusculus plebs inualida qui ponit cubile suum in petra [4 1Kb] ; petra autem erat Christus [5 1Kb] ,« que ait Petro: »Super hanc petram, inquit, edificabo Ecclesiam meam [6 1Kb] .«

Ad hanc petram confugiunt petris irretiti, tentationibus grauati, uirtutibus prediti. Primi, ut conuertantur; secundi, ut liberentur; tertii, ut in eis gratia augeatur. De primo: »Petra refugium herinaciis [7 1Kb] « in quibus spine designant peccata; de secundo hic scilicet »lepusculus, plebs inualida, cubile  suum ponit in petra;« de tertio: »ueni, sponsa mea, columba mea, formosa mea in foraminibus petre, in cauerna macerie [8 1Kb] .« Quartum est »stellio qui manibus graditur et in domo regis habitat [8* 1Kb] .« Manibus enim debemus laborare et spiritu in celum habitare. De labore dicitur: »Labores manuum tuarum quia manducabis, beatus es et bene tibi erit [9 1Kb] ;« et: »Anima mea in manibus meis [10 1Kb] ,« scilicet ut dicas. »Manus mee distillauerunt myrrham et digiti mei pleni myrrha probatissima [11 1Kb] .« Igitur »quidquid potest inuenire manus tua, instanter operare quia nec opus, nec ratio, nec sapientia, nec scientia est apud inferos, quo tu properas [12 1Kb] .« Spiritus in celum interim debet conuersari:  quod est in domo regis habitare. Unde Paulus: »Conuersatio nostra in celis est [13 1Kb] ;« et: »Que sursum sunt sapite, non que super terram [14 1Kb] .« Corpore Stephanus laborabat in terris cum gaudens lapides susciperet [15 1Kb] ; interim conuersabatur in celis cum diceret: »Ecce uideo celos apertos, et Iesum stantem a dextris uirtutis Dei [16 1Kb] ;« Primo cum sic est ornatus, dicitur: »Dilexisti iustitiam et odisti iniquitatem [17 1Kb] .« Prelati audient: »Collaudabunt multi sapientiam eius, et usque in seculum non delebitur nomen eius [18 1Kb] .« Subditi clamant: »Bonitatem, et disciplinam, et scientiam doce me [19_40 1Kb] ;« ut postea possint dicere: »Disciplina tua correxit me in finem, et disciplina tua ipsa me docebit [41 1Kb] .« Laquearia ista, si talia inueniantur, cypressina  sunt, et dicetur de eis: »Beatus uir qui in sapientia morabitur [42 1Kb] ;« pro prelatis: »Et qui in iustitia meditabitur [43 1Kb] ;« pro principibus: »Et in sensu cogitabit circumspectionem Dei [44 1Kb] .« uerum et si uitium inueniatur a latere, non erunt cedrina laquearia, uerbi gratia: si principem faciendo iustitiam corrumpat premium uel gratia; si prelato de scientia uel sapientia adhereat ambitio uel superbia; si in subdito de disciplina et obedientia sit hypocrisis et uana gloria. De principibus ait  Isaias: »Principes tui infideles, socii furum, omnes diligunt munera, sequuntur retributiones [45 1Kb] .« Infideles sunt suum negligentes officium, socii furum abscondentes uerum, diligunt munera, sequuntur retributiones: et ideo non abhorrent iudicare falsum. De prelatis idem: »Aurum tuum eruginatum est [46 1Kb] . Argentum tuum uersum est in scoriam, uinum tuum mistum est aqua [47 1Kb] .« Aurum tuum est sapientia. Hec eruginatur, dum superbia admiscetur; argentum in scoriam uertitur, dum predicatoris eloquentia propter uite sue inhonestatem uilipenditur; uinum miscetur aqua: dum caritas refrigescit. Unde in Apocalypsi [48 1Kb] , cuidam prelato sub nomine angeli dicitur: »Habeo aliquid aduersum te, quia primam caritatem dereliquisti.  Prima opera fac: alioquin ueniam et mouebo candelabrum tuum de loco suo.« Item de his: »Filii Sion inclyti et amicti auro primo, quomodo reputati sunt in uasa testea opus manuum figuli [49 1Kb] .« Aurum dicti sunt, quando sapientes erant. Modo sunt uasa testea, quia lutosi per culpam. De subditis dicit idem: »Qui uescebantur uoluptuose interierunt in uiis; qui nutriebantur in croceis, amplexati sunt stercora [50 1Kb] ,« dum peccatis se implicant relinquentes proximum. uoluptuose uescitur, qui dulci doctrina magistri pascitur. Sed interierunt in uiis quibus regnum celorum queritur, dum negligentes doctrinam, errant in proposito suo, et sic in anima moriuntur. Crocus bonum dat odorem et splendidum habet colorem. In croceis itaque nutriuntur qui  bono odori fame proximi sui et claritati apparentium operum conformantur. Sed amplexantur stercora, dum in peccatis se implicant, relinquentes proximum et opera.

Est quoque moralis ornatus scilicet in corpore, in anima, in utroque. Sed qui est exterior scilicet in corpore, est nullus ornatus. Qui autem in anima, est aliquis ornatus; qui uero in utroque, est omnis ornatus. De primo ait Dauid: »Filie eorum composite, circumornate ut similitudo templi [51 1Kb] .« Non enim uere sunt templum Dei, sed tamen habent similitudinem templi. De quibus Dominus: »Attendite a falsis prophetis, qui ueniunt ad uos in uestimentis ouium, intrinsecus autem sunt lupi rapaces [52 1Kb] .« Item Phariseos uocat sepulcra dealbata,  quia foris uirent, intrinsecus autem sunt plena ossibus mortuorum et omni spurcitia [53_59 1Kb] . Inde Paulus ait uni talium, scilicet Ananie sacerdoti: »Percutiet te Dominus, paries dealbate [60 1Kb] .« Inde Dominus apostolis suis aiebat: »uidete ne iustitiam uestram faciatis coram hominibus, ut uideamini ab eis [61 1Kb] .« De ornatu interiori dictum est in Iob: »Spiritus Domini ornauit celos, et obstetricante manu eius eductus est coluber tortuosus [62 1Kb] .« Inde: »Omnis gloria eius filie regis ab intus [63 1Kb] .« De utroque dictum  est in libro Machabeorum: »Ornauerunt faciem templi coronis aureis, et dedicauerunt altaria Domino [64 1Kb] ; Templum Dei sanctum est quod estis uos [65 1Kb] .« Facies eius est exterior conuersatio, per quam cognoscitur homo ab hominibus, quasi per faciem, utrum bonus reputetur an malus. Itaque facies ista ornatur coronis aureis, dum conuersatione exteriori eius sapientia percipitur, qui sic uiuendo coronam meretur qui interius qualiter exterius conuersatur, se informat. Unde sequitur: »Et dedicauerunt altaria Domino,« id est cor suum, quod est altare, dum gemendo in eo peccata sua deplorant, et sic Deo ipsum interius tractando dedicant. Sic igitur, »Perfecti sunt celi, et terra, et omnis ornatus eorum [66 1Kb] .« Celum enim dicitur anima, hoc ornatur  cum anima uirtutibus decoratur. Corpus autem dicitur terra, quia de terra factum est: hec terra ornatur, quando bona conuersatio exterius agitur. Primi sunt Bel deus Accaron, intus luteus, exterius eneus; secundi, templum Salomonis, exterius lapideum, interius aureum; tertii, arca Domini deaurata intus et exterius auro purissimo. Itaque laquearia ista sunt cypressina, si bono proposito in talibus fuerit confirmata, ita ut non possint corrumpi aliqua demonis uel mundi uel carnis phantasia, sicut ait Apostolus: »Quis nos separabit a caritate Dei? tribulatio, an angustia, an persecutio, an fames, an nuditas, an periculum, an gladius [67 1Kb] ?«

Hec forsitan audierat: »Adorna thalamum tuum,  Sion, et suscipe regem Christum [68 1Kb] :« et uehementi spiritum affecta dicit se ornasse, non solum thalamum, sed et lectum et domum. Habemus enim domum carnis nostre, thalamum cordis, lectulum conscientie. In domo fit publicorum negotiorum administratio; in thalamo, administrandorum secreta deliberatio; in lectulo diiudicatio. Membris enim nostris quandoque bona facimus quandoque mala: mala scilicet scelus in nos, iniquitatem in proximum, impietatem in Deum. Bona, scilicet opera penitentie in nos, misericordie in proximum, pietatis in Deum. In thalamo deliberamus facienda et eorum circumstantias, hec scilicet:

Quis, quid, ubi, quibus auxiliis, cur, quomodo, quando.
 In conscientia diiudicamus utrum deliberata uel facta, uera sunt an falsa, bona an mala, commoda uel incommoda. Sed quia omnis ornatus inanis est, nisi ornanda prius mundentur, conscientia contritione mundetur, thalamus cordis confessione, domus corporis penitentie satisfactione. uera est contritio, si de peccato doleat. Unde Dauid: »Dolor meus in conspectu meo semper [69 1Kb] .« Si odiat, si abominetur. Unde idem: »Iniquitatem odio habui et abominatus sum [70 1Kb] .« Confessionem quatuor impediunt.  Sunt enim qui partem peccati sui abscondunt, sicut Ananias et Saphira partem pecunie [71 1Kb] .« Sunt qui omnia confitentur, sed modum tacent. Modum querebat Dauid cum diceret: »Quomodo ceciderunt fortes in bello [72 1Kb] .« In modo comprehendo omnes circumstantias predictas, quid, quis, ubi, etc. Sunt qui totum dicunt et postmodum confitentur, sed excusant sicut Adam: »Mulier, inquit, quam dedisti mihi, dedit mihi, et comedi [73 1Kb] .« Sunt qui uerbis phaleratis dicunt, ut peccatum minus uideatur. Hec sunt perizomata de foliis arborum facta, quibus primi parentes texerunt pudenda sua [74 1Kb] .« Nam folia uerba significant. Unde Horatius [75 1Kb] :

Ut silue foliis pronos mutantur in annos.
 Prima cadunt, ita uerborum uetus interit etas.
Purgatur domus corporis penitentia. Triplex est penitentia, quia, aut fit in uita, aut in purgatorio, aut in gehenna. Prima est uoluntaria et terminabilis; secunda necessaria et terminabilis; tertia necessaria et interminabilis. Has proposuit Dominus Dauid per Gad, uidentem quando peccauit numerando populum, scilicet aut pestilentiam in terra sua, que est prima; aut famem in terra, que est secunda; aut comprehendi ab hostibus, que est tertia. Et data est ei leuior scilicet, quia diuine dispositioni totum reliquit. Ornatur domus corporis bona conuersatione.

Conuersatio autem triplex est: Debemus enim conuersari in claustro, conuersari in mundo, conuersari  in celo. In claustro cum fratribus religiosis; in mundo, cum peruersis; in celo, cum angelis. Cum fratribus, nos in disciplina eis conformando; cum peruersis, earum contumelias sustinendo; cum angelis, de celestibus cogitando. De primo: »Magnum certamen passionum sustinuistis;« in altero: »Opprobriis et tribulationibus;« in altero: »Taliter conuersantium participes effecti, ait apostolus Paulus [76 1Kb] .« De secundo: »Obsecro uos tanquam aduenas et peregrinos, ut abstineatis a carnalibus desideriis, que militant aduersus animam, conuersationem nostram habentes bonam inter gentes, ut in eo quod detrectant de nobis tanquam de malefactoribus glorificent Deum in die uisitationis [77 1Kb] .« De tertia: »Nostra autem  conuersatio in celis est [78 1Kb] .« Inde est quod super tabernaculum Moysi erant saga cilicina, et pelles arietum rubricate, et pelles hyacinthine [79 1Kb] . Saga, que uilia sunt, designant conuersationem claustralium, qui se uiles et abiectos reputant. Pelles rubricate pertinent ad patientiam peruersos sustinentium. Pelles uero hyacinthine, quia celi colorem habent, pertinent ad contemplationem angelorum. Ornatur thalamus Dei et proximi dilectione. Est autem amor uerecundus, fortis, suauis, sapiens. Inde in templo Salomonis erat paries de cemento  et lapide [80 1Kb] ; secundo ligna odorifera; tertio aurum. In cemento quod lutum est et latet inter saxa, amor uerecundus; per lapides, fortis; per ligna odorifera, suauis; per aurum, sapiens. uerecundus in tribus est: in fidei lesione, in furto, in traditione. Erubescit enim quod fidem lesit peccando, quam uouerat in baptismo; erubescit quoque quod furtum fecit, peccata occultando; erubescit etiam quam traditionem fecit, cor suum et membra sua, que erunt Dei habitaculum, demoni tradendo. De primo ait Apostolus: »Primam fidem irritam fecerunt [81 1Kb] ;« de secundo Iob: »Si abscondi quasi homo peccatum meum, et celaui iniquitatem meam in sinu meo [82 1Kb] ;« de tertio: »Templum Dei sanctum est, quod estis uos [83 1Kb] .« Tollens ergo membra  Dei faciam membra meretricis [84 1Kb] . Et Dominus: »uulpes foueas habent, et uolucres celi nidos, Filius autem hominis non habet ubi caput suum reclinet [85 1Kb] .« Fortis amor in tribus est: 33 spernit timorem, appetit dolorem, non refugit pudorem. De primo: »Dominus illuminatio mea et salus mea quem timebo [86 1Kb] .« De secundo Iob: »Libera me, Domine, et pone me iuxta te et cuiusuis manus pugnet contra me [87 1Kb] .« Et Habacuc: »Ingrediatur putredo in ossibus meis, et subter me scateat ut requiescam in die tribulationis [88 1Kb] .« De tertio Dauid: »Quoniam propter te sustinui opprobrium, operuit confusio faciem meam [89 1Kb] .« Isti sunt tres fortes qui attulerunt Dauid de fonte, qui est in porta Bethlehem, scilicet Eleazar, Semeias et Iesboam. Eleazar  dicitur Dei mei adiutorium, hic assignatur primo; Semeias dicitur obediens Domini, et conuenit secundo; Iesboam dicitur desipiscens et conuenit tertio. Fons ille est dulcis memoria celestis patrie, quia per istam triplicem fortitudinem, uenitur ad illam dulcedinem et suauitatem, que per odorem ligni cypressini significatur. Amor Dei suauis est in tribus, scilicet in misericordia, in gratia, in gloria: in misericordia, pro remissione peccatorum; unde Dauid: »Suauis Dominus uniuersis miserationes eius, et super omnia opera eius [90 1Kb] .« In gratia pro infusione spiritualium donorum. Unde Dauid: »Memoriam abundantie suauitatis tue eructabunt, et iustitia tua exsultabunt [91 1Kb] .« In gloria pro exspectatione supernorum gaudiorum. Unde idem Dauid: »Gustate et  uidete quam suauis est Dominus [92 1Kb] .« Sapiens est amor astutias diaboli uitando. Amoris principium et finem considerando. In ascensu de uno ad alium affectus suos ordinando. Unde Sapientia uincit malitiam, attingit ergo a fine suo principio usque ad finem suum extremum. Et disposuit omnia suauiter suos affectus in ascendendo [93 1Kb] . Ecce domus, ecce thalamus. Sequitur lectulus conscientie.

Sciendum autem quod conscientiarum alia est cauteriata; unde Paulus: »Cauteriatam habentes conscientiam [94 1Kb] ;« alia bona; unde idem: »De corde  puro et conscientia bona et fide non ficta [95 1Kb] ;« alia florida; unde idem: »Gloria nostra hec est, testimonium conscientie nostre [96 1Kb] .« Cauteriata est obnoxia culpe, bona sine crimine. Florida multa ornata uirtute et specialiter uiola, lilio, rosa, ut sit conscia Christi humilitatis, castitatis, caritatis. Pro his enim subsequitur sponsus: »Ego flos campi et lilium conuallium [97 1Kb] ;« uel ita: Conscientiarum alia bona, alia mala. Bona triplex est: est enim bona, est secura, est gloriosa. Prima sana, secunda serena, tertia amena: sana, quia immunis ab iniquitate; serena, exonerata a mundana sollicitudine; amena, quia iam conuersatur in angelorum iucunditate. De prima: »Plenitudo legis est caritas de corde puro et conscia bona et fide non ficta [98 1Kb] .«  Item bona substantia que non habet peccatum in conscientia. De hac in lege: »Cum ceperis captiuum, si placuerit tibi, rades omnes pilos carnis sue [99 1Kb] et duces eam uxorem. De secunda Iob: »Ecce in celo testis meus, et conscius meus in excelsis [100 1Kb] . Hec est illa fortis mulier, que prouidet domui sue, et texens marito uestem negotiatur. De tertia: »Gloria nostra hec est testimonium conscientie nostre [1 1Kb] .« Hec est sponsa, que in osculo sponsi delectatur. Prima dicit: »Laui pedes meos, quomodo inquinabo illos. Exspoliaui me tunica mea, quomodo induar illa [2 1Kb] ?« Secunda dicit: »Ego dormio et cor meum uigilat [3 1Kb] .« Tertia dicit: »Lectulus noster floridus [4 1Kb] .« Item mala alia, cauteriata, alia inquinata, alia turbata: cauteriata, quia inflammata praui desiderii  ardore; inquinata, quia perpetuo desiderio putrescit in stercore; turbata, quia hinc uidens peccatum, inde penas inferni semper peccans uiuit in horrore. De prima Apostolus: »Sunt quidam suam cauteriatam habentes conscientiam [5 1Kb] .« Istam regunt »due filie sanguisuge, que dicunt semper: Affer, affer [6 1Kb] ,« id est uoluptas et auaritia. De secunda idem: »Inquinata est et meus eorum et conscientia [7 1Kb] ,« hec sedet in amphora [8 1Kb] cum impietate, quam due mulieres portant in terra Sennaar [9 1Kb] , quod dicitur fetor eorum, scilicet mundana prosperitas et temporalium rerum affluentia. Pro tertia: »Contendebant due mulieres meretrices ante regem Salomonem [10 1Kb] ,« id est timor et infida securitas. Timor enim uult  filium suum, id est opus bonum uiuere, infida securitas mortificare. Unde semper presumit seua turbata conscientia. Domus Dei est anima iusti. Ibi fundamentum est timor, quia »initium sapientie timor Domini [11 1Kb] .« Inde surgunt duo parietes, scilicet innocentia et misericordia. In his enim omnis structura solidatur. Unde beatus Iacobus apostolus: »Religio munda et immaculata apud Deum et Patrem hec est: uisitare pupillos, et uiduas in tribulationibus eorum, et immaculatam se custodire ab hoc seculo [12 1Kb] .« Primum refertur ad misericordiam;  secundum ad innocentiam. Ecce quomodo de fundamento timoris surgit paries innocentie. Timor Domini generat sui discussionem; discussio sui cognitionem; cognitio, penitentiam; penitentia, dolorem; dolor, confessionem; confessio, emendationem; emendatio, purgationem; purgatio, puritatem; puritas perfectam prestat innocentiam Ecce ex alia potestate quomodo, paries misericordie surgit ex timore: timor miserorum generat considerationem; consideratio, compassionem; compassio, affectum subuentionis; affectus subueniendi, iuxta uirium facultatem, plenam misericordie exercet uirtutem. Ad hos nos inuitat Dauid dicens: »Declina a malo et fac bonum [13 1Kb] .« Tectum spes est celestium. Hec dum appetitu temporalium nos retrahit,  a tempestate temporalium per patientiam nos conseruat. Nam et ipsa patientia loco tignorum est. »Fundamentum aliud nemo potest ponere preter id quod positum est qui est iehsu Christus, ait Apostolus [14 1Kb] .« uolentes edificare, debent considerare fundum, fundamentum, fundatum. Fundus est cordis locus; fundamentum, Christus; fundatum, bonum opus tam interius quam exterius. Primum habeat puritatem, secundum stabilitatem, tertium rectam ordinationem. Primum, ne habeat limum peccatorum; secundum, ne sit instabile propositum; tertium, ne quid fiat inordinatum. De primo Paulus: »Emundemus nos ab omni inquinamento carnis ac spiritus [15 1Kb] .« De secundo: »Quis non separabit a caritate Christi? tribulatio? an angustia, an persecutio,  an fames, an nuditas, an periculum, an gladius [16 1Kb] ? de tertio dicit sponsa in Canticis: »Ordinauit in me caritatem [17 1Kb] .« Audi de primo: »Preparate corda uestra [18 1Kb] ,« ecce fundus Domino; ecce fundamentum: »Et seruite illi soli [19 1Kb] : ecce fundatum: »Sic edificata domus erit illa.« De qua dicitur:

Turbo quam nullus
Quatit, aut uagantes
Diruunt uenti,
Penetrantque nimbi.
Non enim penetrant fundum nimbi carnalis uoluptatis, fundamentum non quatit turbo aduersitatis, fundatum non diruunt uenti uanitatis. Locum mundabat Dauid dicens: »Si dedero somnum oculis  meis et palpebris meis dormitationem, donec inueniam locum Domino, tabernaculum Deo Iacob [20 1Kb] .« Si enim fuerit limosus fundus, non supponetur fundamentum Christus, sed clamabit: »Eripe me de luto, ut non infigar [21 1Kb] .« Si autem forte intrauerit, clamabit: »Infixus sum in limo profundi et non est substantia [22 1Kb] .« Cum egressus fuerit, sic gratias aget: Pater »eduxit me de lacu miserie et de luto fecis [23 1Kb] .« Super hoc fundant peccatores tria edificia. Ponunt enim fundamentum temporalia bona, superedificant superbiam. Item ponunt fundamentum  carnis concupiscentiam, superedificant lasciuiam. Item ponunt fundamentum garrulitatem, superedificant blasphemiam, murmurationem, contumeliam. Primum edificium est turris Babylonis, facta de lateribus [24 1Kb] , id est bonis temporalibus. Lateres crudi sunt bona temporalia, male quesita et luxuriose expensa. Unde dicitur: Lateribus crudis edificabimus. Lateres cocti sunt bona temporalia male quesita. Hi coquuntur, dum male retinendo in his homo obstinatur. Inde est quod filii Isrel in Aegypto Pharaoni lateres coquebant [25 1Kb] . Et Isaias ait: »uenter meus ad Moab quasi cithara sonabit, et uiscera mea ad murum cocti lateris [26 1Kb] .« Duo alia sunt Phithom et Ramesses, quas edificauerunt filii Isrel in Aegypto regi Pharaoni [27 1Kb] . Secundum  igitur edificium est Ramesses quod interpretatur commotio tinee, scilicet carnalis cupiditas. Tertium edificium est Phithom quod dicitur os hians, scilicet inutilis loquacitas. In tali fundo sunt »reptilia quorum non est numerus [28 1Kb] .« Oportet ergo in tali fundo prius fodere, sicut ait Ezechiel: »Fili hominis, fode parietem.« Et fodit, et inuenit imagines quadrupedum et reptilium et uolucrum [29 1Kb] .« Quadrupedia sunt qui manibus quasi pedibus quibusdam tangendo terram, ultra modum tractant temporalia. Reptilia, sunt uoluptuosi qui repunt, ore, pectore, uentre et cauda: ore, lasciuia loquendo; pectore, cogitando; uentre, effectui mancipando; cauda, in his perseuerando. uolucres uero sunt superbi. Itaque ista purgantur, ut domus edificetur. Scriptum est enim:  »Nisi Dominus edificauerit domum, in uanum laborauerunt qui edificant eam [30 1Kb] .« In qua »fundamentum aliud nemo potest ponere preter id quod positum est, qui est iehsu Christus [31 1Kb] .« Hic ergo tanquam lapis ponitur in fundamento de quo dicitur: »Erexit Iacob lapidem in titulum fundens orationem Domino [32 1Kb] .« Hunc lapidem. Quidam dimittunt in imo; quidam suspendunt in medio; quidam erigunt in summo. Primi sunt carnales, secundi mediocriter uiuentes, tertii Deo uacantes. Primi fidem habent nec operantur; secundi »utuntur mundo tanquam non utantur [33 1Kb] ;« tertii in celo conuersantur [34 1Kb] . De primis ait Iacobus apostolus: »Fides sine operibus mortua est [35 1Kb] ;« de secundis ait Ioannes  apostolus: »Qui habuerit substantiam mundi huius et uiderit fratrem suum necessitatem habere et clauserit uiscera sua ab eo, quomodo caritas Dei manet in illo [36 1Kb] .« Istis dicitur: »Nolite diligere mundum, neque ea que in mundo sunt [37 1Kb] ;« tertii dicunt cum Paulo: »Que fuerunt mihi lucra, facta sunt mihi detrimenta propter Christum propter quem omnia detrimenta feci: et arbitror ut stercora, ut Christum lucrifaciam [38 1Kb] .« Item idem: »Unum autem que posteriora sunt obliuiscens, ad  ea que anteriora sunt meipsum extendens, persequor ad brauium superne uocationis [39 1Kb] .« Primi itaque dimittunt in imo in periculum; secundi librant in medio in speculum; tertii erigunt in summo in titulum: primi in periculo damnationis, secundi in speculo sue cognitionis, tertii in titulo diuine laudis. Primi enim: »Cum cognouissent Deum non sicut Deum glorificauerunt aut gratias egerunt, sed euanuerunt in cogitationibus suis [40 1Kb] ;« de secundis: »Si ignoras te, o pulcherrima inter mulieres, egredere et abi post uestigia gregum tuorum [41 1Kb] .« tertii dicunt: »Laudabo Deum meum in uita mea [42 1Kb] .« Primi fundunt mel, secundi uinum, tertii fundunt oleum desuper: mel carnalis uoluptatis, uinum austeritatis penitentialis, oleum deuotionis. Mel istud  a sacrificio prohibetur. uinum et oleum uulnerato a latronibus per Samaritanum infunduntur [43 1Kb] . Ecce de fundamento: »Super hoc fundamentum quedam edificant ligna, fenum, stipulam [44 1Kb] ,« id est quosdam motus uenialium ut est uanitas de operibus qui sunt ligna. De gratia corporum, quod est fenum, quia »omnis caro fenum [45 1Kb] .« De splendore sermonum qui sunt stipula, qua cantare consueuerunt antiqui. In figura primi, Paulus, cum colligeret sarmenta, de his exsiliit uipera, que intus latebat, et adhesit manui eius, qui uiriliter excussit eam [46 1Kb] . In figura secundi, Absalon sedit super mulum, id est carnem fatuam, et capillos eius, id est cogitationes cordis; uentus elationis tulit in altum, et in quercum adheserunt, id est in duritia obstinationis.  Superuenit Ioab, id est diabolus, tribus lanceis confixit cor illius [47 1Kb] , que sunt iste: Superbus enim crudelis inferiori, indignatur de pari, inuidet superiori. Contra primum, iuxta petam deberet [48 1Kb] :

Parcere subiectis et debellare superbos.
de secundo dixit alius [49 1Kb] :

Nec quidquam iam ferre potest Cesarue priorem
Pompeiusue parem.
In figura tertii uidit Ioannes in Apocalypsi »tres spiritus immundos in modum ranarum exeuntes de ore draconis [50 1Kb] .« Alii »superedificant aurum, argentum, lapides pretiosos [51 1Kb] :« aurum sapientie et caritatis, argentum innocentie et castitatis, lapides pretiosos, interioris et exterioris operis. In  figura primi, erant duo cherubim aurea in tabernaculo [52 1Kb] ; in figura secundi, duas tubas argenteas et ductiles habuit Moyses, quibus conuocabatur populus in deserto [53 1Kb] ; in figura tertii, dicitur de animalibus Ezechielis: »Sub pennis eorum manus hominis in quatuor partibus [54 1Kb] .« Penne enim sunt interiora opera, manus hominis exteriora. Que sub pennis sunt, quia interiora, sunt exterioribus potiora. Exteriora sunt in quatuor partibus, quia primo operatur sibi homo opera penitentie; secundo,  proximo opera misericordie; tertio, inimico opera perfectionis; quarto, fiunt in Deum opera pietatis. Et hec de edificatione domus spiritualis.


34 Laquearia debent esse cypressina.

[CARD.] Quia, etsi ille gratie, que per laquearia designantur, dilatant inferius et manifestantur ad utilitatem proximorum, tendunt tamen in acutum, ut cypressus, et constringuntur in unum. Tendunt enim in illum qui uere est unus, et intendunt in illam unam, de qua dicit Propheta: »Unam petii a Domino, hanc requiram [55 1Kb] .« Quia uero promiserat de lectulo florido [56 1Kb] , ostendit filius quod lectus non floret, nisi per humilitatem sit lectulus, et quod nullus floret, nisi ipse in eo floreat, si quidem non requiescit spiritus eius, nisi super humilem  [57 1Kb] .


Ego flos campi et lilium conuallium.

[THO.] Bene Christus se florem appellat, quia dum spinas peccatorum exterminat, mentem sponse et pulchritudinem iustitie exornat, et dum maribus cordis celeste desiderium appplicat, interiora animi quasi odore refocillat. Quod in campo est, patet omnibus, scilicet uiola humilitatis qua substernit se omnibus, et rosa caritatis, que se diffundit benefaciendo, etiam in male agentibus. In conuallibus solent horti claudi, quia pinguis est locus. Ibi est lilium castitatis, que gaudet semper clausura teneri. Quis uero hic ornatus non a sponsa, sed a sponso est, insinuat sponsus, cum ait: Ego flos  campi et lilium conuallium. Flos aliquando in thalamo, aliquando in campo, aliquando in horto est: Thalamus est conscientia floribus bonorum operum referta; flos in thalamo non nascitur, sed aliunde affertur, quia bona opera non ex nobis, sed ex Dei fiunt gratia. Campus qui floret sine cultu humano beata uirgo est, flos Filius eius. Item, hortus est cor hominis; ibi flos caritatis humano cultu nascitur, id est Christus; est tamen illud magis diuinum quam humanum. Item, flos uirginitas; flos matrimonii, flos actio bona. In horto uirginitas, in campo matrimonium, bonum opus in thalamo, bene in horto est uirginitas cui solitudo est amica. Congrue in campo matres, quia ludibrio omnium exponuntur. Merito etiam in thalamo actio  bona, que conscientiam et quietam facit et tutam reddit. Dominus ergo flos horti, uirgo uirga uirgine natus. Idem, flos est campi, martyr martyrum corona, martyrii forma. Denique foras ciuitatem est eductus, extra castra passus [58 1Kb] , in ligno suspensus [59 1Kb] , et sic multifarie flori est Christus comparatus. Naturaliter flos letus est. Est enim aspectu iucundus; olfactu dulcis, tactu suauis. Ut ergo ad beatitudinem sue uisionis nostrum desiderium excitet, per decorem floris suam pulchritudinem nobis proponit, ut ad gustum interne suauitatis nostros accendat affectus. Per odorem floris  suam nobis ad memoriam dulcedinem inducit, ut ad gaudium beate societatis sue nostrum inuitet amorem. Per suauitatem floris ineffabilem sue penitentie delectationem nobis promittit. In campo latitudo consideratur; in ualle, profunditas cernitur. In his ergo qui se dilatant caritate sit flos campi; in his qui se substernunt humilitate sit flos conuallium. Item in lilio tria considerantur: uiror in foliis, candor in floribus, aureus color in granis. In uirore igitur qui prodest oculis fides accipitur. In flore autem candido, quia inde fructus procedit spes nobis insinuatur. In aureo grano, tum pretio, tum colore caritas nobis proponitur.


Ego flos campi et lilium conuallium, ac si diceret:

 Ego sum qui caritate dilatatos glorifico, qui humiles exalto, qui credentes illumino, sperantes confirmo, amantes accendo. Notandum quod flos aliquando dicitur uanitas, aliquando autem uirtutum gratia et suauitas. Aliquando spes fructus, aliquando supernorum iucunditas designatur. Et hoc iuxta quatuor huius nominis etymologias. Secundum primam acceptionem dicitur flos quasi feni labens honor seorsum; secundum significationem secundam dicitur flos fundens late odorem suum; iuxta tertiam significationem dicitur flos, scilicet fructus libans opem sequentis; secundum quartam acceptionem dicitur flos, scilicet faciens letum odorem suauitatis. Pro flore natiuitatis dictum inuenimus in  Isaia: »Omnis caro fenum et omnis gloria eius quasi flos feni [60 1Kb] .« Iuxta secundam acceptionem, scilicet pro uirtutum gratia et suauitate inuenitur dictum: »Florete, flores, quasi lilium, date odorem et frondete in gratia [61 1Kb] .« In tertia significatione pro spe dicitur: »uideamus si floruit uinea, si flores fructum parturiunt [62 1Kb] .« Secundum quartam acceptionem de iucunditate supernorum legimus: »Iustus germinabit sicut lilium et florebit in eternum apud Dominum [63 1Kb] .« Apud Salomonem tres inuenimus species uanitatis quasi inuolutas sub hoc sermone: »uanitas uanitatum et omnia uanitas, dicit Ecclesiastes [64 1Kb] .« Ex his habemus quod uanitatum alia est mutabilitatis, alia cupiditatis, alia penalitatis. Prima est in caducis rebus, ex earum  conditione; secunda in corde, ex inordinata rerum dilectione; tertia in corpore, ex mortalitate. Prima est naturalis et congrua; secunda, culpabilis quia peruersa; tertia est penalis et misera. Prima est causa peccati; secunda est peccatum; tertia est pena peccati. Prima arguit secundam, tertia punit eam. Prima est uanitas, quia ostendit se habere quod non habet, et non potest permanere in eo quod habet; in secunda est »concupiscentia carnis, et concupiscentia oculorum, et superbia uite [65 1Kb] ;« in tertia uero est attritio et dissolutio. Attritio est qua homo per miseriam temporalem quotidie affligitur;  dissolutio uero, qua anima a corpore in morte separatur. Itaque totus homo uanitas, quandiu conseruatur in hoc miserabili exsilio. Florem etiam inuenimus dici ornatum uirtutum. Tres sunt ornatus: primus est solius exterioris conuersationis; secundus uero, exterioris conuersationis simul et interioris morum compositionis; tertius uero est future incorruptionis. Primum expetit Isaias propheta, cum dicit: »Auferet Dominus a uobis ornamenta, et lunulas, et specula de calceamentis uestris [66 1Kb] ;« de secundo, inuenimus in libro Macchabeorum: »Ornauerunt faciem templi coronis aureis et dedicauerunt altaria Domino [67 1Kb] ;« faciem, scilicet exterioris conuersationis; altare, scilicet cordis; de tertio: »uidi ciuitatem sanctam Ierusalem  nouam descendentem de celo, a Deo paratam, sicut sponsam ornatam uiro suo [68 1Kb] .« Primus est hypocritarum, secundus religiosorum, tertius beatorum. Primus est boni simulatio; secundus boni odoratio; tertius boni consummatio. Spes etiam triplex est. Prima spes uenie, secunda spes gratie, tertia spes glorie. De prima: »In te sperauerunt patres nostri, sperauerunt et liberasti eos [69 1Kb] ,« scilicet a peccatis; de secunda dicitur: »In te sperauerunt et non sunt confusi [70 1Kb] ,« sed gratia infusi; de tertia Iob: »uidebo Deum saluatorem meum.« Et addidit: »Reposita est hec spes mea in sinu meo [71 1Kb] .« Item triplex est iucunditas superna, scilicet corporum incorruptio, societas angelorum, Dei uisio. Ad primam nos uocat propheta, sic: »Iucundare,  filia Sion [72 1Kb] ;« secunda: Erit »bonum et iucundum habitare fratres in unum [73 1Kb] ;« de tertia: »Iucunditatem et exsultationem thesaurizauit super eum [74 1Kb] .« Item, dilectus dicitur »flos campi, lilium conuallium [75 1Kb] .« Quod in campo est omnibus patet. Flos campi est rosa, que est ignei coloris ad designandum Spiritum sanctum, qui in igne apparuit [76 1Kb] . Lilium natura candidum est Christus, de peccatoribus natus tanquam de terra, tamen nullum hominis peccatum. In uallibus nebule perseuerantius sunt et protegunt lilia ab ardoris inclementia. Itaque in campo est conuersationis Christi euidentia; in igneo colore rose sancti Spiritus in eo caritas, ut illuminatio, id est intelligentia; in nube protectio in omni tentatione, cuius in Christo  non habuit locum seuitia. In his enim tribus probatur in eo fuisse Spiritus sancti plenitudo et abundantia. Contra primum dicitur: Spiritus sanctus discipline effugiet fictum [77 1Kb] ;« contra secundum: »Et auferet se a cogitationibus [78 1Kb] , que sunt sine intellectu;« contra tertium: »Et corripietur a superueniente iniquitate [79 1Kb] .« Hec enim tria Spiritum sanctum expellunt a corde hominis: primum est duplicitas, secundum obscuritas, tertium iniquitas. Duplicitas, qua hypocrita, cum sit  interius malus, exterius religionem pretendit; obscuritas, qua nec se nec Deum cognoscit; iniquitas qua proximum offendit. In primo: »Terra est inanis [80 1Kb] ,« quia religio sine fundamento non habet firmitatem; in tertio: »Terra est uacua [81 1Kb] ,« quia iniquitas expellit caritatem; in secundo: »Tenebre sunt super faciem abyssi [82 1Kb] ,« quia nec se cognoscit nec creatorem. Sed »Spiritus Domini ferebatur super aquas [83 1Kb] ,« exspectans quasi ancipitem peccatoris reuocationem. Notandum autem quod iniquitas uenit, peruenit, superuenit. uenit, cum primo inuadit; peruenit, quando tentatus consentit; superuenit quando ad actum perducere disponit. In primo enim studium sancte conuersationis et meditationis eliquescit; in secundo, bona  uoluntas euanescit; in tertio, caritas refrigescit. Ecce terra uacua, sed contra primum sic reuocatur: »ueni, sancte Spiritus [84 1Kb] ;« contra secundum: »Reple tuorum corda fidelium;« contra tertium: »Et tui amoris in eis ignem accende.« Hec est nubes Spiritus sancti. Unde cum consummaretur tabernaculum, nubes operuit illud, et gloria Domini impleuit illud [85 1Kb] . Christus fabricauit, gloria impleuit, nubes operuit. Primum in passione, secundum in resurrectione et ascensione, tertium in sancti Spiritus missione. Et in nobis fabricamus imitando Christi passionem; gloria implet, si suspiramus ad eius resurrectionem et ascensionem; nubes operit per sancti Spiritus missionem; et contra hec tria legimus Spiritum sanctum in tribus  figuris apparuisse, contra duplicitatem in columbe specie, ecce in campo; contra obscuritatem in igne, ecce rosa colore igneo; contra iniquitatem in nube, ecce lilium in ualle, nesciens solis ardorem, interposite nebule matutine solatio. Primum ut duplicitatem resimplet; secundum, ut obscuritatem illuminet; tertium, ut estum tentantis iniquitatis stillanti rore refrigeret. Per primum redit spiritus unitatis; per secundum, spiritus ueritatis; per tertium, spiritus caritatis. Unitatis in moribus, ueritatis in sermonibus, caritatis in affectionibus. De primo: »Solliciti seruare unitatem spiritus in uinculo pacis [86 1Kb] ;« de secundo: »Rogabo Patrem meum et alium Paracletum mittet uobis, spiritum ueritatis [87 1Kb] ;« de tertio: »Spiritum in  nobis, Domine, tue caritatis infunde [88 1Kb] .« Tres sunt duplicitates: prima malitie, secunda uane glorie, tertia proprie uoluntatis et inconstantie. Prima enim est qua se quis aliquem fingit diligere contra quem malum machinatur; secunda qua se fingit hypocrita ut laus humana habeatur; tertia, qua stultus ut luna mutatur, qua homo inconstans, cum sub regula uiuat, aliter debere fieri iudicat, hic sibi ceteris sapientior uidetur. De prima due in agro. Iste est enim ager in quo Abel a Cain occiditur  [89 1Kb] . De secunda due in lecto in quo dilectus nocte queritur, et non inuenitur [90 1Kb] . De tertia due in mola, in qua captiua cum primogenitis Aegypti occiditur [91 1Kb] . Primi sunt, qui »loquuntur pacem cum proximo suo [92 1Kb] , mala autem in cordibus eorum;« de secundis: »Attendite a falsis prophetis qui ueniunt ad uos in uestimentis ouium, intrinsecus autem sunt lupi rapaces [93 1Kb] ;« de tertiis: »ue uobis qui sapientes estis in oculis uestris, et coram uobismetipsis prudentes [94 1Kb] .« Primi: »In ore et corde locuti sunt [95 1Kb] ;« de secundis: »ue uobis qui duplices corde estis [96 1Kb] ; de tertiis: »Homo duplex inconstans est in omnibus uiis suis [97 1Kb] .«

Contra has tres duplicitates inuenitur triplex unitas Spiritus sancti. Contra primam unitas cordis  ad fratrem; contra secundam, unitas cordis ad extrinsecam operationem; contra tertiam, unitas cordis ad obseruantiam regularem. Inde de sponsa dicitur in Canticis: »Una est columba mea, una est formosa mea, una est matri sue [98 1Kb] .« Ecce triplex unitas. De prima: »Unus spiritus, et una fides erat in eis, et multitudinis credentium erat cor unum et anima una [99 1Kb] ;« et: »Ecce quam bonum et quam iucundum habitare fratres in unum [100 1Kb] .« In figura secundi: »Angelus Domini descendebat in piscinam [1 1Kb] , etc.« In figura tertii: »Decem leprosi mundati sunt, et non est reuersus nisi unus qui daret gloriam Deo [2 1Kb] .« Propter primum dicitur: »Due in agro una assumetur,« scilicet anima et que est in prima unitate, »altera relinquetur [3 1Kb] ,«  scilicet anima que est in alteritate; propter secundum: »Due in lecto, una assumetur et altera relinquetur [4 1Kb] ;« propter tertium: »Due in mola, una assumetur et altera relinquetur [5 1Kb] ;« propter has tres unitates triplicem legimus columbam Spiritum sanctum figurantem. Prima fuit in arca sub diluuio [6 1Kb] ; secundam Moyses precepit offerri in sacrificio [7 1Kb] ; tertia super Dominum apparuit in baptismo [8 1Kb] . Prima enim ramum oliue attulit ad arcam, id est pacem; secunda offertur »retorto capite ad pennulas,« ut doceatur hypocrita caput quod est anima referre ad pennulas, id est ad exteriorem uirtutis operationem; tertia mansit super Dominum, ut duplicitatem inconstantie reuocet ad stabilitatem, id est contra propriam uoluntatem. Unde  Dominus: »Non ueni facere uoluntatem meam, sed uoluntatem eius qui misit me [9 1Kb] .« Ecce amplius Spiritus sanctus discipline non effugiet fictum [10 1Kb] , quia duplicitas resimplata est per Spiritum sanctum. Sed corripitur 35 a superueniente iniquitate [11 1Kb] , id est ab estu tentationis, que peccatum inducit. Contra hanc Spiritus sanctus apparuit in nube [12 1Kb] , rore stillante refrigerii. »In  igne quoque apparuit Spiritus sanctus [13 1Kb] ,« ut illuminet cor obscurum. Tria enim sunt peccata in Spiritum sanctum que obscurant cor. Primum est peccatum desperationis; secundum est presumptionis; tertium est inuidentia fraterne caritatis. De primo, ait Cain: »Maior est iniquitas mea quam ut ueniam merear [14 1Kb] ;« de secundo in Apocalypsi: »Sedeo regina, et uidua non sum, et luctum non uidebo [15 1Kb] ;« de tertio ait Ioannes in Epistola canonica: »Est peccatum ad mortem, pro eo non dico ut quis oret [16 1Kb] .«

Ut igitur illuminet, contra hoc apparet Spiritus sanctus in igne, ut consumat, ut accendat, ut illuminet: ut consumat peccatum, ut accendat ad opera uirtutum, illuminet ad reuelationem supernorum.  Unde philosophi dicunt: Ignis est acutus, mobilis, subtilis. Ignis itaque Spiritus sancti acutus est, quia pungit dum contritione cor peccatoris penetrat, mobilis est, dum ad operandum pigrum excitat; subtilis est dum superna reuelat. In primo pungit, in secundo iungit, in tertio ungit. Pungit crimina, iungit federa, ungit uiscera. Crimina pungit amaritudine contritionis; federa iungit pignore spiritus infusionis; uiscera ungit suauitate dilectionis. In primo »factus est repente de celo sonus [17 1Kb] ,« qui pungendo quasi increpatione peccatum consumat; in secundo aduenit Spiritus uehemens [18 1Kb] qui accendat; in tertio replet totam domum [19 1Kb] , dum ad uidenda superna illuminat. In primo est uehemens quasi ueadimens; in secundo dicitur uehemens, quasi  uehens mentem; in tertio dicitur uehemens, quasi uehens a mente. Audi acutum, pungentem et consumentem peccata: »Accipite Spiritum sanctum, quorum remiseritis peccata, remittuntur eis [20 1Kb] .« Et Iob [21 1Kb] : Cum me presente transiret spiritus, horruerunt pili carnis mee, id est peccata. Inde dicitur in Ezechiele: »ueni, spiritus, a quatuor uentis, et infla super interfectos istos ut reuiuiscant [22 1Kb] .« Sanctus enim spiritus uenit et adducit spiritum diuine inspirationis, ab occidente, dum lapsum peccatoris reparat. uenit ab aquilone, unde »panditur omne malum [23 1Kb] ,« quando diaboli in nobis tentationem expugnat; uenit a meridie quando ad diligendum cor nostrum inflammat; uenit ab oriente, quando ad cognoscenda superna illuminat. Sed quibus uidetur  absurdum, quod spiritus adducit spiritum, sciant quod tres proprie dicuntur spiritus, tres improprie: proprie, spiritus diuinus, spiritus humanus, spiritus angelicus tam bonus quam malus. Tres improprie: primus diabolice suggestionis, secundus flatus hominis, tertius diuine inspirationis. Tres ergo principales, tres adducunt improprios.

De primo: »Nos non spiritum huius mundi accepimus«  ait Apostolus [24 1Kb] , id est superbiam mundi. Idem: »Quidam sunt inflati spiritu carnis sue [25 1Kb] ,« id est carnali uoluptate, hic adducitur a diabolico spiritu. De secundo, idem Apostolus: »Si lingua orem, spiritus meus erat [26 1Kb] ,« id est flatus. Istum adducit flatum et spiritus humanus. De tertio in Apocalypsi: »Gratia uobis et pax ab eo et a septem spiritibus qui sunt in circuitu throni eius [27 1Kb] .« Septem isti spiritus sunt septem dona Spiritus sancti, sicut, ait Hamno super Apocalypsim, scilicet spiritus sapientie, intellectus, consilii, fortitudinis scientie, pietatis, timoris Domini [28 1Kb] . Iste spiritus adducitur a Spiritu sancto. Hec diximus, ne paralogizentur a seipsis uel ab aliis, qui uirtutis nominum sunt ignari. Dicitur etiam spiritus ira Dei. Unde: »Non  permanebit Spiritus meus in hominibus istis, quia caro sunt [29 1Kb] ,« id est non damnabo eos perpetuo, quia de fragili materia facti sunt, sed angelos qui spiritus sunt. De his in Apocalypsi legitur: »Quatuor augeli tenebant quatuor uentos, ne fiarent [30 1Kb] .« Audi mobilem, et accedentem ad opera: »Ubi erat impetus spiritus, illuc gradiebantur [31 1Kb] .« Item: Quocunque ibat spiritus, illo eunte spiritus gradiebantur pariter ut rote sequentes eum [32 1Kb] .« Et: »Ductus est iehsu in desertum a spiritu, ut tentaretur a diabolo [33 1Kb] .«---»Lustrans enim uniuersa in circuitu pergit spiritus, et in circulos suos reuertitur, ait Salomon [34 1Kb] .« Lustrat, dum scrutatur cor propter peccata cogitationis; deinde membra propter peccata operationis; postmodum linguam, propter  peccata locutionis, »quoniam renum, inquit, illius testis est Deus, et cordis eius scrutator est uerus et lingue illius auditor [35 1Kb] .« In circulos suos reuertitur, quando iterum redit ad cor, ut accendat ad diligendum; ad membra, ut excitet ad operandum; ad linguam, ut excitet ad confitendum et laudandum Deum. Spiritus enim Domini replet orbem terrarum [36 1Kb] , quem animam mundi dicunt. Unde uirgilius:

Principio celum ac terras composque liquentes,
Lucentemque globum lune, titaniaque astra,
Spiritus intus alit, totamque infusa per artus
Mens agitat molem, et magno se corpore miscet [37 1Kb] .
»Qui spiritu Dei aguntur, hi filii sunt Dei [38 1Kb] .« Audi subtilem et illuminantem: »Spiritus, ait Paulus, scrutatur omnia, etiam profunda Dei [39 1Kb] .« Idem ait:  »Nobis reuelauit Deus per Spiritum suum [40 1Kb] . Qui ei secundum spiritum sunt, qui spiritus sunt sentiunt [41 1Kb] . Duxit me, ait Ezechiel, spiritus in montem magnum et latum, et ostendit mihi edificium ciuitatis uergentis ad austrum [42 1Kb] ;« hec est celestis patria, pro qua laboramus, ut ad eam perueniamus, duce Spiritu sancto et consolante labores nostros, sicut aitpeta [43 1Kb] :

. . . forsan et hec olim meminisse iuuabit.
Durate et uosmet rebus seruate secundis.
O passi grauiora, dabit Deus his quoque finem
Per uarios casus per tot discrimina rerum,
 Tendimus in Latium, sedes ubi fata quietas
Ostendunt.
Queramus ergo ut primo Spiritus sanctus infundatur, secundo diffundatur, tertio effundatur. In primo ut sancti Spiritus corda nostra mundet infusio et sui roris intima aspersione fecundet, ut Spiritus sanctus adueniens paratam sibi in nobis inueniat mansionem [44 1Kb] .« In secundo ut illo nos igne Spiritus sancti inflammet quem Dominus noster iehsu Christus misit in terram et uoluit uehementer accendi [45 1Kb] , ut dicamus: »Charitas Dei diffusa est in cordibus nostris per Spiritum sanctum qui datus est nobis [46 1Kb] .« In tertio, ut effundatur in nos, et adimpleatur illud Ielis prophete: »Effundam de Spiritu meo super omnem carnem et prophetabunt  filii uestri et filie uestre [47 1Kb] , ut mentes nostras Spiritus qui a Patre procedit illuminet, et nos inducat in omnem, sicut eius promisit Filius, ueritatem, Dominus noster iehsu Christus [48 1Kb] , cui est honor et gloria in secula seculorum. Amen.

[CAR.] Non dicit: Ego sum flos montium, sed flos campi, et lilium conuallium. Signatur autem duplex humilitas in campo et conuallibus. Nam sunt quidam qui humiliant se maioribus, et seipsos sibi et comparibus suis humiliter commetiuntur: et isti designantur per campos. Talem se ostendebat Apostolus, cum diceret: »Non enim audemus inserere aut comparare nos quibusdam qui seipsos commendant, sed ipsi in nobis nosmetipsos metientes, et comparantes nosmetipsos nobis, non in immensum  gloriamur [49 1Kb] .« Alii sunt qui humiliant se sub comparibus suis et minoribus, sicut terra que ab equalitate sua descendit et facit conuallem. Talem se ostendebat Apostolus, cum dicebat: »Ego sum minimus apostolorum, qui non sum dignus uocari apostolus [50 1Kb] .« Illud etiam attendendum est, quod lilium altiori etiam et fortiori stipite conscendit in florem quam herbe cetere, et quia maior humilitas plus ascendit et proficit, et minor humilitas minus, ideo flos attribuitur campo, et lilium conuallibus assignatur, sed quia quantum unusquisque per humilitatem crescit in Christo, tantum Christus crescit in eo; ut hoc ipsum Christus ostendat, de se ipso dicit: Ego sum flos campi et lilium conuallium.  Deinde commendationem matris quam ceperat, prosequitur dicens:


Sicut lilium inter spinas: sic amica mea inter filias.

[THO.] Bene sponsa dicitur sicut lilium inter spinas, quia cum Ecclesia Christum multi uerbo confitentur, non operibus, sed mundi sollicitudines sequuntur. Sola illa anima lilii digna est dignitate, que ad celestem pulchritudinem se erigens, et candorem munditie cordis et corporis sibi ipsi custodit, et proximos bone operationis odore reficit, et odorem bone opinionis inter homines spargens ad  bene conuersandum accendit. Est lilium infra spinas; est lilium inter spinas; est lilium super spinas. Lilium est castitatis: hoc est lilium infra spinas quando habetur uirginitas cum crimine, quia et crimen est spina, et tentatio spina. Unde »conuersus sum in erumna mea dum configitur spina [50* 1Kb] .« Inter spinas est lilium, quando uirginitas multa impugnatur tentatione. Super spinas est lilium, superata tentationum impugnatione. Primis comminatur Deus per prophetam: »Foris uastabit eos gladius, et intus pauor, iuuenem simul ac uirginem, lactentem cum homine sene [51 1Kb] .« De secundis ait Ieremias: »Sacerdotes eius gementes, uirgines eius squalide et ipsa oppressa amaritudine [52 1Kb] .« De tertiis: »uirgines enim sunt et sequuntur Agnum quocunque  ierit [53 1Kb] .« Primum representant fatue uirgines, que fulgentes lampades uirginitatis habuerunt, sed oleum caritatis non acceperunt [54 1Kb] . Secundum sapientes uirgines, que et lampades uirginitatis habuerunt et oleum caritatis acceperunt, sed fatigate tentationibus »dormitauerunt omnes et dormierunt [55 1Kb] .« Tertium representauerunt, quando, deposita omni sollicitudine, cum sponso ad nuptias intrauerunt [56 1Kb] . Prima uirginitas fuit puelle saltantis, id est filie Herodiadis [57 1Kb] , que filia erat peccati; secunda fuit beate Agnetis, que passionem sustinuit ne seruiret copule coniugali; tertia fuit beate uirginis Marie, que nullum sensit aculeum libidinis, obumbrata gratia Spiritus sancti. Notandum autem quod in Scriptura sacra aliquando uirginitas lilio comparatur  in sexu femineo, quandoque in masculino: aliquando Christus uirgo comparatur ipsi lilio. De primo hic dicitur: Sicut lilium inter spinas, sic amica mea inter filias; de secundo: »Iustus germinabit, sicut lilium [58 1Kb] ;« de tertio dictum est: »Ego flos campi et lilium conuallium [59 1Kb] .« Ecce triplex uirginitas. Prima est uerecundior, secunda fortior, tertia perfectior: prima uerecundior, quia conscientia culpe, que hominem seduxit; secunda fortior robore et discretione, que se et mulierem regit; tertia perfectior, quia Christum carnis aculeus non momordit. Propter primum dictum est quia mulier debet uelare faciem suam [60 1Kb] , et mulier sub potestate uiri erit [61 1Kb] ; propter secundum dicitur: »uir gloria  Dei est, quia ab eo creatus: »mulier uero gloria uiri [62 1Kb] ,« a quo gubernatur; de tertio dictum est quod Christus »peccatum non fecit nec inuentus est dolus in ore eius [63 1Kb] .« Christi itaque perfectior est, que prelatis in exemplum proponitur. Sed ut perfectam uitam habeat prelatus, hec concurrant: in corde habeat unde proximo proficiat condimentum sapientie et caritatis; in exteriori homine ad exemplum formam religiose conuersationis; interius et exterius ad refrenandum luxuriam, munditiam castitatis. Inde enim est quod in tabernaculo erat candelabrum,  in quo erant scyphi, et spherule, et lilia [64 1Kb] : scyphi ad propinandum subditis sapientiam et caritatem; spherule que argumento tornature leuigantur ab omni scrupulo perfectam per sanctam conuersationem; lilia castitatis iucunditatem.

Notandum quoque quod in tribus locis inueniri lilia Scriptura commemorat. In conualle, in spineto, in agro. De primo dicitur hic: »Ego flos campi et lilium conuallium [65 1Kb] .« De secundo: Sicut lilium inter spinas; de tertio Dominus in Euangelio: »Considerate lilia agri quomodo crescunt. Amen dico uobis quia nec Salomon sic uestitus est in omni gloria sua, sicut unum ex istis [66 1Kb] .« In ualle igitur est lilium, scilicet uirginitas in humilitate fundata; in spineto, patientia in tribulatione probata; in agro fructu  centesimo fecundata et euidentia iucundata. Eius in humilitate erat uirginitas fecundata, que dixit: »Respexit Dominus humilitatem ancille sue [67 1Kb] .« In beata Anna fuit patientia probata, que potius elegit occidi quam corrumpi. In illis est fructu centesimo cumulata, qui merito castitatis »sequuntur Agnum quocunque ierit [68 1Kb] ,« et in euidenti. Unde: »Quam pulchra est casta generatio cum caritate [69 1Kb] .« Item, quia laudauerat eam sponsus, ne forte nimia securitate decipiatur, dicit animam in hac uita non posse uiuere sine tentationibus, ipsam comparans lilio, spinas tentationibus uel tentatoribus, quos hic filias appellat, propter infirmitatem. Non bone filie que pungunt: et ideo ab his timendum. Spina culpa est, spina pena, spina falsus frater, spina uicinus  malus. Spine in terra sunt, in acre sunt, in carne tua sunt. In his conuersari et non ledi, diuine est potentie, non uirtutis humane; opus est uirtutis inter malos bene uiuere, inter malignantes innocentiam retinere, et maius cum his qui oderunt pacem, pacificum esse [70 1Kb] , et perfectius eos diligere et eis benefacere. Lilium amari saporis est, et suauis odoris. Ipse est Christus qui per gustum amare passionis, nobis fragrantiam effudit eterne salutis. Item, meditatione et oratione mens sananda est et componenda; ne sit uentosa per uanam gloriam, ne sit tumida per superbiam, putrida per inuidiam, deiecta per inutilem tristitiam, dissoluta per ineptam letitiam, contracta per  inanem tumorem, scissa per iracundiam, ceca per auaritiam, catenata per ingluuiem, polluta per libidinem, uana per curiositatem. Audi tumorem superbie: »Ecce Dominus transit subuertens montes et conterens saxa [71 1Kb] ,«, etc. Audi uentum uane glorie: »uenit uentus a regione deserti, et concussit quatuor angulos domus [72 1Kb] .«, etc. Audi mentem putridam per inuidiam, Salomon: »uita carnium sanitas cordis, putredo ossium inuidia [73 1Kb] .« De inutili tristitia Apostolus, quomodo deiecit mentem et occidit: »Tristitia seculi mortem operatur [74 1Kb] .« Audi de  inepta letitia, quomodo mentem dissoluat: » Sedit populus manducare et bibere, et surrexerunt 36 ludere [75 1Kb] ,« et etiam idola adorauerunt. De inani timore audi Salomonem: »Piger propter frigus arare noluit; mendicabit ergo in estate et non dabitur ei [76 1Kb] .« Audi quomodo iracundia mentem scindit. Cogitationes iracundi, uipere sunt generationes que in uentre comedunt matrem suam. Audi quomodo auaritia mentem excecat. »Munera etiam excecant sapientes [77 1Kb] .« Per ingluuiem mens catenatur, quia mens ligata per eam per uniuersa ducitur. Libido lasciuientes polluit. Quod in euidenti est, quia »qui fornicatur in corpus suum, peccat [78 1Kb] .« Quod curiositas cor distendat, Dina suo docet exemplo [79 1Kb] . Lilium in radice fidem significat,  que latet in terra, quia fides est de occultis; hastile quod in altum surgit, spem; flos, castitatem; grana intus aurea, caritatem; claua in medio, timorem. Radix pallida est per quod significatur penitentia fidelium: hec triplex est, scilicet in abstinentia, unde Dominus: »Cum ieiunatis nolite fieri sicut hypocrite tristes [80 1Kb] ;« secunda eleemosynarum donatione; unde illud: »Cum facis eleemosynam, noli tuba canere [81 1Kb] ;« tertia lacrymabili oratione; inde dicitur: »Cum oras, intra in cubiculum tuum, et clauso ostio ora Patrem tuum [82 1Kb] .« Hastile uirentia habet folia.

Spes enim quatuor uirtutibus cardinalibus uiret. Spes enim iusta est, si tribuit unicuique quod suum  est. Unde: »Estote fortes in bello et pugnate contra antiquum serpentem.« Prudens sit, ut caueat demonum et falsorum fratrum suggestiones. Unde illud: »Estote prudentes sicut serpentes [83 1Kb] .« Sit fortis contra uiolentam tentationem et aduersitatem. Unde: »Reddite que sunt Cesaris Cesari, et que sunt Dei Deo [84 1Kb] .« Sit temperatus homo in uerbo, in opere, in cogitatione, et in alimentis corporis habeat sobrietatem. In cogitatione dicitur: »Sol non occidat super iracundiam uestram [85 1Kb] .« De opere: »Qui furabatur iam non furetur; magis autem laboret manibus suis quod bonum est ut habeat unde tribuat necessitatem patienti [86 1Kb] .« In uerbo: »Omnis sermo malus de ore uestro non procedat [87 1Kb] .« De sobrietate: »Non in comessationibus et ebrietatibus,  non in cubilibus et impudicitiis [88 1Kb] .« Flos qui castitatem significat, sex candida habet folia, quia sex sunt, que incorruptam seruant castitatem, hec scilicet sobrietas, operatio, asperitas cultus, cohibitio sensuum, caritas sermonis cum honestate, deuitatio opportunitatis, et persone, et loci, et temporis. De primo, sicut iam dictum est, non in comessationibus et ebrietatibus; non in cubilibus et impudicitiis [89 1Kb] : »Huius exemplum est Lot, qui inebriatus perpetrauit incestum [90 1Kb] .« Gulosita fit  quinque modis; naturali ardore appetitus, sicut Esau lenticulam appetiuit [91 1Kb] ; pretiosiori cibo, ut filii Isrel qui recurrebant animo ad olas carnium Aegypti [92 1Kb] ; accuratiori apparatu, ut filii Heli qui crudas a filiis Isrel exigebant carnes, ut accuratius appararent sibi, plus sumendo ut Sodomite, sicut scriptum est [93 1Kb] . Iniquitas Sodomorum otiositas fuit et satietas panis, preueniendo horam necessitatis, ut Ionathas filius Saul, dum comedit fauum mellis post uictoriam [94 1Kb] . De secundo: Otiositas inimica est anime, unde peta:

Otia si tollas perire cupidinis artes.
Item:

Otia corpus alunt, animusque pascitur illis.
Huius exemplum sunt Sodomite, sicut dictum est.  De tertio: »Non in ueste pretiosa, non in tortis crinibus aut auro aut margaritis [95 1Kb] .« Huius exemplum sunt Moabitides mulieres, que se ornauerunt ut facerent in se peccare filios Isrel [96 1Kb] . De quarto dicit propheta: »Ingressa est mors per fenestras uestras, et ingressa est domum uestram, disperdere ibi filios uestros paruulos [97 1Kb] ,« sicut dictum est de Dina, filia Iacob [98 1Kb] . De quinto legitur: »In manibus lingue mors et uita [99 1Kb] .« Item: »Corrumpunt bonos mores colloquia mala [100 1Kb] ,« ut uxor Putipharis ad Ioseph: »Dormi mecum, inquit [1 1Kb] .« De sexto ait Paulus ad Timotheum: »Adolescentulas iuniores de uita [2 1Kb] .« Unde Thamar filia Dauid corrupta est a fratre suo Amnon, quia sola cum illo intrauit thalamum [3 1Kb] . Intra florem sunt sex aurea grana, scilicet  caritas. Tribus enim modis diligitur Deus, et tribus de causis. Diligitur enim dulciter, fortiter, sapienter. Ecce tres modi dulciter diligebat, qui dicebat: »Quam magna multitudo dulcedinis tue, quam abscondisti timentibus te [4 1Kb] ,« Dei scilicet timore, qui comitatur amorem. Fortiter uolebat diligere, qui dicebat: »Diligam te, Domine, fortitudo mea [5 1Kb] .« Sapienter docebat diligere qui dicebat: »Fideles in dilectione acquiescent [6 1Kb] .« Tribus de causis diligitur, scilicet propter temporalia bona; propter spiritualia in uia; propter eterna in patria. Propter temporalia: quia timentibus Deum nichil deest, nec iis qui eum diligunt in ueritate [7 1Kb] . Propter spiritualia; unde Christus: »Si quis diligit me,  sermonem meum seruabit, et Pater meus diliget eum, et ad eum ueniemus et mansionem apud eum faciemus [8 1Kb] .« Item propter eterna: »Quia oculus non uidit, nec auris audiuit, nec in cor hominis ascendit, que preparauit Deus diligentibus se [9 1Kb] .« Pro tribus primis dicitur: »Diliges Dominum Deum tuum ex toto corde tuo, et ex tota anima tua, ex tota mente tua [10 1Kb] .« Primum desiderando dulciter; secundum, discernendo sapienter; tertium in memoria tenendo fortiter. Pro tribus aliis dicitur. »In  quo uiuimus, mouemur, et sumus [11 1Kb] .« Primum, quia ut uiuamus temporaliter confert nobis usum temporalium; mouemur, ascendendo per gradus spiritualium; sumus, ut iuxta ista temporalia apprehendamus eternam uitam angelorum. In medio lilii est claua, scilicet timor Dei. Sed claua ista tricornis est, quia propter naturalem timorem tres sunt timores.

Primus seruilis, secundus initialis, tertius filialis. Seruilis timor est quo timetur pena et non amatur iustitia. Iste timor non est in caritate. De isto ait peta [12 1Kb] :

Oderunt peccare mali formidine pene:
Tu nichil admittes in te uirtutis amore.
Initialis timor est quo partim timetur pena, partim  amatur iustitia. Unde Dauid: »Initium sapientie timor Domini [13 1Kb] .« Filialis timor est quo sic amatur iustitia ut non timeatur pena. Unde Dauid: »Timor Domini sanctus permanet in seculum seculi [14 1Kb] .« Pallor penitentie peccatum compescit, ne sit fides irrita. uiror uirtutum mores componit ne sit spes uana; senarius numerus foliorum castitatem custodit, ne sit corrupta; aurea caritas castitatem fecundat, ut sit fructuosa; timor caritatem pungit, ne sit remissa. Cum hoc lilium ita sit ordinatum, tamen tentationum sentit spinas; habet enim spinas sub se, habet circa se, habet iuxta se, habet intra se, habet supra se. Habet sub se spinas diuitiarum; unde dicitur: »Semen cecidit inter spinas [15 1Kb] ;« habet circa se spinas falsorum fratrum. Inde ait  Nahum propheta: »Sicut spine complectentes se inuicem, epulantes et potantes simul confundentur [16 1Kb] .« Subditi enim contra magistros sese complectuntur per conspirationem; habet iuxta se spinas carnales scilicet uoluptates. Unde Dominus cum malediceret Adam: »Cum operatus fueris terram non dabit fructum suum, sed spinas et tribulos germinabit tibi [17 1Kb] .« Intra se spinas habent stultarum cogitationum. Unde ait Salomon: »Traniiui per agrum hominis pigri, et per uineam uiri stulti, et ecce urtice repleuerant omnia, et spine operuerant superficiem eius [18 1Kb] .« Ager ille cor humanum est; habet supra se spinas, demones scilicet qui sunt in ere. Inde Dauid: »Conuersus sum in erumna mea, dum  configitur spina [19 1Kb] .« Spine tres configuntur in corde hominis. »He sunt tres lancee quas Ioab fixit in corde Absalon [20 1Kb] .« Primo enim impedit diabolus, ne fiat bonum; secundo exstinguit perpetratum; tertio ducit in obstinationem, ne de his querat peccatorum penitentie a Deo remedium. Est spina pessima, que pungit interius, scilicet ira: hanc docebat cauendam esse qui ait: »Irascimini et nolite peccare [21 1Kb] .« Hoc idem docet Apostolus adiungens: »Sol non occidat super iracundiam uestram,  nolite locum dare diabolo [22 1Kb] .« Triplex est ira. Est enim ira peccatoris, est ira fratris, est ira doctoris. Prima habet peccatum, secunda nescit peccatum, tertia fugit peccatum. Prima in patientia feruet, secunda de peccato dolet, tertia peccatum remouet. Prima habet defectum, secunda affectum, tertia effectum. De prima scriptum est. Ira enim uiri iustitiam non operatur [23 1Kb] . De secunda Dauid et Apostolus, sicut dictum est: »Irascimini et nolite peccare [24 1Kb] .« De tertia Habacuc dixit: »Cum iratus fueris misericordie recordaberis [25 1Kb] .« De prima peta dicit [26 1Kb] :

Ira furor breuis est; animum rege: qui nisi paret,
Imperat: hunc frenis, hunc tu compesce catenis.
Idem [27 1Kb] :

    . . . . Qui non moderabitur ire,
Infectum uolet esse dolor quod suaserit et mens.
Item Betius:

Qui se cupit esse potentem,
Animos domet ille feroces.
Etenim licet ultima longe
Tellus tua ira tremiscat:
Et seruiat ultima Tyle:
Tamen atras uincere curas:
Miserasque fugare querelas
Non posse potentia non est.
Idem [28 1Kb] :

Latius regnes auidum domando
Spiritum quam si Libyam remotis
Gadibus iungas et uterque Penus
Seruiat uni.
Item: »Qui irascitur fratri suo, reus est mortis [29 1Kb] .«  Iram non perficere, ait beatus Benedictus. De hac, ait Ieremias propheta: »Ollam succensam ego uideo, et facies eius a facie aquilonis [30 1Kb] .« Olla enim succensa est; cor inflammatum ira, cuius facies, id est intentio, est conuersa ad aquilonem, id est diabolum, qui flando, id est amplius inspirando, iram magis ac magis accendit. In figura secunde uidit Ezechiel hominem ab umbilico superius quasi flammam ignis [31 1Kb] , quod designat ardorem ire in corde, scilicet ira qua irascitur frater in corde suo contra peccatum suum. Inde Dauid: »uidi preuaricationes et tabescebam; quia eloquia tua non custodierunt [32 1Kb] .« Item: »Tabescere me fecit zelus meus, quia obliti sunt uerba tua inimici mei [33 1Kb] .«  Et illud: »Zelus domus tue comedit me [34 1Kb] .« Hec est simila oleo confrixa in sartagine. Tertia ira, peccatum corripit, nunc uerbo, nunc opere. uerbo sic: »Et scintille quasi aspectus eris candentis [35 1Kb] .« Inde Paulus ait: »Corripiet inquietos, consolamini pusillanimes, suscipite infirmos [36 1Kb] . Idem: »Argue, obsecra, increpa [37 1Kb] . Idem: »O insensati Galate, quis uos fascinauit non obedire ueritati [38 1Kb] ?« De opere inuenitur: »In manu eius ignea lux [39 1Kb] ;« scilicet qui uisus est a Moyse. Inde ait Apostolus:  »Quid uultis, in uirga ueniam ad uos, an in spiritu mansuetudinis [40 1Kb] ?« Hac ira feruebat Phinees, cum iratus arreptam pugione Isrelitam ceuntem cum Madianitide, transfixit in locis genitalibus [41 1Kb] . Similiter Mathathias, dum contremuerunt renes eius, uidens unum de Isrelitis immolantem idolis, ait: »ue mihi, ut quid natus sum uidere mala gentis mee: et ibi trucidauit eum [42 1Kb] .« Et Iacobus apostolus: »Si quis errauerit et conuerterit quis eum, scire debes quoniam qui conuerti fecerit peccatorem ab errore uie sue, saluabit animam eius a morte [43 1Kb] .« Ecce tres ire. Sub primam sol occidit; ad secundam accedit; tertiam accendit: occidit auferendo claritatem, accedit conferendo puritatem accendit inflammando caritatem.

 Notandum quod sol aliquando occidit sub iracundiam, aliquando in iracundiam, aliquando super iracundiam: sub iracundiam, quando ira obscurat temporalium scientiam: in iracundiam, quando ira obscurat spiritualium intelligentiam; super iracundiam, quando ira obscurat celestium sapientiam. Quia sicut ait quidam:

Impedit ira animam ne possit cernere uerum.
In primo enim »factus est sol quasi saccus cilicinus [44 1Kb] . Pro secundo dicitur: »Solem nube tegam [45 1Kb] .« Propter tertium: »Occidit sol in meridie [46 1Kb] .« In prima itaque ira sol est in occasu uespertino; in secunda est in ortu matutino; in tertia est in centro meridiano. De primo: »Occidet sol in meridie [47 1Kb] ;« de secundo: »Orietur uobis timentibus  nomen meum sol iustitie [48 1Kb] ;« de tertio: »Nolite considerare quod fusca sim, quia decolorauit me sol [49 1Kb] .« Ad secundam accedit sol. Unde dicitur: »Accessit iehsu et tetigit loculum adolescentis defuncti [50 1Kb] ,« scilicet conscientie scrupulose, ut uiuat caritatiue dolendo de peccato proximi. Tertiam accendit; unde: »Ignem ueni mittere in terram, et quid uolo nisi ut ardeat [51 1Kb] .«

Sequitur: »Nolite locum dare diabolo [52 1Kb] . Primo enim dant diabolo iocum; secundo focum; tertio locum. Dat homo iocum, dum fallaciis diaboli inuisibiliter seducitur; focum, dum uiolenta tentatione inducitur, uel incenditur; locum, dum in utraque obstinatus efficitur. De primo dicitur: »Nolite credere omni spiritui, sed probate spiritus si ex Deo  sunt [53 1Kb] : »Angelus enim Satane transfigurat se in angelum lucis [54 1Kb] ; de secundo: »Aduersarius uester diabolus tanquam leo rugiens circuit querens quem deuoret [55 1Kb] ;« de tertio: »uulpes foueas habent, et uolucres celi nidos; filius autem hominis non habet ubi caput suum reclinet [56 1Kb] .« Item, de lilio.

Spina aliquando pungit lilium in radice, aliquando in stipite, aliquando in flore, aliquando pungit grana, aliquando in claua: in radice, dum penitentiam  irridet; in stipite, dum uirtuose conuersationi inuidet; in flore, dum castitati insidiatur; in granis, dum caritati aduersatur; in claua, dum timorem Dei abominatur. Primo penitentiam irridet dicens hypocrisim esse uel indiscretionem; secundo conuersationi uirtuose inuidet, quia ad eius non potest ascendere estimationem; 37 tertio castitati insidiatur, ut impleat carnis sue pollutionem; quarto caritati aduersatur, ut seminet inter fratres dissensionem: quinto timorem abominatur, asserens pusillanimitatis esse illusionem.

In radice pungebat uxor Tobie cum diceret ei: »Nunc apparent eleemosyne tue et orationes [57 1Kb] .« Et uxor Iob dicens ei: »Adhuc tu permanes in simplicitate tua, benedic Deo et morere [58 1Kb] .« Sed  his dicetur in iudicio: »Nonne hi sunt quos aliquando habuimus in derisum et in similitudinem improperii. Ecce quomodo computati sunt inter filios Dei [59 1Kb] .« In stipite pungebat Cain inuidens fratri suo [60 1Kb] , et Ioseph inuidentes fratres sui [61 1Kb] , et Saul Dauid [62 1Kb] . Semper enim inuidus alterius macrescit rebus opimis. Unde Apostolus: »Ne sitis inuicem inuidentes, inuicem prouocantes [63 1Kb] .« Inuidentia enim fraterne gratie est peccare in Spiritum sanctum: Unde Iob: »Stultum interficit iracundia, et paruulum occidit inuidia [64 1Kb] .« Istud de primitiuis est uitiis unum, sicut scriptum est: »Inuidia diaboli mors introiuit in orbem terrarum [65 1Kb] .« In flore pungebat mulier dum compellaret Ioseph de stupro [66 1Kb] , et sacerdotes Susannam [67 1Kb] , et Amnon Thamar  sororem suam [68 1Kb] . Inde Salomon: »Mulier stulta blande apprehendit iuuenem, et deosculatur eum, et inducit in domum suam. Ille autem sequitur eam quasi bos ductus ad uictimam, nesciens quo uadat [69 1Kb] .« In granis aureis caritatis pungebant Dathan, et Abiron, et Core perturbantes populum Isrel [70 1Kb] . De talibus ait Apostolus: »Utinam abscindantur qui nos conturbant.« Et Dominus ostendit quid mereatur [71 1Kb] .«---»Qui scandalizauerit unum de pusillis [72 1Kb] . Cum intraueritis, inquit, terram quam Dominus daturus est nobis, edificate altare Domino de lapidibus quos ferrum non tetigit [73 1Kb] .« Terra est religio quam intramus; altare est unitas fratrum; lapides sunt corda nostra ex quibus fit hec unitas. Hos lapides non debet tangere ferrum discordie. In  claua timoris pungebat diabolus cum diceret Eue: »Quare precepit uobis Deus ne comedatis de fructu scientie boni et mali?« Et illa: »Ne forte moriamur,« id est eum timemus; ne forte nos occidat. Et ille: Nolite timere. »Nequaquam moriemini [74 1Kb] .« Ait latro ad latronem. »Neque tu Deum times, quod in eadem damnatione es [75 1Kb] .«


Sicut lilium inter spinas, sic amica mea inter filias.

[CAR.] Ac si dicat: Sicut lilium spinis est incomparabile,  sic inter filias hominum nulla matri mee comparabilis inuenitur: omnes enim alie spinas habent; ista nitet ut lilium sine spina. Sequitur autem ex persona matris:


Sicut malus inter ligna siluarum, sic dilectus meus inter filios.

[THO.] Laudat eum laudata ab eo. Parua laus, quoniam parui est laus. Hic uero non laudatur. »Magnus Dominus et laudabilis nimis [76 1Kb] ,« sed paruus Dominus et amabilis nimis: paruulus, ille scilicet qui natus est nobis [77 1Kb] . Non hic attollitur maiestas, sed commendatur humilitas. Hic hominum fortitudini et sapientie antefertur, qui sunt ligna siluarum infructuosa, ipse faciens fructum. Quia ergo sponse id dulcius quod se minuit sapit,  libentius attollit gratiam, prefert misericordiam, stupet dignationem. Tales cum sint steriles, tamen filios uocat, quos proprio sanguine sponsus filios fecit Patri suo. Hec malus est de cuius umbra et fructu in sequentibus sponsa se letam exhibet hoc modo: »Sub umbra illius quam desideraueram sedi, et fructus eius dulcis gutturi meo [78 1Kb] .« Merito eius desiderat umbram, unde refugium refrigerium et refectionem pariter erat acceptura. Cetera etsi habent umbram solatii, fructum uite non prestant. Sed Christus refrigerat ab estu uitiorum, et pascit delectatione uirtutum. Umbra eius caro eius est. Umbra eius est fides eius. Marie obumbrauit caro Christi. Mihi autem obumbrauit fides Christi. Nos Christi interim carne pascamur, mysteria ueneremur,  exempla sectemur, fidem seruemus: et sic in umbra eius uiuemus. Sed non dixit sponsa, uiuemus; sed, sedi quod maius est, quia quiescentis; est et hec quies est in contemplatione qua degustat superna gaudia. Unde ait: »Et fructus eius dulcis gutturi meo [79 1Kb] .« Sed istud in umbra, quia per speculum et in enigmate, sed postea facie ad faciem [80 1Kb] . Dilectus bene malo comparatur, cuius species et hominum et angelorum superat speciem, odor suauitatem, sapor dulcedinem. De specie: »Speciosus forma pre filiis hominum [81 1Kb] .« Sed hoc de hominibus. Quid de angelis? »In quem concupiscunt angeli prospicere. [82 1Kb] « De odore: »Odor eius super omnia aromata [83 1Kb] .« Hunc odorem  sensit beatus Ioannes qui ait: »Odor tuus in me concupiscentias excitauit eternas.« De sapore dicitur: »Dulcis et rectus Dominus [84 1Kb] .« Et illud: »Panem de celo dedisti eis, omnem habentem saporem [85 1Kb] .«

Igitur mirabilis est cuius species omnem transcendit decorem, odor suauitatem, sapor dulcedinem. Et si in eo quod est sapientia Patris consideremus, uidemus pulchritudinem inestimabilem, odorem ineffabilem, saporem incomparabilem. De specie audi: »Candor est lucis eterne [86 1Kb] .« Ipsa Sapientia  dicit de odore: »Balsamum non mistum odor meus [87 1Kb] . Balsamum quo chrisma conficitur, significat hic sacramenta Ecclesie, per que cum gratie diuine aspiratione suscipientes ea Sapientia purificat, exaltat, illuminat. Purificat fide diuinorum mysteriorum, exaltat spe celestium premiorum; illuminat caritate contemplationis et diuini amoris. De sapore scriptum est: »Spiritus meus super mel dulcis et hereditas mea super mel et fauum [88 1Kb] .« Memoria mea in generatione sanctorum [89 1Kb] .« In uerbis etiam Domini hec tria inuenimus fratres ubi dicit: »Ego sum uia, ueritas et uita [90 1Kb] .« uia eius precepta eius sunt. Inde dictum est: »uie eius uie pulchre, et omnes semite eius pacifice [91 1Kb] .« ueritas odori comparatur, quia sicut  odor trahitur de occultis, ita quoque sapor est in patria: »In pace in idipsum dormiam et requiescam [92 1Kb] .« Et est species eius in consiliis, odor in promissis, sapor in premiis. Similiter nos simus innocentia pulchri, obedientia odoriferi, contemplatione saporosi. Item malorum flores, alii sunt albi, alii purpurei, alii rosei. Candidus fuit dilectus sine peccato de uirgine nascendo; purpureus per passionem, de diabolo triumphando; decore roseus, resurrectionis gloriam manifestando. Malus in hieme ceteris est arboribus abiectior; in estate cunctis est pulchrior. Tales sunt iusti qui sunt modo abiecti, in patria pre ceteris florebunt. »Nunc enim filii Dei sumus, et nondum apparuit quid erimus. Scimus autem quoniam cum apparuerit,  similes ei erimus, quoniam uidebimus eum sicuti est [93 1Kb] .«---»Cum enim apparuerit Christus uita nostra, tunc et uos apparebitis cum ipso in gloria [94 1Kb] .« Huius arboris umbra est diuina protectio ad quam confugimus quoties grauamur tentationibus. Fructus est spiritualis intelligentia legis: quam habent in ore qui sapientes nolunt uideri; in gutture qui in corde Deum amant.

Forsitan hec est arbor Nabuchodonosor, quam uidit in somnis, que erat magna in medio terre et altitudo eius nimia [95 1Kb] . Nota: Hec arbor magna fuit; alta fuit; in medio terre fuit; ad multa et magna se dilatabat, per uirtutem. Ad alta se erigebat, per subtilitatem; etiam in intimis stabat, per intentionem;  ad fortia se extendebat; ad summa se erigebat, et in intimis fixa manebat; in magnis fuit per exercitium; in summis, per studium; in intimis, per desiderium. Quia ergo fortia agebat, magna erat; quia intima bona desiderabat, in medio terre erat; quia de sublimibus subtiliter sentiebat, altitudo eius magna erat. »Magna erat, inquit, et fortis: etiam proceritas eius tangens celum [96 1Kb] .« Magna erat ad bona agenda; fortis, ad mala toleranda; procera, ad sublimia contemplanda. Magna in actibus, fortis in contemplationibus, sublimis in  inuestigationibus. Adhuc dicitur de ea. »Folia eius pulcherrima, et fructus eius nimius, et esca uniuersorum in ea [97 1Kb] .« In foliis uerba, in fructu scientia, in esca doctrina. Folia pulcherrima sunt uerba diserta, fructus copiosus, sensus eruditus, multiplex intellectus. Esca uniuersorum, est plena eruditio omnium, discreta admonitio singulorum. »Subter eam habitant animalia et bestie. Et in ramis eius conuersabantur uolucres celi [98 1Kb] .« Animalia sunt homines temporalia tentantes; bestie carnales; uolucres spirituales. Sub potentia enim eius sunt tam carnales quam carnalia tractantes. uicinius quasi in ramis ei adherent spirituales. Hi tamen quandoque a contemplatione descendunt unde oritur sol, et occidit et ad locum suum reuertitur.  Oritur sol intellectus ad contemplationem; occidit per superni luminis reuerberationem; ad locum suum reuertitur per sui circumspectionem uel cognitionem. Ibique renascens se cognito ad contemplandum gyrat per meridiem superne claritatis et flectitur ad aquilonem per contemplationem inferne felicitatis. Tres arbores fuerant in paradiso [99 1Kb] . Prima scientie boni et mali qua hominis obedientia probaretur; secunda qua homo aleretur; tertia uite, qua uita conseruaretur. In prima est homo lapsus in culpam; a secunda separatus, perdidit alimoniam; tertia priuatus in corruptionis gloriam. Ideoque ut hoc triplex damnum restituatur, Christus malo comparatur. Hec malus in  hieme est rugosa; in autumno est fructuosa; in estate speciosa: rugosa, frigoris asperitate; fructuosa, pomorum ubertate; speciosa, florum iucunditate. Primum habuit Christus in passione; secundum, in predicatione uel sancti Spiritus missione; tertium, in resurrectione. Audi primum: Non est species ei neque decor; et uidimus eum quasi leprosum et percussum a Deo et humiliatum [100 1Kb] ; de secundo: uenite ad me, omnes qui laboratis et onerati estis, et ego reficiam uos [1 1Kb] , et: »Accipite Spiritum sanctum [2 1Kb] ;« de tertio: »Quis est iste qui uenit de Edom tinctis uestimentis de Bosra, iste formosus in stola sua [3 1Kb] .« In primo prime arboris deleuit peccatum; in secundo secunde arboris restituit spiritualiter alimentum; in  tertio tertie arboris uitam, scilicet gloriam corporis. Item hec malus tres fecit umbras, scilicet umbram mortis, que uenit pro peccatis; umbram refrigerii iustis, umbram secure quietis beatis.

Quatuor sunt umbre mortis. Prima, mundus; unde: »Si ambulauero in medio umbre mortis non timebo mala, quoniam tu mecum es [4 1Kb] .« Secunda, afflictio temporalis. Unde: »Humiliasti nos in loco afflictionis, et cooperuit nos umbra mortis [5 1Kb] .« Tertia quam sustinebant iusti apud inferos  ante aduentum Christi; inde dicitur: »ueni, et educ uinctum de domo carceris et umbra mortis. Quarta est absconsio peccati, unde Iob: Non sunt tenebre et non est umbra mortis, ut abscondantur ibi qui operantur iniquitatem [6 1Kb] .« Triplex est umbra refrigerii. Prima a culpa, secunda a tentatione, tertia a tribulatione. A culpa. Unde ait Iob: »Sicut ceruus desiderat umbram, et sicut mercenarius prestolatur finem operis sui, ita habui menses uacuos [7 1Kb] .« A tentatione. Unde angelus ad Mariam: »Spiritus sanctus superueniet in te et uirtus Altissimi obumbrabit tibi [8 1Kb] .« A tribulatione. Unde dicitur: »Sub umbra alarum tuarum protege me [9 1Kb] .« Umbra secure quietis erit in regno, scilicet tabernaculum corpus Christi glorificatum, erit umbraculum  diei, id est iusti ab estu tentationum, a turbine tribulationum, a pluuia peccatorum. Sub umbra huius mali quidam suspirant, quidam respirant, quidam aspirant. Sub prima suspirant graui onere, sub secunda respirant mitigato languore; ad tertiam aspirant; ut careant omni dolore. Huius mali fructus, quibusdam est ad infirmitatem, quibusdam ad sanitatem, quibusdam ad iucunditatem. Ad infirmitatem infidelibus, ad sanitatem penitentibus, ad iucunditatem amatoribus. Infidelibus est ad infirmitatem, quia non sapit eis; penitentibus ad sanitatem, quibus est amarus, sed utilis; amatoribus ad iucunditatem, qui dicunt cum sponsa: »Fructus eius dulcis gutturi meo [10 1Kb] .« De primo: »uade retro  Satana, non sapis ea que Dei sunt [11 1Kb] . Eis Deus uenter est, et gloria in confusione eorum que terrena sapiunt [12 1Kb] .« De secundo dicitur: »Licet is qui foris est uetus homo noster corrumpatur, is tamen qui intus est renouatur de die in diem [13 1Kb] .« De tertio: »Inebriabuntur ab ubertate domus tue [14 1Kb] .« Et illud: »Epulabuntur ab introitu glorie eius [15 1Kb] .« Item sunt filii reprobi, sunt filii probi, sunt filii probati. Primi sunt mali ad mortem prestiti; 38 secundi sunt boni ad uitam predestinati; tertii sunt angeli. Primi sunt scelerati, secundi uirtutibus sublimati, tertii iam beati.

De primis Isaias: »ue genti peccatrici populo graui iniquitate, semini nequam, filiis sceleratis [16 1Kb] ;« de secundis: »Fratres, nunc filii Dei sumus [17 1Kb] ;«  et Dauid: Ego dixi: »Dii estis et filii Excelsi omnes [18 1Kb] ,« de tertiis Iob: »Cum assisterent filii Dei coram Domino, adfuit inter eos Satan [19 1Kb] .« Idem: »Qui dimisit lapidem angularem, cum me laudarent simul astra matutina, et iubilarent omnes filii Dei [20 1Kb] ,« id est angeli. Inter primos est dilectus, quasi malus inter ligna siluarum, inter secundos, quasi amygdalus inter ligna hortorum [21 1Kb] : inter tertios, quasi lignum uite inter arbores paradisi [22 1Kb] : inter ligna siluarum sterilitatis, hortorum fecunditatis, paradisi uoluptatis. De primis: »Non potest  arbor mala fructum bonum facere. Omnis enim arbor que non facit fructum bonum excidetur et in ignem mittetur [23 1Kb] ;« de secundis: »Non potest arbor bona fructum malum facere [24 1Kb] .« Erit enim folium eius uiride et in tempore siccitatis non erit sollicitum, nec aliquando desinet facere fructum [25 1Kb] ; de tertiis: »Plantauerat autem Dominus Deus paradisum uoluptatis a principio [26 1Kb] .« Sed ille celestis est delectabilior, in quo, ut scriptum est: »Angeli assidue uident faciem Patris [27 1Kb] .« Primi enim in peius deficiunt, secundi in melius proficiunt, tertii iam gloriam recipiunt. De primis: »In propria uenit et sui eum non receperunt [28 1Kb] .« Ista enim sunt ligna silue que, sicut scriptum est, cum quererent sibi regem suis conformem moribus, reprobata sunt ab  oliua, a ficu, a uite, et elegerunt sibi rhamnum in regem [29 1Kb] , id est diabolum. Propter secundos dicitur in Cantico hoc ab ipso dilecto: »Descendi in hortum meum ut uiderem poma conuallium, et inspicerem si floruissent uinee et germinassent mala Punica [30 1Kb] .« Tertios, id est angelos, insinuabat Ezechiel sic: »Cum me uertissem, ecce in ripa torrentis ligna multa nimis ex utraque parte [31 1Kb] .« Torrens ille est superna beatitudo. De quo sic ait Augustinus: »Alique stille ad nos defluunt per deuotionem.« Unde: »Fluminis impetus letificat ciuitatem Dei [32 1Kb] .« Ligna, id est angeli sunt ex utraque parte: quidam enim ad nos descendant, nobis ministraturi; alii Deo semper assistunt, eum laudantes. Sed primo  uideamus quomodo fuerit inter ligna siluarum.

Malus, inter arbores sublimiores, est exigua; inter leues, scabrosa; inter planas, quasi spinosa. Sic Christus inter superbos humillimus; inter delicate uiuentes, plenus doloribus; inter se ipsos iustificantes, peccator reputatus. uide superbos Iudeos: »Circumdederunt me uituli multi, tauri pingues obsederunt me [33 1Kb] .« uide humilem: »Exinaniuit semetipsum formam serui accipiens [34 1Kb] .« Respice paruum in presepio [35 1Kb] , paruum oblatum in templo [36 1Kb] , paruum fugientem in Aegypto [37 1Kb] . uide leues molliter uiuendo. Iacobus ait: »Epulati estis super terram et enutristis in luxuriis corda uestra [38 1Kb] .« Econtra uide doloribus plenum, scilicet »uirum dolorum et scientem infirmitatem [39 1Kb] .« Audi planos, id est  iustificantes se ipsos. »Hypocrite, ait Dominus, decimatis rutam et cyminum et omne olus [40 1Kb] , iustificantes uosmetipsos [41 1Kb] .« Econtra de Christo dicitur ceco nato: »Nos scimus quia homo peccator est [42 1Kb] .« Apparuit enim in similitudinem carnis peccati [43 1Kb] . Item miraculosum uidetur quod ligna siluarum de terra matre in se ipsis crescunt sine alterius arboris insitione. Malus uero de terra matre triticum producens surculum aliunde assumptum per insitionem recipit. Sic Christus de matre uirgine quasi truncum  carnem assumens diuinitatem quasi surculum non de matre, sed de celis uenientem in unitate persone habuit. Unde libet exclamare, libet cum Ecclesia: »uidete miraculum matris Domini.« Sed ut diligentius inspiciamus, uidete oraculum, uidete signaculum, uidete miraculum. Oraculum prophetice ueritatis, signaculum integre uirginitatis, miraculum uirginee fecunditatis. Ad primum: euigilauerunt patres antiqui, quasi de graui somno. Secundum est signum quod resurgemus corpore incorrupto. Nouitas miraculi nouitatem corporis et anime nobis promittit in regno. De primo: »Euigilans Iacob quasi de graui somno, ait: uere Dominus est in loco isto, et ego nesciebam [44 1Kb] ,« scilicet quod aduentus eius ita propinquaret. Hec euigilatio  fuit pro natiuitate, fuit et alia pro resurrectione. Inde dicitur: »Nuntiauerunt Iacob: Ioseph filius tuus uiuit. Quo audito, euigilans quasi de graui somno, tamen non credebat [45 1Kb] .« De secundo: »Corruptibile hoc induet incorruptelam, et mortale hoc immortalitatem [46 1Kb] .« Pro tertio: Faciet nouum Dominus super terram. Mulier circumdabit uirum [47 1Kb] . Et ita ueniet propheta, et ipse renouabit Ierusalem, quando »renouabitur ut aquile iuuentus tua [48 1Kb] .« Oraculum triplex datum est de eo. Oraculum prophetie, oraculum annuntiationis angelice, oraculum Anne uidue. Primo nuntiatum est quod esset uenturus, secundo quis et de qua esset nasciturus, tertio quod esset facturus. De primo: »Deus ab  austro ueniet, et sanctus de monte Pharan [49 1Kb] ;« de secundo: »Quod nascetur ex te sanctum uocabitur Filius Dei [50 1Kb] ;« de tertio: »Ecce positus est in ruinam et in resurrectionem multorum in Isrel, et in signum cui contradicetur [51 1Kb] .« In ruinam idolorum, in resurrectionem mortuorum, in signum miraculorum. In ruinam idolorum in Aegyptum fugiendo; in resurrectionem mortuorum, quando multa corpora surrexerunt cum Christo; in signum miraculorum, mortuos suscitando, morbidos sanando. De primo: »Ingredietur Dominus Aegyptum et mouebuntur simulacra Aegypti a facie eius [52 1Kb] ;« de secundo: »Multa corpora sanctorum qui dormierant surrexerunt [53 1Kb] ;« de tertio: »Generatio praua et adultera signum querit [54 1Kb] .« Item, ruinam per  lapsum in culpam; in resurrectionem in reparationem per ueniam; in signum per crucis ignominiam. In primo enim sunt scandalizati, secundo a Deo uisitati, tertio eius morte reparati. Ecce de triplici oraculo. Audi de triplici signaculo:

Est enim signaculum similitudinis, signaculum tam uirtutum ceterarum quam castitatis, signaculum occultationis. Primum est similitudinis expressio, secundum uirtutum obseruatio, tertium secreti inumbratio. Primum per superbiam diaboli  solutum est in celo, secundum per inobedientiam hominis in paradiso, tertium per Christi aduentum in mundum. De primo: »Tu signaculum similitudinis, plenus sapientia, perfectus decore in deliciis paradisi fuisti [55 1Kb] ;« de secundo: »Qui claudit stellas sub signaculo [56 1Kb] ,« id est uirtutes, conseruat Dominus; de tertio: »Dignus es, Domine, accipere librum et soluere septem signacula eius [57 1Kb] .« Audi et miraculum Matris Dei: uirgo concepit, uirgo peperit, uirgo permansit. Hoc mediante miraculo natus est ille miraculorum omnium ordinator. In tribus fecit miracula.

In elementorum motionibus, in brutis animalibus, in hominibus. In primis ostensus est mundi creator, in secundo nature imperator, in tertio hominis  recreator. In primo: Mare se prebuit calcabile [58 1Kb] , noua stella nata est [59 1Kb] , sol obscuratus in passione [60 1Kb] ; in secundo malignos spiritus misit in porcos [61 1Kb] ; asina Balaam locuta est [62 1Kb] ; in tertio languidos sanauit, mortuos suscitauit [63 1Kb] . Ad ultimum ab omni corruptione liberauit. Accipe in hac malo oraculum, signaculum in floribus, miraculum in fructibus. Frondes enim que ad auram susurrant ostendunt oraculum. Fructus qui nascuntur ex floribus, occulta ratione, miraculum. De his tribus Iob: »Porro ad me dictus est sermo absconditus, et furtiue uenas susurrii audiuit auris mea [64 1Kb] .« Ecce uoces oraculi, scilicet prophetie occulte. Et subsequitur: »Et cum me presente transiret spiritus, inhorruerunt pili carnis mee [65 1Kb] .« Spiritus sanctus  quando uirgini obumbrauit quasi transitum fecit. Datus autem apostolis non transiit, sed nobiscum permansit. Unde respicientes ad uirginis signaculum sancto Spiritu conseruatum, merito horrent pili carnis mee, id est carnalia timemus peccata, ecce de signaculo. Et sequitur: »Stetit quidam cuius non agnoscebam uultum, imago coram oculis meis [66 1Kb] ,« ecce miraculum, quia Christus per umbrationem apparet. Ecce malus inter ligna siluarum. Est etiam inter ligna hortorum quasi amygdalus. Amygdalus pre ceteris florescit, oleo pinguescit, per fructum eius, qui sanus est, infirmitas non inualescit. Sic Christus pre ceteris martyribus floruit sanguine, pre ceteris iustis uirtutibus, pre ceteris sanctis miraculis. Inde dicitur: »Ego flos campi et  lilium conuallium [67 1Kb] .« Pre ceteris oleo caritatis abundauit. Per ipsum enim »caritas Dei diffusa est in cordibus nostris per Spiritum sanctum qui datus est nobis [68 1Kb] .« Ipse enim cibus est sanatiuus. Inde Ezechiel: »Erit eius fructus ad sanitatem, et folia eius ad medicinam [69 1Kb] .« De his tribus Salomon: »Florebit amygdalus [70 1Kb] ,« ecce primum. »Et impinguabitur locusta [71 1Kb] ,« ecce secundum. »Et dissipabitur capparis [72 1Kb] ,« ecce tertium. Capparis enim herba est corruptiua, quia corruptio nostra  cessabit. Sequitur: »Et redibit homo in domo eternitatis sue [73 1Kb] ,« ubi erit dilectus sicut lignum uite inter ligna paradisi, scilicet angelos et sanctos.


Sicut malus inter ligna siluarum, sic dilectus meus inter filios.

[CARD.] Malus siquidem flore rubro pomum producit. Sic enim Christus de sanguine passionis sue produxit Ecclesiam, que designatur in malo Punico, pro eo quod Ecclesia in unitate fidei diuersos gradus, et in ipsis gradibus diuersas personas colligit. Sicut malum Punicum sub uno cortice diuersas cellulas, et in ipsis cellulis grana plurima comprehendit. Igitur sicut malus incomparabilis est in fructu omnibus lignis siluarum, sic inter filios hominum nullus Christo est comparabilis. Sumus enim  quasi ligna siluarum, sterilia et infructuosa in comparatione illius, et »uniuerse iustitie nostre quasi pannus menstruate [74 1Kb] .« Sequitur:


Sub umbra illius quem desideraueram sedi; et fructus eius dulcis gutturi meo.

[THO.] In hac arbore dicit sponsa tria se inuenisse, scilicet umbram desideratam, et in umbra sessionem, et fructus dulcedinem. In primo intelligimus refrigerationem, in secundo repausationem, in tertio spiritualem refectionem: refrigerationem ab estu uitiorum, repausationem ab incommodo inquietationum, refectionem ex gustu supernorum gaudiorum. Per primum uitat homo diaboli laqueum; per secundum, Deo prestat obsequium; per tertium, spirituale accendit desiderium. In primo erit  quasi arbor que »ad humorem mittit radices suas, et non timebit cum uenerit estus [75 1Kb] .« De secundo Iob: »Usquequo non parcis mihi nec dimittis me ut glutiam saliuam meam [76 1Kb] .« Idem: »Recede paululum ab eo ut quiescat [77 1Kb] .« Idem: »Non concedit requiescere spiritum meum [78 1Kb] .« In tertio: »Dominus cibabit illum pane uite et intellectus, et aqua sapientie salutaris potabit illum [79 1Kb] .« Primus qui querit esse in umbra, triplicem patitur estum. Aestum ex feruore solis, materialis ignis, uitiati pulmonis. Primum supra se, secundum iuxta se, tertium intra se. A sole ueniens estus, est ira Dei; ab igne, mundanarum rerum concupiscentia; a pulmone, malitia. Ira Dei qua peccatori gratia  subtrahitur; concupiscentia, qua carnale desiderium accenditur; malitia, qua proximo quis malum machinatur. De primo dictum est: »Exardescet sicut ignis ira tua [80 1Kb] .« De secundo Paulus: »Exarserunt inuicem in concupiscentiis suis masculi in masculos turpitudinem operantes [81 1Kb] .« De tertio: »Ollam succensam ego uideo, et facies eius a facie aquilonis,« ait Ieremias [82 1Kb] . Hec enim olla est cor humanum succensum malitia; aquilo uero est diabolus, flatu male inspirationis accendens malitiam.

 Contra hunc triplicem estum ad triplicem umbram est fugiendum. Contra primum, est umbra diuine misericordie; contra secundum umbra passionis Dominice; contra tertium, umbra sapientie: misericordie, qua manus Domini in ira temperatur; passionis Dominice, cuius imitatione concupiscentia refrenatur; sapientie, qua malitia uincitur. De primo ait Habacuc: »Cum iratus fueris misericordie recordaberis [83 1Kb] .« Item Dauid: »Et abundauit ut auerteret iram suam, et non accendit omnem iram suam [84 1Kb] .« Iste potest dicere cum Isaia: »In umbra manus sue protexit me [85 1Kb] ,« ita ut Filius Dei dicatur manus Dei, sicut dextera qua operatur omnia. Isti itaque dicitur: »Per diem sol non uret te [86 1Kb] .« De secundo, id est umbra passionis  Dominice, ait Petrus: »Christo igitur passo in carne, et uos eadem cogitatione armamini [87 1Kb] .« Qui enim passus est in carne, desiit a peccatis, ut non iam hominum desideriis, sed Dei uoluntati, quod reliquum est in carne uiuat temporis. Ac si diceret: Cogitationes Dominice passionis, erunt nobis arma contra desideria secularia. Sed et si patimini cum Christo, cessabunt peccata uestra. Isti dicitur: »Scapulis suis obumbrabit tibi [88 1Kb] .« Itaque cum ambulaueris per ignem non ureris, et flamma non ardebit in te. Dicitur tertio quod sapientia uincet malitiam que in te pugnat contra innocentiam, ut dicas: »Obumbrasti super caput meum in die belli [89 1Kb] .« In 39 figura primi Ionas fuit obumbratus sub hedera [90 1Kb] , in figura secundi Elias sub iunipero [91 1Kb] ; in figura  tertii Nathanel sub ficu [92 1Kb] . Fuit ei Christus hedera, fuit iuniperus, fuit ficus: hedera in incarnatione, iuniperus in passione, ficus in resurrectione. Sicut enim hedera uilem truncum habet, tamen perpetuo uiret foliis, sic Christus in carne uilis et abiectus apparuit, et tamen perpetuis uirtutibus uiruit, uel incorruptione diuinitatis. Audi uilem truncum: »Non est ei species, neque decor [93 1Kb] .« Audi uirorem: »Unxit te Deus Deus tuus oleo letitie pre consortibus tuis [94 1Kb] .« Qui igitur sub umbra eius est; non sentit estum uitiorum. Ipse enim uenit tollere peccata mundi [95 1Kb] : »Aduocatum enim habemus apud Patrem, Iesum Christum iustum, qui factus est propitiatio, pro peccatis nostris [96 1Kb] .« Fuit iuniperus in  passione. Audi aculeos eius: Acetum, fel, arundo, sputa, clauis, lancea [97 1Kb] . Sed et alios audi nos pungentes: »Qui uult uenire post me, abneget semetipsum, et tollat crucem suam et sequatur me [98 1Kb] .« Audi uirorem istorum aculeorum: »Licet is qui foris est uetus homo noster corrumpatur, is tamen qui intus est, renouatur de die in diem [99 1Kb] .« Sed in his omnibus consolatur eum Dominus. Angelus enim Domini attulit Elie sub hac iunipero panem et aquam [100 1Kb] .« Audi consolationem: »Licet  passiones abundant in nobis pro Christo, abundant et consolationes per Christum. Benedictus Deus Pater Domini nostri Iesu Christi, Pater misericordiarum et Deus totius consolationis qui consolatur nos in omni tribulatione nostra [1 1Kb] .« Qui in umbra ficus est, non timet estum malitie, sed dicitur ei quod dictum est ad Nathanel: »Ecce uere Isrelita in quo dolus non est [2 1Kb] ,« quia sapiens dum meditatur gaudium resurrectionis; gustat ficus dulcedinem: »Pascha nostrum immolatus est Christus. Epulemur non in fermento ueteri, neque in fermento malitie et nequitie, sed in azymis sinceritatis et ueritatis [3 1Kb] .« Ecce iste iam in umbra refrigerationem babet ab estu uitiorum. Sequitur pausatio ab incommodo inquietudinum.

 In tertio ueniamus ad refectionem celestium gaudiorum. In figura horum trium tria Dominus contulit Isrelitis in deserto. Propter primum, nubem ad refrigerium; propter secundum, solemnitates ad pausandum; propter tertium, dedit manna dulcissimum. Sequitur sedes sub umbra: Ad quinque queritur hec repausatio sessionis. Sedemus enim, primo, ut nos ipsos iudicemus; secundo, ut nos humiliemus, tertio, ut infirmitatem nostram releuemus; quarto, ut alios erudiamus; quinto, ut regnemus. Propter primum, sedit iehsu contra gazophylacium, de muliere que plus omnibus obtulit faciens iudicium [4 1Kb] ; propter secundum, sedit super asinum [5 1Kb] ; et inter doctores audiens et interrogans  [6 1Kb] ; propter tertium, sedit super fontem lassatus ex itinere [7 1Kb] , propter quartum, sedens in monte docebat turbas [8 1Kb] ; propter quintum, »sedet a dextris Dei [9 1Kb] .« De primo dictum est in Daniele: »Iudicium sedit et libri aperti sunt [10 1Kb] ,« id est conscientie, non sicut illi de quibus Dauid: »Sederunt principes et aduersum me loquebantur [11 1Kb] .« De secundo: »Surgite postquam sederitis, qui manducatis panem doloris [12 1Kb] .« Non sicut Absalon sedens super mulam fatuitatis, cuius capillos, id est cogitationes sustulit uentus elationis, et sic periit [13 1Kb] . De tertio dictum est apostolis ex tedio Dominice passionis fatigatis: »Sedete in ciuitate, quousque induamini uirtute ex alto [14 1Kb] .« Non sicut populus  qui »sedit manducare et bibere, et surrexerunt ludere [15 1Kb] .« De quarto Iob: »Si quando uenirem ad eos, sedebam primus, cumque sederem quasi rex, circumstante exercitu, eram tamen merentium consolator [16 1Kb] .« Non sicut »super cathedram Moysi sederunt Scribe et Pharisei [17_18 1Kb] .« De quinto: »uos qui secuti estis me, sedebitis super sedes duodecim, iudicantes duodecim tribus Isrel [19 1Kb] .« Unde non continget amplius cadere sicut cecidit ille qui dixit: »Sedebo in monte testamenti in lateribus  aquilonis, super astra Dei exaltabo solium meum [20 1Kb] .« Ecce iste prius erat in umbra qua refrigeraretur ab estu uitiorum. Ecce iam sedet in ea quiescens a tumultu, et intentus studio sanctarum meditationum. Restat ut in hac umbra reficiatur gustu supernorum gaudiorum, ut possit dicere: Et fructus eius dulcis gutturi meo. Fructus iste dulcis est in ore, dulcior in palato, dulcissimus in gutture. In ore, id est in sermone quo predicatur et laudatur; in palato, scilicet frequenti meditatione qua attrahitur; in gutture, scilicet discreta dilectione qua gustatur. De primo: »Quam dulcia faucibus meis eloquia tua super mel ori meo [21 1Kb] .« De secundo: »Nomen tuum et memoriale tuum in desiderio anime [22 1Kb] .« Propter tertium dicit sponsa: »Comedi  fauum cum melle meo, bibi uinum cum lacte meo [23 1Kb] .« Huius cibi multiplex est usus. Dissolutum amaricat, amaricatum dulcorat, debilem roborat, deuotum iucundat. Amaricat per compunctionem; dulcorat per consolationem; roborat per patientiam; iucundat, quia iam adepta prima stola fiducialiter exspectat secundam. De primo cibo dicit Booz ad Ruth: »Comede panem cum puellis nostris, et intinge buccellam tuam in aceto [24 1Kb] ,« ecce amaritudo; de secundo clamauerunt prophete ad Eliseum: »uir Dei mors in olla [25 1Kb] .« Ille farinam imposuit et dulcoratus est cibus; pro tertio legitur quod Elie iacenti sub iunipero obtulit angelus cibum »et ambulauit in fortitudine cibi illius usque  ad montem Dei Oreb [26 1Kb] ,« ecce fortitudo; de quarto legitur quod bonus ille Pater reuertenti filio suo prodigo uitulum saginatum occidit; et parauit conuiuium; et precepit afferri stolam primam, et primogenito ait: »Fili, gaudere oportebat et epulari, quia filius meus mortuus fuerat et reuixit, perierat  et inuentus est [27 1Kb] .« Hoc cibo »edent pauperes et saturabuntur [28 1Kb] .« In hac umbra esse desiderant serui, desiderant amici, epulari desiderant celestium secretorum conscii. Serui enim odiunt peccare, ne penas luant; amici pausare, ut in meditationibus intendant; sedere conscii, ut iam cum sanctis uiuant. De primo Iob: »Sicut ceruus desiderat umbram, et sicut mercenarius prestolatur finem operis sui [29 1Kb] ;« de secundo hic: Sub umbra illius quem desideraui Sedi; de tertio Ieremias: »In umbra eius uiuemus inter gentes [30_31 1Kb] .«


Sub umbra illius quem desideraui sedi, et fructus illius dulcis gutturi meo.

[CARD.] In hoc autem uersiculo et sequente, beata uirgo duo, que sibi promissa fuerant per angelum  ostendit impleta. Dicit ergo: Sub umbra illius quem, desideraueram, sedi. Ipsa enim desiderabat Altissimum, et desiderando rogabat: »ueniat dilectus meus in hortum meum [32 1Kb] .« Dictum est autem ei ab angelo: »uirtus Altissimi obumbrabit tibi [33 1Kb] ,« id est umbram faciet, que erit tibi ad protectionem et refrigerium. Umbram enim fecit, cum carnem assumpsit, ut sub umbra carnis deitas occultata lateret. Dicit ergo: Desideraui Altissimum, et ipse mihi fecit umbram, et sic sub umbra illius, quem desideraueram, sedi; habens refrigerium et protectionem ab eo, et fructus illius quem desideraueram, uel fructus illius umbre, id est humanitatis assumpte: dulcis fuit gutturi meo. Fructus autem ille est resurrectio,  et in celum ascensio, in cuius fructus dulcedine spirituale guttur anime delectatur. Consequenter illud aliud promissum angeli: »Spiritus sanctus superueniet in te [34 1Kb] ,« completum ostendit, cum dicit:



LIBER QUARTUS.


 Introduxit me rex in cellam uinariam, ordinauit in me caritatem.

[THO.] Habito uocis dulci admodum familiarique colloquio cum dilecto illo, abeunte sponsa regreditur, adolescentulas aspectura, ipsius et affectu refecta et accensa, ut ebrie similis appareat, et quasi illis stupentibus nouitatem et querentibus causam respondit se merito uino estuare, quia in cellam uinariam in trauit. In hac cella duo sunt excessus contemplationis: unus in intellectu, alter in affectu. Unus in lumine, alter in feruore. Unus in imaginatione, alter in deuotione. Qui igitur his incenditur, bene in cella uinaria dicitur fuisse. Ubi uehemens est emulatio, ibi necessaria est discretio, que est  ordinatio caritatis. Quo igitur zelus feruentior, spiritus uehementior, caritas profusior, eo magis est ordo necessarius, qui zelum supprimat, spiritum temperet, caritatem ordinet. Est autem caritas in affectu, est et in actu. Secundum illam que est in actu, operamur; secundum eam que est in affectu, amamus. De prima: »Si sitit inimicus tuus, pota illum [35 1Kb] ;« de secunda: »Si diligitis me, sermones meos seruate [36 1Kb] .« Est autem affectio quam caro gignit; est, quam ratio regit; est, quam sapientia condit. Primam dicit Apostolus legi Dei non esse subiectam [37 1Kb] ; secunda consentit legi Dei, quoniam bona est [38 1Kb] ; tertia, gustat et sapit, quoniam dulcis est Dominus [39 1Kb] . Hec primam eluminat, secundam  remunerat. Prima est dulcis, sed turpis; secunda sicca, sed fortis; tertia pinguis et suauis. Tam actualis quam affectuosa ordinata est, sed ordine prepostero. Nam actualis inferiora prefert. Affectuosa superiora, quia in actu, Dei dilectio prefertur hominibus, et in hominibus perfectiores infirmioribus, celum terre, eternitas tempori, anima carni. In actuali uero est ordo preposterus, sed necessarius, qui incipit a nouissimis. Sed non sit acceptrix personarum, nec pretia consideret rerum, sed necessitates hominum; sed affectuosa sapientia condita, que plures sunt: sunt minora, minus, minima, minime. Et illum quidem ordinem facit ueritas caritatis. Hunc autem uindicat sibi ueritas caritatis. Nam in hoc uera est caritas, ut  qui indigent amplius accipiant prius. Et in eo chara est ueritas, si ordinem tenemus affectu, quam illa ratione. Tunc dicere poterimus: Ordinauit in me caritatem. Intelligimus in arbore sublimitatem, in fructu dulcedinem, in umbra securitatem. Sublimitatem uirtutis, dulcedinem amoris, securitatem protectionis. Inde liberius uacat sponsa ad uidenda superna gaudia. Inde sequitur:

Introduxit me rex in cellam uinariam, hoc est in cognitionem supernorum gaudiorum. Ad hoc introducimur, aliquando per seruos, aliquando per amicos, aliquando per ipsum regem. Quidam enim per timorem ad ea contemplenda se conuertunt, quidam desiderio premii, quidam amore Conditoris.  Primos penitentia, secundos obedientia, tertios caritas perducit. Sic quem primum, timore seruum; post obedientiam, amicum; deinde caritate, sibi fecit filium. uel in cellam ducit, id est sacram Scripturam. Primo potans eam sensu historico, secundo morali, tertio allegorico, quarto anagogico. Felix ordo ubi caritas ad patriam trahit festinantes, adiuuat currentes, suscipit peruenientes. Amor fons est, intus habens duos riuulos: alius est amor mundi, scilicet cupiditas; alius amor Dei, scilicet caritas. Hec est Iordanis qui ad transitum filiorum Isrel in duo se diuisit. Inferior pars defluxit, defecit, in mare Mortuum deuenit. In amore enim mundi per illicita defluimus, a bonis deficimus, in mundo mortem meremur. Superior pars stetit,  creuit in montem magnum [40 1Kb] , redundauit usque ad Sarchan, quod interpretatur tribulatio eorum, quia per amorem stamus a peccatis cessando, crescimus in montem, uirtutes accumulando: redimus usque ad Salechan [41 1Kb] , passiones pro Dei amore sustinendo. Tria sunt que bene possunt amari: Deus, proximus, mundus. Deus supra nos, proximus, iuxta nos, mundus, subtus nos. Tria Deus, duo proximus, unum mundus habeat in cursu desiderii nostri. Et sic est ordinata caritas. Amor de Deo currit quando de ipso accipit, unde eum diligit.  Cum Deo currit quando in ipso requiescere appetit. Duo sunt proximi: potest enim desiderium de proximo et cum proximo currere; sed in proximum non potest. De proximo, ut de eius salute gaudeamus; cum proximo, ut eum in uia Dei comitem habere possimus. Sed non in proximum, ut in eum spem et fiduciam ponamus. De mundo tamen desiderium currit, quando inspectis in ipso Dei operibus ad laudem ipsius ardentius se conuertit, non cum mundo nec in mundo. Item duos habet caritas ordines: unum in se crescendo, alterum personas discernendo. 40 In se primo concipitur, secundo nascitur, tertio nutritur, quarto roboratur, quinto perficitur: concipitur in uoluntate bona, nascitur in misericordia, nutritur in gratia, roboratur in patientia,  perficitur in sapientia, in uoluntate bona que concordat cum Dei uoluntate, in misericordia cum operatione; in gratia cum deuotione, in patientia cum premii exspectatione, in sapientia cum contemplatione. De primo: »Ut facerem uoluntatem; Deus meus, uolui [42 1Kb] .« De secundo Iob: »Oculus fui ceco, pes claudo [43 1Kb] , etc.« De tertio: »Memor fui Dei et delectatus sum et exercitatus sum [44 1Kb] .« De quarto: »Quis nos separabit a caritate Dei? tribulatio an angustia [45 1Kb] ,« etc. De quinto: »Gustate et uidete quoniam suauis est Dominus [46 1Kb] .« uidete contemplatione, gustate sapientia. In primo est »spiritus timoris;« in secundo »spiritus scientie;« in tertio »spiritus pietatis;« in quarto »spiritus fortitudinis  et consilii;« in quinto »spiritus sapientie et intellectus [47 1Kb] .« In discernendo personas sic: Primo, Deus; secundo, ipse homo; tertio, proximus inter proximos: primo parentes, secundo domestici, tertio inimici. Et hec omnia plus diligenda sunt quam corpus nostrum. Ecce quid unicuique debetur: »Deum debemus diligere ex toto corde, ex tota anima, ex tota mente [48 1Kb] .« Iuxta tres proprietates anime. Est enim animalitas que corpus uegetat, et sensibus uires ministrat; ratio que discernit, affectus qui appetit. »Diligimus ex toto corde,« si affectus noster totus in Deum intendat; »tota anima,« si quidquid animalitas agit, in Dei laudem proficiat; »tota mente,« si cogitatio, memoria, ratiocinatio, Deo inuestigando et inueniendo  deseruiat. Anime uero debemus prestare auxilium, eius sequi consilium, exhibere obsequium: Primum in bello, secundum in uia, tertium in lectulo. Auxilium, scilicet opera penitentie, quia »caro concupiscit aduersus spiritum [49 1Kb] ;« consilium, ut discretionem habeamus in uia uirtutum. »Ubi enim erat impetus spiritus, illuc gradiebantur [50 1Kb] ;« obsequium, aditus thalami, id est sensus custodiendo, ne sollicitudo temporalium intret et turbet contemplationis cubiculum: »Corpori cibaria, et uirgam, et onus asino [51 1Kb] :« Cibaria, ne deficiat; uirgam, ut  disciplinam teneat; onus ne otio lasciuiat. Primo debemus donare, conuertere, condonare: donare, ut reficiantur egentes; conuertere, ut non moriantur peccatores; condonare, ut nos peccantibus, ne simus immisericordes et non fratres.

In hac cella non solum sponsam credimus inebriatam uino letitie, sed inde accepisse oleum. Non quo proximum seduceret, sed quo filios ungeret consolatione, mulceret amoris affectione, illuminaret caritatiue operis splendore. Sunt enim filii olei seductionis, sunt filii olei consolationis, sunt filii olei amoris, sunt filii olei splendoris. Primum oleum sumitur in usum hominum; secundum infundit mulier in uasa ministrata per filium; tertium assumunt sapientes uirgines in aduentu sponsi [52 1Kb] ;  quartum est de monte Oliueti. Qui primo inunguntur, resistunt dominatori uniuerse terre; qui secundo, subsistunt dominatori uniuerse terre; qui tertio, insistunt dominatori uniuerse terre; qui quarto, assistunt dominatori uniuerse terre. Primi resistunt dominatori uniuerse terre, qui sunt super terram sapientes [53 1Kb] ; secundi subsistunt, »alter alterius onera portantes [54 1Kb] ;« tertii insistunt, »currentes ad propositum sibi certamen [55 1Kb] ,« quia nunquam est in eis amor Dei otiosus; quarti assistunt, quia circa creaturam et Creatorem speculantur. Primi in tribus seducunt: seducunt enim heretici suauitate uerborum simpliciores; amatores glorie seducunt adulatores; se ipsos seducunt, corporis sui cultores.  De primo Salomon: »Fauus distillans labia meretricis, et nitidius oleo guttur eius, et nouissima eius amara quasi absynthium [56 1Kb] .« De secundo Dauid: »Oleum autem peccatoris non impinguet caput meum [57 1Kb] .« Dominus in lege dicit de his tribus sic: »Offeres oleum lucidum et purum et pilo tusum [58 1Kb] : »lucidum« contra heretice sententie inuolutionem; »purum« contra adulatorum illusionem; »pilo tusum« propter carnis macerationem. Contra tertium: »Caro hominis non ungetur ex eo [59 1Kb] .« Hoc triplex oleum assumitur in usus hominum, non Dei, et sic resistunt dominatori uniuerse terre. Istos designant tres amici Iob, qui oleum afferunt dum quasi ad consolandum ueniunt [60 1Kb] . Primus est Eliphaz Themanites, qui  dicitur Dei mei contemptus. Secundus Baldath Suithes quod sonat inueterata loquacitas. uentus enim est lingua adulatoris. Unde: »Recedant uetera de ore uestro noua uera dicentis [61 1Kb] .« Inde: »Linguis loquuntur nouis [62 1Kb] .« Hec querebant fatue uirgines, dicentes: »Date nobis de oleo uestro [63 1Kb] .« Quibus dicitur: »Ite potius ad uendentes et ementes et emite uobis [64 1Kb] .« In Isaia: »Populus meus qui te dicunt beatum, ipsi te decipiunt [65 1Kb] .« Et Apostolus: »Neque fuimus uobis aliquando in sermone adulationis, Deus scit [66 1Kb] .« Et ille gentilis:

 Sermones blandos blesosque cauere memento.
Idem:

Fistula dulce canit; uolucrem dum decipit auceps.
Hoc oleo unguntur frequenter potentes. Unde peta:

. . . . . . . Nihil est quod credere de se.
Non possit, cum laudatur diis equa potestas.
Tertius est Sophar Naamathites, id est dissipans speculum decoris. Decoris enim est speculum celestium contemplatio; sed hec dissipat uoluptuosa carnis curatio. Inde de presbyteris, qui in Susanna carnis uoluptatem implere querebant, dictum est: »Subuerterunt sensum suum ne uiderent celum [67 1Kb] .« Inde Betius:

Disiice terrene nebulas et pondera molis.
   Atque tuo splendore mica.
 Hoc oleo dicitur »Isreliticus populus incrassatus, impinguatus, dilatatus [68 1Kb] :« incrassatus exteriori cura; impinguatus, cogitatione superflua; dilatatus, dum gaudet de culpa diffamata. Secundi sunt filii olei consolationis. Hi subsistunt dominatori uniuerse terre, dum pro eius amore consolando aliorum onera ferunt. Illi uulnerato a latronibus infusum est prius uinum [69 1Kb] , id est penitentie austeritas. Sed adhuc dolor manet in uulnere, nisi tollatur olei infusione.

Triplex est hic dolor. Primo enim aliquando, dum de peccatis dolent, abundantiori tristitia absorbentur; secundo sub onere satisfactionis fatigantur; tertio in tentatione terrentur. »Nondum, sicut ait  Isaias, est plaga circumligata nec curata medicamine, neque fota oleo [70 1Kb] .« Sed isti filii infundunt oleum. Contra primum, predicando Dei largam esse misericordiam; contra secundum, per hoc euadere inferni miseriam; contra tertium, sic mereri glorie coronam. Primo dicit: »Ubi abundauit delictum superabundauit et gratia [71 1Kb] .« Et: »Si auerterit se impius ab impietate sua quam operatus est: ipse animam suam uiuificabit [72 1Kb] .« Secundo dicit: »Non iudicabit Dominus bis in idipsum;« quia si hic facta penitentia, non sentietur inferni miseria, et sic »non consurget duplex tribulatio [73 1Kb] .« Tertio dicit: »Non coronabitur nisi qui legitime certauerit [74 1Kb] .« Et: »Bonum certamen certaui, cursum consummaui. De reliquo reposita est mihi corona iustitie  [75 1Kb] . Per primum exhilaratur facies in oleo [76 1Kb] , id est conscientia; per secundum computrescit iugum a facie olei [77 1Kb] ; per tertium, »plaga tumens est fota oleo [78 1Kb] .« Contra hec tria puer in tribus locis ungitur in baptismo: oleo in pectore, contra tristitiam; oleo inter scapulas, ut sit fortis contra satisfactionis molestiam. Chrismate in capite, quod fit balsamo et oleo, ut discretionem habeat, et sensus qui abundant in capite eius condiat, et sic contra tentationem habeat audaciam. In figura horum trium »Iacob erexit lapidem in titulum  fundens oleum desuper [79 1Kb] .« Erigit lapidem in titulum, dum dura corda conuertit ad Deum, errorem ad penitentiam. Fundit oleum desuper, hanc triplicem exhibens consolationem. Oleum amoris triplicem habet suauitatem. Primo enim delectatur amans, adueniente sponso, in amplexibus et osculis; secundo in saginatione refectionis; tertio, si possit exhibere opus strenuitatis. Primum fit, quando per dulcem meditationem adest presentia dilecti; secundum, quando sursum cor habens sapit celestia [80 1Kb] ; tertium, quando pro eo delectat sustinere dura et aspera. De primo: »Osculetur me osculo oris sui [81 1Kb] .« De secundo: Introduxit me in cellam uinariam. De tertio: »Fortis est ut mors dilectio tua, sicut infernus emulatio [81* 1Kb] .« De primo Dauid: »Renuit consolari anima mea, memor fui Dei et  delectatus sum [82 1Kb] ;« de secundo idem: »Inhabita terram et pasceris in diuitiis eius. Delectare in Domino et dabit tibi petitiones cordis tui [83 1Kb] ;« de tertio: »In tribulatione gaudentes [84 1Kb] .« Hoc oleo ungitur tabernaculum; unguntur et uasa eius; ungitur et Aaron in sacerdotium; tabernaculum cordis, in quo Deus suscipiatur; uasa in quibus eius anima epuletur; Aaron, ut fortis in passionibus delectetur. »Hilarem enim datorem diligit Deus, ut exhilaret faciem eius in oleo [85 1Kb] .« De primo: »Iacta cogitatum tuum in Domino [86 1Kb] .« De secundo: »Et ipse te enutriet [87 1Kb] .« De tertio: »Non dabit in eternum fluctuationem iusto [88 1Kb] .«

He triplex oleum attulit nobis dilectus: primum  in natiuitate, secundum in resurrectione, tertium in passione. Primum enim fuit effusionis, secundum exsultationis, tertium satisfactionis. Primum enim diligitur, quia se in incarnando exinaniuit; secundo, quia ostendendo nobis resurrectionis gloriam nos letificauit; tertio, quia per passionem suam nos sanctificans roborauit. De primo: »Oleum infusum nomen tuum: ideo adolescentule dilexerunt te nimis [89 1Kb] .« De secundo: »Unxit te Deus Deus tuus oleo letitie pre consortibus tuis [90 1Kb] .« De tertio: »Inueni Dauid seruum meum, oleo sancto meo unxi eum [91 1Kb] .«---»Christus enim ut per sanguinem suum sanctificaret populum, extra portam passus est [92 1Kb] .« Hoc oleo uncti insistunt dominatori uniuerse terre. Trahit enim eos interim suauitas, ut  dicant: »Non dimittam te nisi benedixeris mihi [93 1Kb] .« Quartum oleum est de monte Oliueti, qui dicitur mons trium luminum. Est enim in eo lumen olei in ipso nascentis, lumen lucerne de templo resplendentis, lumen solis a latere orientis. Primum est quo illuminatur homo naturali ratione; secundum est quo illuminatur his »que cepit iehsu facere et docere [94 1Kb] ,« id est doctrina et operatione; tertio illuminatur miraculis et spiritali reuelatione. Primo  habetur agnitio de creaturis; secundo agnoscitur uia salutis; tertio meta beatitudinis. Primo discernimus naturas rerum, secundo inter uirtutem et uitium, tertio inter requiem et exsilium. Primum Deus »illuminat omnem hominem uenientem in hunc mundum [95 1Kb] ;« de secundo dicitur: »Ego sum lux mundi [96 1Kb] ;« de tertio: »Lux in tenebris lucet [97 1Kb] .« Hoc oleo erant uncti duo filii olei splendoris. Primo Petrus, quando inter piscem et piscem discernere sciebat [98 1Kb] ; secundo, quando post negationem amare flebat [99 1Kb] ; tertio quando apparente ei angelo, in carcere dicebat: »Nunc scio uere, quia misit Dominus angelum suum [100 1Kb] .« Item primo Paulus, cum diceret: »Inuisibilia Dei a creatura mundi per ea que facta sunt, intellecta conspiciantur [1 1Kb] .« Secundo cum diceret: »Cum autem placuit  ei qui me segregauit ex utero matris mee et uocauit per gratiam suam, etc., continuo non acquieui carni et sanguini [2 1Kb] .« Tertio quando »raptus, uidit arcana que non licet homini loqui [3 1Kb] .« Isti uero sunt exploratores Iericho [4 1Kb] , qui dicitur luna propter mutabilitatem, quo mundus figuratur. Uncti primo oleo latent in domo Raab meretricis; secundo gradiuntur per plana; tertio conscendunt ad montana. Ad hec montana conscendimus, dum fratrum exploramus indigentiam, propriam conscientiam, demonis astutiam, patrie gloriam.

Fratrum indigentia in tribus est: est enim indigentia pauperum, indigentia peccatorum, indigentia defunctorum. Primi enim indigent bonis temporalibus,  secundi spiritualibus, tertii suffragiis et orationibus. De primo: »Redime peccata tua eleemosynis et iniquitates tuas misericordiis pauperum [5 1Kb] .« De secundo: »Si occupatus fuerit homo in aliquo delicto uos, qui spirituales estis, instruite spiritu leuitatis [6 1Kb] .« De tertio: »uir fortissimus Iudas collatione facta duodecim mille drachmas argenti misit Ierosolymam offerre eas ibi pro peccatis mortuorum [7 1Kb] .« Item: »Sancta ergo et salubris est cogitatio pro defunctis exorare [8 1Kb] « Isti explorant fratrum indigentiam, et in tribus suam explorant conscientiam, ne sit infirma, ne sit turpis, ne sit pigra: infirma ad resistendum, turpis per peccatum. Pigra ad bonum.

41 Ne forte dicat de primo: »Infirmata est in  paupertate uirtus mea et ossa mea conturbata sunt [9 1Kb] ;« de secundo: »Egressus est a filia Sion omnis decor eius [10 1Kb] ;« de tertio: »Usquequo, piger, dormis [11 1Kb] ?« Primum itaque caueat ne cadat in prelio; secundum, ne displiceat dilecto; tertium, ne careat premio. De primo enim dicitur: »Omnes persecutores eius apprehenderunt eam inter angustias [12 1Kb] .« De secundo: »Omnes qui glorificabant eam spreuerunt eam, quia uiderunt  ignominiam eius [13 1Kb] . »Item, denigrata est super carbones facies eorum, et non sunt cogniti in plateis [14 1Kb] .« De tertio: »Piger propter frigus arare noluit: mendicabit ergo in estate, et non dabitur ei [15 1Kb] .« In tribus quoque explorat demonis astutiam. Decipit enim per egestatem, per ubertatem, per boni speciem. Per egestatem, ut ad blasphemandum uel rapiendum impellat; per ubertatem, ut per illicitas uoluptates dissoluat, per boni speciem, ne quod suggerit peccatum appareat. Contra primum et secundum, Salomon: »Diuitias et paupertatem ne dederis mihi [16 1Kb] ; »contra tertium: »Da mihi, Domine, sedium tuarum assistricem sapientiam, ut mecum sit et mecum laboret [17 1Kb] .« Ob hoc enim diabolus abstulit Iob bona temporalia ut blasphemaret uel raperet [18 1Kb] . Et ab Aegyptiis substracte  sunt palee filiis Isrel [19 1Kb] . Rapiunt sepe plus homines propter paupertatis uerecundiam quam propter famis molestiam. Unde satyricus ille [20 1Kb] :

Nil habet infelix paupertas durius in se,
Quam quod ridiculos homines facit.
Per diuitias diuitem euangelicum traxit diabolus ad uoluptatem, et sic ad mortem [21 1Kb] . Per has etiam Christum tentauit, dicens: »Hec omnia tibi dabo si cadens adoraueris me [22 1Kb] .« Hec namque mores dissoluunt, unde peta [23 1Kb] :

Diuitie turpi fregerunt secula luxu.
Diuitiis alitur luxuriosus amor. Per boni speciem decepit primos parentes, dicens: »Eritis sicut dii, scientes bonum et malum [24 1Kb] .« Unde propheta:  »Ephraim columba seducta, et non habens cor; comederunt alieni robur eius et ipse nesciuit [25 1Kb] .« Inde peta [26 1Kb] :

Nunquam te fallant animi sub uulpe latentes.
Explorant quoque patrie gloriam. Isti filii olei, scilicet illius olei, de quo in Exodo: »Dic filiis Isrel ut afferant oleum de arboribus oliuarum purum, piloque contusum [27 1Kb] .« Hoc oleum est deuotio. Oliua que est signum pacis, designat tranquillitatem cordis; puritas, ut sit sine admistione criminis; pilo tusum, ut sit probatum angustiis aduersitatis. Huic imponet ignem Aaron, qui dicitur mons fortitudinis, id est Christus, qui deuotioni nostre apponit ignem gratie sue, quo accendimur et illuminamur.  Hec lucerna erat extra uelum [28 1Kb] , id est in sancta, ut per medium ueli, id est celi per speculum et in enigmate [29 1Kb] uideamus ea que in Sancta sanctorum, id est in regno celorum sunt. Ibi enim est arca deaurata intus et foris [30 1Kb] , id est homo glorificatus in corpore et anima. In supremo cherubim glorie obumbrantia propitiatorium [31 1Kb] , id est Christum. Hec est angelica natura laudans Deum. In medio eorum est propitiatorium [32 1Kb] , id est Christus coniungens ima summis, homines angelis, humana diuinis,  quia soli polique patriam unam fecit rempublicam. Huic assistunt hi duo filii olei, scilicet prius per speculum, modo per ueritatem et Dei uisionem, cuius honor et gloria in secula seculorum. Amen.


Introduxit me rex in cellam uinariam, ordinauit in me caritatem.

[CARD.] Et notat hoc pronomen me, discretionem et significantiam; et est sensus: Rex introduxit me singulariter et principaliter in cellam uinariam sancti Spiritus, id est in plenitudinem gratiarum, que letificant animam non dans mihi unam mensuram uini sui, sed totam cellam. Et ipse: In me, id est in persona mea ordinauit caritatem, quando curam carnalem matris Ioanni concarnali, curam uero spiritualem Ecclesie Petro specialiter eum  diligenti commisit. uel sic: Ordinauit in me caritatem, ut que ipsum ardentius amabam, consequenter amarem et proximum. Unde statim tanquam feruore caritatis accensa; exclamabat ad omnes animas.


Fulcite me floribus, stipate me malis, quia amore langueo.

[THO.] Sponsa eius quem desiderauerat, umbra refrigerata, fructu cibata, calice potata, ipso recedente se pre amore illius languescere ostendit. Unde et remedia querit florem et fructum. In flore ostenditur insipientium conuersatio; in fructu, proficientium fortitudo; in usu, eorum deuotio. Item, flos est fides in anima, fructus opus in manu, usus eorum, premium in patria. Triplex  est languor amoris in anima. Languet enim uilitate, anxietate, instabilitate. uilitate, quia timet impuritatem; anxietate, quia suam causatur paupertatem; instabilitate, quia suspectam habet suam longanimitatem. Impuritatem, ne sponsus recesserit propter peccatum; paupertatem, ne indignetur redire propter inopiam uirtutum; longanimitatem, ne feruor eius tepescat per tedium. Contra hec tria, triplex querit remedium: contra primum, florum iucunditatem; contra secundum, fructuum ubertatem; contra tertium, leuam sponsi sub capite ad sustentationem. Dexteram super, ad protectionem. De primo tria sunt que solent amantes repellere, fetor luxurie, turpido auaritie, asperitas  odii, murmurationis et inuidie. De primo: »Non in comessasionibus et ebrietatibus, non in cubilibus et impudicitiis [33 1Kb] .« De secundo: »Non turpe lucrum sectantes [34 1Kb] .« Et alius: »Non turpis lucri gratia [35 1Kb] .« De tertio: »Non in contentione et emulatione [36 1Kb] .« De his item dicitur: »Omne caput languidum et omne cor merens. A planta pedis usque ad uerticem non est sanitas in eo, sed uulnus et liuor, plaga tumens non est circumligata, nec curata medicamine, neque fota oleo [37 1Kb] .« Per  plantam sensualitas que tangit terrena, per cor ratio, per caput affectio. In sensualitate uulnus luxurie, in corde liuor auaritie, in capite plaga tumens superbie. Per luxuriam sensualitas inquinatur, per auaritiam ratio excecatur, per superbiam deuotio exstinguitur. Prima non est circumligata fasciis castitatis, secunda non est curata medicamine caritatis, tertia non est fota oleo humilitatis. Contra hec tria, flos tria habet in remedium eorum. In odore suauitatem, in aspectu iucunditatem, in tactu lenitatem. Odor est castitatis; aspectus, opera caritatis; lenis tactus innocentie et mansuetudinis. De primo: »Odor unguentorum tuorum super omnia aromata [38 1Kb] .« De secundo: »Ecce tu pulchra es, amica mea, ecce tu pulchra  [39 1Kb] .« De tertio: »Sicut filium inter spinas, sic amica mea inter filias [40 1Kb] .« Ecce fulta est floribus, stipanda est malorum fructu. Quatuor sunt fructus. Primus penitentie. Inde: »Penitentiam agite, appropinquabit enim uobis regnum celorum [41 1Kb] .« Secundus iustitie. Unde Iacobus: »Fructus autem iustitie in pace seminatur [42 1Kb] .« Tertius contemplationis. Unde: »Qui manet in me et ego in eo, hic fert fructum multum [43 1Kb] .« In Deo manemus, quantum datur humane infirmitati, in contemplatione perseuerando; ipse in nos, gratiam suam nobis ad hoc largiendo. Quartus est felicitatis. Inde: »Ut eatis et fructum afferatis, et fructus uester maneat [44 1Kb] .« Primus est tricesimus, secundus sexagesimus, tertius centesimus, quartus infinitus. Primus  est de illa arbore in qua Dominus non inueniens fructum, uoluit eam succidere [45 1Kb] . Sed cultor fodiet circa radicem [46 1Kb] , utilitatem initii sui peccatori aperiendo; mittit stercora [47 1Kb] , peccata sua ei memorando, et sic nascitur fructus penitentie. Secundus est de oliua. Inde: »Ego autem sicut oliua fructifera in domo Dei [48 1Kb] .« Inde Paulus: »Fructus iustitie est caritas, gaudium, pax, patientia, bonitas, longanimitas, et cetera [49 1Kb] .« Tertius est de arbore pulcherrima. In Leuitico: »Sumetis fructus arboris pulcherrime spatulasque palmarum [50 1Kb] .« Homo pulchra arbor est in penitentia, pulchrior in iustitia, in contemplatione pulcherrima. In beatitudine non solum pulcherrima,  sed perpetuo uberrima. Quartus de ligno uite. Unde: »Qui uicerit, dabo ei edere de ligno uite [51 1Kb] .« Sponsa fulta his floribus, iam non causabitur suam paupertatem. Ad illam supernam solemnitatem languor iste amoris cor sponse subleuabat, sed et dolore languebat, eo quod uias ducentes ad illam rarus uiator arripiebat. Unde per Ieremiam sic plangit: »uie Sion lugent, eo quod non sint qui ueniant ad solemnitatem [52 1Kb] .« uie Sion sunt quatuor: prima humilitatis et obedientie,  secunda prudentie, tertia iustitie, quarta sapientie. De prima: »uiam mandatorum tuorum cucurri cum dilatasti cor meum [53 1Kb] .« De secunda: »O sapientia, ueni ad docendum nos uiam prudentie [54 1Kb] .« De tertia: »Secundum benedictionem Aaron de populo tuo; et dirige nos in uiam iustitie [55 1Kb] .« De quarta: »uie eius uie pulchre, et omnes semite eius pacifice [56 1Kb] .« Per primam, uadunt sui contemptores; per secundam, bellatores; per tertiam, amatores; per quartam, exploratores. Primi accurrunt, secundi discurrunt, tertii concurrunt, quarti precurrunt. Omnes Christo occurrunt. Occurrunt, ait, turbe cum floribus et palmis [57 1Kb] . Primi offerunt Domino sapientem stultitiam, secundi de inimicis uictoriam, tertii caritatis abundantiam,  quarti iucunditatem et letitiam. Propter primum, ueniente Domino, in Ierusalem dicitur: »Plurima autem turba strauerunt uestimenta sua in uia [58 1Kb] ;« propter secundum »ferebant ramos palmarum [59 1Kb] ;« propter tertium »ramos oliuarum [60 1Kb] ; propter quartum flores. Hec figurata sunt in uia Domini. Primo uenit de Bethania [61 1Kb] ; que est domus obedientie; secundo uenit Bethphage [62 1Kb] ; quod dicitur domus comessationis, in qua reficiantur et roborentur bellatores; tertio dicitur uenisse ad montem Oliueti [63 1Kb] . Inde signatur caritas; quarto uenit Ierusalem quod est uisio pacis quam querunt exploratores. Pro primo animalia Ezechielis: »Cum fieret uox super firmamentum stabant et submittebant alas suas [64 1Kb] ;« pro secundo: »Cum ambularent animalia,  quasi sonus castrorum, ut sonus multitudinis [65 1Kb] ;« pro tertio: »Audiuit uocem alarum percutientium alteram ad alteram [66 1Kb] ;« pro quarto: »Ubi erat impetus, spiritus illuc gradiebantur [66* 1Kb] .« Item: »Facies eorum et penne eorum extente de super [67 1Kb] ,« etc. Primis dicitur: »Obedistis ex corde in eam formam doctrine, in quam traditi estis [68 1Kb] ;« secundi timentes aiunt: »In uia hac qua ambulabam absconderunt laqueum mihi [69 1Kb] ;« tertii confidentes dicunt aque multe non poterunt exstinguere caritatem, et flumina non obruent eam [70 1Kb] .« Tres sunt aque que caritatem exstingunt: prima uoluptatis, secunda uanitatis, tertia malignitatis. Prima est aqua diluuii, secunda Aegypti, tertia maris  salsi. Primum euadimus in passione ligni crucis imitatione; secundum, in humilitate; tertium, frequenter ex grauis lapsus occasione. De primo, saluatus est Ne in arca lignea [71 1Kb] ; de secundo, Moyses in fiscella scirpea [72 1Kb] ; de tertio Ionas in uentre ceti portatus ad littora [73 1Kb] . Quidam enim crimina minora perpetrantes, securi nimis quasi in aquis paruis nunquam penitent. Cum uero grauissimum faciunt aliquid crimen quasi absorpti sunt in uentre ceti, id est in corpore diaboli. Et sic  quia uident se cecidisse grauiter, ad penitentiam currunt ardenter. Arca enim de lignis facta, est lignum crucis; fiscella Moysi de papyrione uirtutis humilitatis. Quarti dicunt cum Dindimo rege Brahmanorum: »Nos incole huius mundi non sumus, sed aduene.« Ecce primi uestimenta sua sternunt in uia, id est de conuersatione honesta coram Deo se humiliant; secundi palmas proferunt, id est gratias referunt Domino, quod, ipso donante, de inimicis triumphauerunt; tertii ramos gerunt oliuarum, ut ostendant se diligere Deum et proximum; quarti pretendunt flores, id est deuotiones, dum contemplantur in celo uiolosos confessores, roseos martyres, liliosas uirgines. Itaque pro quarto dicit: Fulcite me floribus, id est robur desidero ex sanctorum  exemplis; pro tertio: Stipate me, ut sim circumdata operibus caritatis; pro secundo: »Leua eius sub capite meo [74 1Kb] ,« id est misericordia eius me sustineat, ne cadam in bello; pro primo: »Et dextera illius amplexabitur me [75 1Kb] ;« id est gratia eius me protegat a uanitate et superbia: quod desuper tanquam uenti procellosi ingruunt obedienti et humiliato. Sed ue uobis, quia »dissipate sunt uie, cessauit transiens per semitam [76 1Kb] .« Et ideo »uie Sion lugent eo quod non sint qui ueniant ad solemnitatem [77 1Kb] .« Primam enim uiam lugere exprobrat Dominus dicens per prophetam: »uocaui et renuistis, extendi manum meam, et non fuit qui aspiceret [78 1Kb] ,« etc. Propter secundam  dictum est: »Periit populus meus eo quod non haberet scientiam [79 1Kb] ,« scilicet quo prudens esset in bello. »Comederunt alieni robur eius, et ipse nesciuit [80 1Kb] . Ideo omnes inimici eius apprehenderunt eum inter angustias [81 1Kb] .« Nam »filii Ephrem intendentes et mittentes arcum conuersi sunt in die belli [82 1Kb] .« Pro tertia dicitur: »Hi sunt qui dereliquerunt iter rectum, et ambulant in uias tenebrosas; qui letantur cum male fecerint et exsultant in rebus pessimis [83 1Kb] .« Quarta luget pro his qui deberent 42 que sursum sunt querere, que sursum sunt sapere [84 1Kb] et terrena sapiunt [85 1Kb] . Unde dicunt: »Humiliata est in puluere anima nostra, conglutinatus est in terra uenter noster [86 1Kb] . Inde est ille dolor quem Dominus per prophetam se sustinere  dicit sic: »O uos omnes qui transitis per uiam, attendite et uidete si est dolor similis sicut dolor meus [87 1Kb] .«

Doluit enim in anima, doluit in corpore, doluit in spiritu. In anima, id est in animalitate, que est inferior uis anime, timore, tedio, tristitia: timore future passionis, tedio longe afflictionis, tristitia separatione anime et corporis. De primo et secundo dicitur: »Cepit pauere et tedere [88 1Kb] .« De tertio: »Tristis est anima mea usque ad mortem [89 1Kb] .« In corpore doluit passionis afflictione.  Respice ergo clauis infixum, lancea perforatum, spinis coronatum, flagellis cesum, sputis illitum, sudore fluidum, sanguine rubeum, et aduerte dolorem corporeum. Doluit et in spiritu, que est uis superior anime, ex compassione. Inde est quod ad sepulcrum Lazari infremuit spiritu [90 1Kb] , et in cruce: »Inclinato capite emisit spiritum [91 1Kb] .« Ecce iam uident omnes qui transeunt per uiam, quod non sit dolor sicut dolor eius [92 1Kb] . Sed quare? Eo quod non sint qui ueniant ad solemnitatem [93 1Kb] illam supernam, non infimam. Est enim triplex solemnitas: solemnitas peccatorum, solemnitas iustorum, solemnitas beatorum. Primam celebrat caro exterius, secundam spiritus, tertiam angelus et homo glorificatus. Prima tendit ad mortem, secunda ascendit  per caritatem, tertia possidet beatitudinem. Prima dicitur solemnitas, id est sola mundanitas; secunda solemnitas, id est solatii uanitas; tertia dicitur solemnitas, id est solis lenitas. Tunc enim sol noster, id est Christus, non habebit feruorem punientis, sed splendorem illuminantis, ubi: »Per diem sol non uret te neque luna per noctem [94 1Kb] .« De prima solemnitate ait Dominus per prophetam: »Kalendas uestras et solemnitates uestras odiuit anima mea [95 1Kb] ;« de secunda: »Constituite diem solemnem in condensis usque ad cornu altaris [96 1Kb] .« Idem: »Buccinate in neomenia tuba in insigni die solemnitatis uestre [97 1Kb] ;« de tertia: »Quarta decima die ad uesperam Phase Domini est [98 1Kb] ,« et:  »In quinta decima die solemnitatem celebrabitis altissimo Domino [99 1Kb] .« Quatuordecim dies sunt septem dona Spiritus sancti et septem uirtutes, et tunc est pascha Dominicum, id est transitus. His enim bene consummatis cum Christo transibimus de hoc mundo, tunc inueniemus quintam decimam completo septennario huius temporis et octaua resurrectionis fruemur. Quia ex octo et septem constat quindenarius. Ibi celebrabimus solemnitatem altissimo Domino uidendo solemnitatem. Sed nunc quibus uiis itur ad solemnitatem istam uideamus.

Est uia mandatorum, est uia iustificationum, est uia ueritatis, est uia caritatis. De prima: »uiam mandatorum tuorum cucurri cum dilatasti cor meum [100 1Kb] ;« de secunda: »uiam iustificationum  tuarum instrue me, et exercebor in mirabilibus tuis [1 1Kb] !« De tertia: »uiam ueritatis elegi, iudicia tua non sum oblitus [2 1Kb] .« De quarta Paulus: »Adhuc excellentiorem uiam uobis demonstro [3 1Kb] ,« loquens de caritate. Prima deducit, secunda inducit, tertia adducit, quarta perducit. Deducit per campum obedientie, inducit in domum conscientie, adducit ad gazophylacium sapientie, perducit ad patriam glorie. Prima est dura, secunda secura, tertia splendida. De prima: »Deduc me, Domine, in uia tua, et ingrediar in ueritate tua [4 1Kb] .« Et: »Deduxisti  sicut oues populum tuum in manu Moysi et Aaron [5 1Kb] ,« per quos mandata Dei data sunt. Item: »Deduc me in semitam mandatorum tuorum, quia ipsam uolui [6 1Kb] .« Audi duritiam: »Propter uerba labiorum tuorum ego custodiui uias duras [7 1Kb] .« Secunda est que nos inducit in omnem, sicut Dei promisit Filius, ueritatem [8 1Kb] . Audi securitatem: »Si ambulauero in medio umbre mortis non timebo mala quoniam tu mecum es [9 1Kb] .« Item: »Cum ambulaueris per ignem non ureris et flamma non ardebit in te [10 1Kb] .« uia mandatorum eius uia deserti [11 1Kb] , per quam ierunt filii Isrel ad terram promissionis. Hec uero scilicet uia iustitie est qua Tobias iuit in Rages comitatus cane, qui preuideret latronum insidias, et angelo qui preuideret ei nuptias [12 1Kb] .  De uia ueritatis que splendida est et adducit, dicitur: »Emitte lucem tuam et ueritatem tuam ipsa me deduxerunt et adduxerunt in montem sanctum tuum et in tabernacula tua [13 1Kb] .« Hec est semita iustorum que, quasi lux splendens, procedit et crescit usque ad perfectum diem. Hac uia Isaac ibat ad meridiem [14 1Kb] , donec magnus uehementer effectus est. Hac uolebat ire que dicebat: »Indica mihiquem diligit anima mea, ubi pascas, ubi cubes in meridie [15 1Kb] .« De uia caritatis dicitur: »Et perduxit eos tanquam gregem in deserto [16 1Kb] ,« in quo nonaginta nouem oues deseruit [17 1Kb] . Hec est excelsa. Unde: »Adhuc excellentiorem uobis uiam demonstro [18 1Kb] .« Hec est uia qua ascendens Christus »in altum captiuam duxit captiuitatem [19 1Kb] ;« qua uacce trahebant  arcam Domini contra Bethsames [20 1Kb] ; quod dicitur domus solis, qua Ionathas reptans manibus et pedibus ascendit in montem et uicit stationem Philistinorum [21 1Kb] , qua in templo Salomonis ad superius cenaculum per cochleas ascendebatur [22 1Kb] .


Fulcite me floribus.

[CARD.] Initiis uidelicet bonorum operum, et stipate me malis ut flores in fructus maturos transeant, et initia ad perfectionis perueniant complementum, et hoc clamo, quia amore, id est pre amore langueo. In me enim fortis, in uobis langueo; in me firma, in uobis infirmor; et uobis scandalizatis, ego uror, in me sana, in uobis uulnerata caritate ego sum. Et hoc uulnus caritatis clamare me cogit  et dicere: Fulcite me floribus, stipate me malis. Nam quantum ad personam meam, bene sum constituta, quia


Leua eius sub capite meo, et dextera illius amplexabitur me.

[THO.] Quia uideret eam sponsus tam fidelem in sua absentia, et tam feruentem, non sustinens amplius eius languorem, redit. Unde ipsa in gratiarum actionem erumpit, dicens: Leua eius sub capite meo, et dextera illius amplexabitur me. Leua enim comminatio supplicii est, que sub capite est,  non super, quia non timore seruit, sed amore. Unde, leta est de promissione regni que est dextera. uult fulciri exemplo sanctorum qui bene uixerunt, ut eorum accensa studiis frigus sui torporis erubescat, erubescendo horreat, horrendo expugnet, expugnando propellat, et eorum exemplo totam se in diuini amoris dulcedinem uehementer accendat, accensa refundat. Merito gloriatur sponsa inter manus sponsi se quietem inuenisse, »quia in manu eius sunt omnes fines terre [23 1Kb] .« Quatuor fines sunt qui sunt in manu eius. Primus est creatio, secundus creature misera consummatio; tertius est hominis incipiens recreatio, quartus eiusdem in gloria reparatio. De primo dicitur: »O sapientia, attingens a fine usque ad finem fortiter [24 1Kb] !«  A fine, id est a principio creationis usque ad finem ultime resolutionis. De secundo propheta: »uenit finis. Finis uenit [25 1Kb] .« Et alibi: »Finis uniuerse carnis uenit [26 1Kb] ,« id est carnaliter uiuentium. De tertio quidam philosophus: Cuius finis bonus, ipsum quoque bonum est. De quarto Dauid: »Delectationes in dextera usque in finem [27 1Kb] .« Iuxta duos primos fines dici potest leua et dextera. Ut sit leua miseria infernalis. Unde dicit iudex iis qui a sinistris erunt: »Ite, maledicti, in ignem eternum [28 1Kb] .« Ibi enim statuet hedos a sinistris [29 1Kb] . Dextera uero est potentia creantis et punientis, uel temporaliter uel eternaliter. Aeternaliter tum in manu dextera eius ignea lex, scilicet que igne eterno non custodita punietur. Temporaliter Ieremias:  »Tetendit arcum suum quasi inimicus; firmauit dexteram suam quasi hostis [30 1Kb] .« Item: »Dextera tua, Domine, magnificata est in fortitudine; dextera tua, Domine, percussit inimicum [31 1Kb] .« Si ergo considero sub me infernum cruciantem, leua eius sub capite meo; si super Creatorem punientem dextera eius amplexabitur me.

Notandum autem quod est homo sensualis, et est homo rationalis, et est homo spiritualis. Primus uoluptatibus se implicat, secundus naturas rerum considerat, tertius se celestibus applicat. Quilibet horum suam habet leuam et dexteram a quibus amplexum accipiat. Rationalis sub se habet penam inferni, quam fugit, super se potentiam punientis,  ad quam fugit. Unde Abraham, qui dicitur pater excelsus, scilicet ratio, ait ad Lot, qui dicitur declinans, id est sensualitas: »Si ieris ad sinistram, ego dexteram tenebo [32 1Kb] .« Sensualis leuam habet aduersitatem, dexteram uoluptuosam prosperitatem. Unde subsequitur Abraham: »Et si dexteram elegeris, ego sinistram [33 1Kb] .« Inde Dauid: »Et diabolus stet a dextris eius [34 1Kb] .« Spiritualis leuam habet sub capite, spiritualia bona, in quibus caput suum, id est animam reclinat. Dexteram super, id est eterna bona desursum exspectat. Leua manus Dei, supponitur  lapso, supponitur iusto, supponitur deuoto: lapso, ut erigat; iusto, ne deficiat; deuoto, ut in pace in idipsum dormiat et requiescat [35 1Kb] . Erigat de stercore, ne deficiat in labore; requiescat in supernorum cognitione. De primo: »Suscitans de puluere egenum, et de stercore erigens pauperem [36 1Kb] .« De secundo: »Bene autem facientes non deficiamus; tempore enim suo metemus non deficientes [37 1Kb] .« De tertio: »Ego dormio et cor meum uigilat [38 1Kb] .« Primus dicit: »Cum ceciderit non collidetur, quia Dominus supponit manum suam [39 1Kb] .« Secundus dicit: »Emitte manum tuam de alto, eripe me et libera me de aquis multis et de manu filiorum alienorum [40 1Kb] .« Tertius dicit: »In umbra manus sue protexit me [41 1Kb] .« Secundum primum dicitur leua, quasi lesis ualens;  iuxta secundum dicitur leua, quasi leniens uadentes; iuxta tertium dicitur leua, quasi leta uacantibus. Dextera uero que supponitur tria facit: Primo tangit, secundo stringit, tertio unit. Tangit, ut diligat; stringit, ut inseparabiliter Deo adhereat; unit, ut in regno cum ipso pariter gaudeat. In primo, super omnia diligitur Deus; in secundo, cum eo efficitur unus spiritus; in tertio, in regno cum ipso unum erit caput et corpus, scilicet homo et Christus. Propter primum dicitur de uinea quam transtulit de Aegypto: »Perfice eam quam plantauit dextera tua [42 1Kb] « Plantatur enim in primo, crescit in secundo, fructum facit in tertio. De secundo dicitur: »Etenim manus tua deducet me, et tenebit me dextera tua [43 1Kb] .« De tertio ait Dauid, uidens in spiritu quasi  iam impletum: »Me suscepit dextera tua [44 1Kb] .« Item: »Astitit regina a dextris tuis [45 1Kb] .« Primus dicit: »Diffusa est caritas Dei in cordibus nostris per Spiritum sanctum, qui datus est nobis [46 1Kb] .« Secundus dicit: »Adhesit anima mea post te [47 1Kb] .« Tertius: »Deus erit omnia in omnibus [48 1Kb] .«

Anima itaque sic suspensa inter hanc leuam et sinistram, merito dicit cum sponsa: Leua eius sub capite meo, et dextera ipsius amplexabitur me. Contingit autem quandoque ut aliquis illuminatus intelligentia supernorum ex uehementia amoris, minus habeat discretionis, quando ad dexteram se erigit et in sinistra remaneat. Intellectus enim aliquando oblitus inferiorum pietatis opera postponit, supernorum illectus iucunditate; aliquando autem piis operibus  intentus, supernorum obliuiscitur. Intellectus iste est Ioseph, qui dicitur augmentum, filium suum primogenitum posuit ad dexteram patris, scilicet Manassem, qui dicitur obliuio. Ephraim autem ad sinistram, qui dicitur fructificatio. Sed Iacob manus suas cancellauit, ponens dexteram super Ephraim, sinistram super Manassem [49 1Kb] . »Et ne forte de tanti amoris iudicio superbiendi occasionem sibi arrogaret sponsa, qui scilicet utraque  manu iam sponsus amplectebatur, admonet eam apostolus sic: »Humiliamini sub potenti manu Dei, et exaltabit uos in tempore uisitationis [50 1Kb] .« uere manus Dei est, potens ad beneficia, potens ad supplicia, potens ad premia: ad beneficia, quibus dirigamur; ad supplicia, quibus corrigamur; ad premia, ad que erigamur: dirigamur in manu iustitie, corrigamur ab errore stultitie, erigamur ut simus possessores glorie. Pro primo dicitur: »Dextera Domini fecit uirtutem [51 1Kb] .« Pro tertio: »Dextera Domini exaltauit me [52 1Kb] .« Pro secundo idem: »Dextera Domini fecit uirtutem [53 1Kb] .« In primo confortemur cum potenti manu Dei; in secundo humiliemur sub potenti manu Dei; in tertio letemur in potenti manu Dei. Pro primo dicitur de Ioseph:  »Erat enim manus Domini cum illo [54 1Kb] .« Pro secundo hic: »Humiliamini sub potenti manu Dei [55 1Kb] .« Pro tertio: »Iustorum anime in manu Dei sunt, et non tenet illos tormentum malitie [56 1Kb] .« In primo dictum est quod dirigamur in uiam iustitie. Unde dictum est: »Secundum 43 benedictionem Aaron de populo suo, et dirige nos in uiam iustitie [57 1Kb] .« In secundo corrigimur ab errore stultitie. Inde: »A fortitudine manus tue ego defeci. In increpationibus; propter iniquitatem corripuisti hominem [58 1Kb] .« De tertio dicitur quod ducet ad possessionem glorie. Inde: »Suscitans de puluere egenum, et de stercore erigens pauperem, ut sedeat cum principibus, et glorie solium teneat [59 1Kb] .« Manus potens ad beneficia tria facit:  Imperat anime nunc deuotionem, nunc contritionem, lingue laudem et confessionem, manibus operationem. De primo: »Dilectus meus misit manum suam per foramen, et uenter meus intremuit ad tactum eius [60 1Kb] .« Per contritionem dicitur: »Fili hominis, fode parietem; et fodi, et ecce quadrupedia et reptilia et uolatilia [61 1Kb] .« Ista animalia aliquando a foris per exteriores sensus concipiuntur, et ad interiora mittuntur, aliquando prius in interiora concipiuntur et ad exteriora deriuantur. De primo: »Nolite portare pondera nostra in die Sabbati, et ne inferatis ea per portas Hierusalem [62 1Kb] .« De secundo dicitur ibidem: »Et nolite eiicere pondera nostra de ciuitate in die Sabbati [63 1Kb] .« De primo Iob: »Pepigi fedus cum oculis meis  ut ne quid cogitarem de uirgine [64 1Kb] .« De secundo: »Si secutus est oculus meus cor meum, et in manibus meis adhesit macula [65 1Kb] .« Lingue imperat laudem et confessionem. Unde: »Misit Dominus manum suam et tetigit os meum [66 1Kb] .« De operatione: »Tenuisti manum dexteram meam et in uoluntate tua deduxisti me [67 1Kb] .« Et ne de operibus conciperet uanam gloriam, subiunxit: »In umbra manus sue protexit me [68 1Kb] .« De hac manu  dicitur: »Spiritus Domini ornauit celos, et obstetricante manu eius, eductus est coluber tortuosus [69 1Kb] .« Ecce confortati estis sub potenti manu Dei, que est potens ad beneficia: Sequitur ut »humiliemini sub potenti manu Dei [70 1Kb] « ad supplicia: »Quem enim diligit Dominus corrigit; flagellat autem omnem filium quem recipit [71 1Kb] .« uel est potens gratia Domini in reprobis: »Ipse enim uulnerat et medetur, percutit et manus eius sanat [72 1Kb] .« Quid murmurauit »homo uiuens, uir pro peccatis suis [73 1Kb] .« Iam cessante murmuratione, que nichil prodest, et a detractione parcite lingue. »Sermo enim otiosus in uacuum non ibit, et os quod mentitur occidit animam [74 1Kb] .« »Nec murmuraueritis, ait Apostolus, sic quidam murmurauerunt, et perierunt ab exterminatore  [75 1Kb] .« »O homo, tu quis es, qui respondeas Deo [76 1Kb] ?« Nunquid dicit lutum figulo: Quid me fecisti sic [77 1Kb] ? Si uolueris contendere cum eo non poteris respondere unum pro mille, quoniam sapiens est corde et fortis robore. Quis restitit ei et pacem habuit [78 1Kb] ? Qui ergo dices in iudicio: Domine, si non fueris humiliatus sicut paruulus: »uocaui et renuistis. Extendi manum meam et non fuit qui aspiceret. Quia ergo despexistis consilium meum et correptiones meas neglexistis, ego quoque in interitu uestro ridebo [79 1Kb] .« Humiliemur ergo sub potenti manu Dei [80 1Kb] . »Nam qui se humiliat exaltabitur,« ait Dominus [81 1Kb] . »Nisi efficiamini sicut paruuli, non intrabitis in regnum celorum [82 1Kb] .«---»Super quem enim  requiescet Spiritus meus, nisi super humilem et quietum et trementem sermones meos [83 1Kb] .« Huius humilitatis audi premium: »Ut uos exaltet in die uisitationis [84 1Kb] .«

Quatuor sunt uisitationes. uisitat enim se homo, uisitat proximus, uisitat doctor, uisitat Deus: homo per circumspectionem, proximus per admonitionem, doctor per exhortationem, Deus per inspirationem. Primus de salute propria consultat; secundus, quia proficit fratri suo, exsultat; tertius discipuli uitiis insultat; quartus in gratia sua uisitatus exaltat. Primus in circumspectione debet prouidere quomodo auferat ut custodiat conscientie puritatem, quomodo habeat contra tentationes stabilitatem. Deinde cor suum transferat ad supernam caritatem. Inde  apud Iob: »Si abstuleris iniquitatem que in manu tua est, et non fuerit in tabernaculo tuo iniustitia [85 1Kb] :« ecce primum. »Tunc leuare poteris faciem tuam absque macula [86 1Kb] :« ecce secundum. »Et eris stabilis [87 1Kb] :« ecce tertium. »Et non timebis, miserie quoque obliuisceris [88 1Kb] :« ecce quartum. Iste dicit: »Unam petii a Domino, hanc requiram, ut inhabitem in domo Domini, ut uideam uoluntatem Domini et uisitem templum eius [89 1Kb] .«---»Templum enim Dei sanctum est quod estis uos [90 1Kb] :« hec est prima uisitatio.  Secundam facit proximus inuitans ad humilitatem, mansuetudinem, caritatem et patientiam. Inde Apostolus: »Obsecro uos ut digne ambuletis uocatione qua uocati estis cum humilitate:« ecce primum; »et mansuetudine;« ecce secundum; »cum patientia:« hoc est tertium; »supportantes inuicem in caritate [91 1Kb] «: hoc est quartum. Unde: »Religio munda et immaculata apud Deum et Patrem, hec est, uisitare pupillos et uiduas in tribulationibus suis [92 1Kb] .« Primus consulat sic: »Ero immaculatus cum eo et obseruabo me ab iniquitate mea [93 1Kb] .« Secundus quia proficit proximo suo, exsultat sic cum Apostolo: »Gratias Deo quod fuistis aliquando serui peccati; obedistis autem ex corde in eamdem formam doctrine in quam traditi estis  [94 1Kb] .« Tertius uisitat scilicet uitiorum insultatione, iuxta illud: »Argue, obsecra, increpa [95 1Kb] .« Argue ignarum, obsecra beneuolum, increpa obstinatum. Iste quia magister est, uitiis insultat, uerbis Isaie: »ue genti peccatrici, populo graui iniquitate, semini nequam, filiis sceleratis [96 1Kb] !« De his dicitur: »Miluus de celo cognouit aduentum suum, etc., Isrel autem non cognouit me [97 1Kb] .« Et subditur: »Eo quod non custodierunt tempus uisitationis sue [98 1Kb] .« uisitatores enim habuerunt, scilicet patriarchas, prophetas, sanctos patres. Sequitur uisitatio Dei.

Sic autem uisitat: primo castigat, ut a peccato reuocet; secundo permittit tentari, ut probet; tertio infundit gratiam quam conseruet; quarto auferet  de hac uita ut exaltet. De primo: »uisitabo in uirga iniquitates eorum, et in uerberibus peccata eorum. Misericordiam autem meam non disperdam ab eo [99 1Kb] .« »Domine, cum iratus fueris, misericordie recordaberis [100 1Kb] .« De secundo: »uisitas eum diluculo et subito probas illum [1 1Kb] .« De tertio: »uisitatio tua custodiuit spiritum meum [2 1Kb] .« De quarto hic: »Ut exaltet uos in die uisitationis [3 1Kb] .« Non sis ergo in prima Isboseth, qui puellam fecit ostiariam [4 1Kb] . Non dicas in secunda: »Nunquid custos fratris mei sum ego [5 1Kb] ?« Non sis in tertia Eli, qui filios suos non corripuit [6 1Kb] . uides, inquam, ne sis diues ille qui induebatur purpura et bysso [7 1Kb] . Dies uisitationis Domini erit in iudicio [8 1Kb] . Ibi illos qui se humiliauerunt  sub potenti manu Dei exaltabit [9 1Kb] . Ad illam exaltationem bonos sic inuitat: »Surge, propera, amica mea. Iam enim hiems transiit, imber abiit et recessit [10 1Kb] .« Item: ueni, electa mea, et ponam in te thronum meum. Item: »ueni de Libano, sponsa; ueni, coronaberis [11 1Kb] .«---»ueni de Libano,« per primam uisitationem; »ueni,« per secundam; »ueni,« per tertiam; »in quarta coronaberis.« uisitet ergo se ipsum homo, uisitet proximus, uisitet prelatus, alioqui de manu eorum anima requiretur. Omnem ergo sollicitudinem  proiiciamus in eum. Est sollicitudo de temporalibus, est sollicitudo de spiritualibus, est sollicitudo de celestibus. Primam possumus habere ad corporis necessitatem, non ad superfluitatem, secundam possumus habere ad anime sanctitatem, non ad iactantiam uanitatis, tertiam ad totius hominis felicitatem, non ad philosophicam curiositatem. De prima: »Martha, Martha, sollicita es, et turbaris erga plurima [12 1Kb] .« De superfluitate ait in Euangelio: »Nolite solliciti esse, dicentes: Quid manducabimus, aut quid bibemus, et de uestimento quid solliciti estis [13 1Kb] .« De secunda dicitur: »Sollicitudine non pigri [14 1Kb] .« Item Apostolus: »Solliciti seruare unitatem spiritus in uinculo pacis [15 1Kb] .« De tertio: »O homo, indicabo tibi quid Dominus  requirat a te [16 1Kb] .« Itaque dilige misericordiam et fac iudicium [17 1Kb] , solliciteque ambula cum Deo tuo donec te exaltet ad illam gloriam, in qua cum Patre et Spiritu sancto uiuit et gloriatur per omnia secula seculorum. Amen.


Leua eius sub capite meo, et dextera illius amplexabitur me.

[CARD.] Per leuam intelliguntur omnia bona, uirtutes et gratie, que prestantur in uia, ut ad dexteram eterne beatitudinis ueniatur. Dicit ergo: Leua eius sub capite meo, et dextera illius amplexabitur me. Ac si dicat: Ut caput meum, id est mens mea, suauiter cubet, de omnibus bonis spiritualibus, que per manum leuam prestantur in uia specialiter, mihi fecit puluinar Dominus: et dextera eius, in  qua sunt delectationes amplexabitur me singulariter, ut arctius constricta, in bonis eius amplius ei sim coniuncta. Sequitur autem ex persona filii uerbum conuertentis ad iuuenculas.


Adiuro uos, filie Hierusalem, per capreas ceruosque camporum, ut non excitetis neque euigilare faciatis dilectam meam, donec ipsa uelit.

[THO.] Prohibentur adolescentule quas filias Hierusalem dicit, ne inquietent sponsam, que inter leuam et dexteram sponsi obdormierat. Ipse enim licet infirme ei adherent spe proficiendi et proficiscendi in Hierusalem, et quia hic per se non possunt, eius egent ope. Sed prohibentur ut nec hanc excitent nisi ad eius uoluntatem. Dormitio illa contemplationis est. Cerui et capree per quas adiurantur,  credantur bonorum anime, et angeli propter leues saltus. Item caprea acute uidet, locis eminentibus et remotis delectatur, uelociter currit. Fuga celeri humanos declinat aspectus. Acute uidebat qui dixit: »Nos autem reuelata facie speculamur gloriam Dei in eamdem imaginem transformamur a claritate in claritatem [18 1Kb] .« In sublimi erat qui dixit: »Factus sum sicut passer solitarius in tecto [19 1Kb] .« uelociter currebat Dauid, dicens: »uiam mandatorum tuorum cucurri cum dilatasti cor  meum [20 1Kb] .« Ad secura fugerat loca qui dixit: »Ecce elongaui fugiens et mansi in solitudine [21 1Kb] .« Cerui simul gradiuntur portantes alter alterius mentum. Hi sunt qui sibi inuicem sunt solatio, ut ait Apostolus: »Alter alterius onera portate [22 1Kb] .« Oculis caligantes serpentes occidunt. Ut Dauid: »In matutino interficiebam omnes peccatores terre, ut disperderem de ciuitate Domini omnes operantes iniquitatem [23 1Kb] .« Ad fontem sitientes currunt et sic lumen recipiunt. Unde: »Apud te est fons uite et in lumine tuo uidebimus lumen [24 1Kb] .« uetustatem deponunt, dicentes: »Ecce nos reliquimus omnia et secuti sumus te [25 1Kb] .« Item hic duo genera speculationum ostenduntur, scilicet proprie circumspectionis per ceruum qui serpentes deuorat, et uisum  recipit. Hoc fit in campis uel cordis uel conuersationis. Sed caprea montes ascendit, acute uidet. Hec est anima, que quasi in altum solum scandit contemplando Deum. In quo erat Isaias cum diceret: »uidi Dominum sedentem super solium excelsum et eleuatum [26 1Kb] .« Triplex est hoc solium: primum celsum, secundum excelsum, tertium eleuatum. Primum est consideratio machine mundialis, secundum speculatio patrie celestis, tertium contemplatio diuine maiestatis. In primo, Deus uidetur propter opera laudabilis; in secundo, propter premia amabilis; in tertio, incomparabili potentia mirabilis. De primo: »Laudate eum sol et luna [27 1Kb] .« De secundo: »Quod oculus non uidit, nec auris audiuit, nec in cor hominis ascendit que preparauit diligentibus  se [28 1Kb] .« De tertio: »Gloriosus Deus in sanctis suis, mirabilis in maiestate sua [28* 1Kb] .« In primo est creatio, recreatio, reparatio: creatio cuiuslibet existentis, recreatio peccatoris, reparatio corruptionis. De primo: »In principio creauit Deus celum et terram [29 1Kb] .« De secundo: »Agnus Dei qui tollis peccata mundi [29* 1Kb] .« Item: »ueni, Domine, et noli tardare [30 1Kb] ,« etc. De tertio: »Reformabit corpus humilitatis nostre configuratum corpori claritatis sue [30* 1Kb] .« In secundo solio, id est excelso sunt tria: unum est amabilis, scilicet regni claritas, angelorum societas, habitantium securitas. De primo: »Ciuitas illa non indiget sole neque luna, ut luceant in ea, quia claritas Dei illuminabit eam: et Agnus erit lucerna eius [31 1Kb] .« De secundo: »Non  erimus hospites et aduene, sed erimus ciues sanctorum et domestici Dei [31* 1Kb] .« De tertio: »Omnes pascentur et accubabunt, et non erit qui exterreat [32 1Kb] .« In tertio solio sunt quatuor consideranda. In primo uidemus eius naturam incorruptibilem et nostram dolemus infirmitatem. Unde Abraham: »Loquar ad Dominum meum, cum sim puluis et cinis [32* 1Kb] .« Secundo uidemus eius munditiam et misericordiam, erubescimus culpam. Unde Isaias: »ue mihi quia uir pollutis labiis ego sum quia uidi Dominum oculis  meis [33 1Kb] .« Et Iob: »Auditu auris audiui te; nunc autem oculus meus uidet te. Idcirco ipse me reprehendo, et ago penitentiam in fauilla et cinere [33* 1Kb] .« Tertio uidemus eius diuitias et nostram gemimus paupertatem. Unde angelum Daniel uidens: »Cecidi, inquit, in terram, et non remansit in me spiritus nec habui quidquam uirium [34 1Kb] .« Quarto uidemus eius gloriam et nostram uidemus in eo salutem. Unde Iacob uidens eum ait: »uidi Dominum facie ad faciem, et salua facta est anima mea [34* 1Kb] .« Inde deuote canit Ecclesia uidens et desiderans salutem in qua sunt gaudia sanctorum, dicens: Gaudent in celis anime sanctorum, non temporali nec iam spiritali sed celesti.

Est enim gaudium temporale, est spirituale, est  celeste Primo gaudent in terris anime malorum, secundo gaudent in donis anime iustorum, tertio gaudent in celis anime beatorum. Primi mundi fallacia sunt seducti, secundi Dei gratia sunt imbuti, tertii Christi uestigia sunt secuti. Primi, quia pro mundi amore laborauerunt, ideo cum diabolo cruciabuntur in infernum. Secundi, quia regnum mundi despiciunt, ideo merentur sempiternum supplicium. Tertii, quia pro Christi amore sanguinem suum fuderunt, ideo cum Christo regnabunt in eternum. Primi gaudio tripertito gaudent. Primo quia abutuntur temporalibus bonis, secundo in gloria nominis, tertio »quia letantur cum malefecerint, et exsultant in rebus pessimis [35 1Kb] .« Isti sunt tria difficilia Salomonis: uia nauis in mari, uia aquile uolantis  in celo, uia colubri supra petram. Primi »confidunt in uirtute sua et in multitudine diuitiarum suarum gloriantur [35* 1Kb] .« Unde peta [36 1Kb] :

Diuitie turpi fregerunt secula luxu.
   Diuitiis alitur luxuriosus amor.
Tales dicunt: »uenite, inebriemus nos uino et unguentis pretiosis [36* 1Kb] ,« etc. Sed quod hec petitura sint ostendit Iob: »Tenent tympanum et citharam, gaudent ad sonitum 44 organi. Ducunt et in bonis dies suos, et in puncto ad inferna descendent [37 1Kb] .« Sicut diues ille qui epulabatur quotidie splendide sepultus est in infernum [37* 1Kb] . Secundi »uocauerunt nomina sua in terris suis [38 1Kb] .« Inde Iacobus: »Nunc exsultatis in superbiis  uestris: omnis exsultatio talis maligna est [39 1Kb] .« Et Dominus: »In hoc nolite gaudere, quia demonia subiiciuntur uobis [40 1Kb] .« Sed hec finem habent. Unde Iob: »Scio ab initio quia laus impiorum breuis sit, et gaudium hypocrite ad instar puncti [41 1Kb] .« Et Nabuchodonosor: »Nonne hec est Babylon quam ego constitui in gloriam et decorem regni mei [42 1Kb] .« Et audiuit: »Tibi dicitur, Nabuchodonosor rex: Regnum transfertur a te [43 1Kb] .« Tertiis dicitur: »Quid gloriaris in malitia qui potens es in iniquitate [44 1Kb] .«  Hi letantur cum male fecerint, et exsultant in rebus pessimis [45 1Kb] .« Inde peta:

Ergo non aliter poterit dormire; quibusdam
Somnum rixa facit.
Et Iob: »Si gauisum est in abscondito cor meum, et letatus sum ad ruinam eius qui oderat me [46 1Kb] .« Inde scriptum est: »Et in malitia sua letificauerunt regem [47 1Kb] .« Talis fuit Nero et Herodes. De omnibus dicitur: »ue uobis qui ridetis nunc, quia lugebitis et uos [48 1Kb] .« Et Salomon: »Risus dolori miscetur, et extrema gaudii luctus occupat [49 1Kb] .« Item: »Risum reputaui errorem, et gaudio dixi: Quid frustra deciperis [50 1Kb] .« Et Tobias: »Quod gaudium mihi erit qui in tenebris sedeo, et lumen celi uidere non possum [51 1Kb] .« Econtra dicitur: »Beati qui  lugent, quoniam ipsi consolabuntur [52 1Kb] .« Sed isti cum diabolo cruciabuntur in inferno. Et Iacobus: »Risus uester uertetur in luctum, et gaudium uestrum in uoces flentium [53 1Kb] .«

Gaudium spirituale tripartitum est: primo enim gaudemus de euitatione incommodi; secundo, de adeptione commodi; tertio, de spe futuri regni. De primo: »Letare, Ierusalem [54 1Kb] ;« de secundo: »Et diem festum agite, omnes qui diligitis eam [55 1Kb] ;« de tertio: »Gaudete gaudio magno [56 1Kb] .« Primum est nouitiorum, secundum est uirtuosorum, tertium perfectorum. Primi psallunt in cithara, secundi in psalterio, tertii in iubilo. Primum enim sonat ab inferiori, secundum a superiori, tertium seruit amori. Primi enim pro peccatis remissis offerunt Deo honorem;  secundi pro bonis collatis gratiarum actionem; tertii pro bonis futuris deuotionem. De primo letatur homo, letatur proximus, letatur angelus, letatur Deus. De primo Paulus: »Prius fui blasphemus et persecutor et contumeliosus, sed misericordiam consecutus sum [57 1Kb] .« »Gratia Dei sum id quod sum [58 1Kb] ;« de secundo, bonus ille pater: »Fili, gaudere oportebat et epulari, quia filius meus mortuus erat et reuixit; perierat et inuentus est [59 1Kb] ;« de tertio: »Bonus ille pastor ouem centesimam imposuit in humeris suis gaudens, et reportauit ad gregem [60 1Kb] .« »Omnis disciplina uidetur in presenti non esse gaudii, sed meroris [61 1Kb] .« Item: »Mulier cum parit tristitiam habet; cum autem peperit, iam non meminit  pressure, quia natus est homo in mundum [62 1Kb] .« De adeptione commodi, id est uirtutum, dicit Apostolus: »Non est regnum Dei esca et potus, sed iustitia et pax et gaudium in Spiritu sancto [63 1Kb] .« Item: »Gaudete in Domino semper corde. Iterum dico, gaudete corpore [64_65 1Kb] .« »Si diligeretis me, gauderetis, ait, utique [66 1Kb] .« Item: »ueniam ad uos, et gaudebit cor uestrum [67 1Kb] , scilicet propter bona Spiritus sancti.« Et Zacheus suscepit Dominum, gaudens in domum suam [68 1Kb] , scilicet susceptione  donorum. De spe regni gaudent, sicut ait Iob: »Quasi effodientes thesaurum, et gaudent uehementer cum inuenerint sepulcrum [69 1Kb] .«---»Gloriosa dicta sunt de te, ciuitas Dei [70 1Kb] .« Quia »sicut letantium omnium habitatio est in te [71 1Kb] .« Ideo, »Letatus sum in his que dicta sunt mihi; in domum Domini ibimus [72 1Kb] .« Primi potantur a lacte; secundi sanantur ab uberibus consolationis eius; tertii epulantur ab introitu glorie gentium. His dicitur: »Gaudete et exsultate, quoniam merces uestra copiosa est in celis [73 1Kb] .« Nec mirum, quia »in terra sua duplicia possidebunt, letitia sempiterna erit eis [74 1Kb] .« Nam gaudebunt de bonis Domini sui frumento, uino et oleo. Tanto gaudio gaudent in celis anime sanctorum qui Christi uestigia sunt  secuti.

In tribus enim Christi uestigia sunt secuti, scilicet in religiosa conuersatione, in castitatis puritate, in martyrii perpessione. Hec tria figurata in tabernaculo Moysi sunt. Propter conuersationem erant ibi saga cilicina; propter secundum, pelles hyacinthine; propter tertium, pelles arietum rubricate. In conuersatione: »Circumierunt in melotis in pellibus caprinis, egentes, angustiati, afflicti, quibus dignus non erat mundus [75 1Kb] .« De his in fine dicturi sunt reprobi. »Nonne isti sunt quos aliquando habuimus in derisum et in similitudinem improperii. Nos insensati uitam illorum estimabamus insaniam et finem illorum sine honore.  Ecce quomodo computati sunt in filios Dei [76 1Kb] .«

Hi sunt quos retinens mundus inhorruit:
Ipsum nam sterili flore per aridum
Spreuere penitus, teque secuti sunt,
Rex Christe bone, celitus.
Martyres ergo uestigia Christi sunt secuti. Nam, »Lapidati sunt, secti sunt, in occisione gladii mortui sunt [77 1Kb] .«

Hi namque furias atque ferocia
Calcarunt hominum, seuaque uerbera
Cessit his lacerans fortiter ungula;
   Nec carpsit penetralia.
Item:

Cesi sunt gladiis more bidentium,
Non murmur resonat, non querimonia,
Sed corde tacito mens bene conscia
   Conseruat patientiam.
 Sed audi premium:

Que uox, que poterit lingua retexere,
Que tu martyribus munera preparas, etc.
Item his dicitur: »Omne gaudium existimate cum in tentationes uarias incideretis [78 1Kb] .« uos quidem in mundo pressuram habebitis. »Mundus autem gaudebit, uos autem contristabimini. Sed tristitia uestra uertetur in gaudium [79 1Kb] .« Isti respiciunt in auctorem fidei et consummatorem Iesum [80 1Kb] , qui proposito sibi gaudio crucem sustinuit confessione contempta, et in dextera Dei sedet. Primi sunt saga  cilicina; isti uero pelles arietum rubricate; tertii uero pelles hyacinthine, que celi habent colorem. Castitas enim celestis est uita. Nam preter carnem in carne uiuere, non humana, sed angelica est uita. Primi abnegant semetipsos, secundi tollunt crucem suam, tertii sequuntur Christum. Nam »uirgines, amicti stola alba, sequuntur Agnum quocunque ierit [81 1Kb] .« Nam in omnibus aliis confessores et martyres sequuntur Christum, preterquam cum in decore uirginitatis incedit. In his enim delectatur sponsus, »qui pascit inter lilia [82 1Kb] ,« septus choreis uirginum.

Primi fugientes Iezabel, id est fluxum uanum mundi huius cum Elia tendunt ad montem Dei Horeb, recubantes sub umbra iuniperi [83 1Kb] . Secundi  cum Stephano, uenerunt ex magna tribulatione et lauerunt stolas suas in sanguine Agni [84 1Kb] . Tertii cum sapientibus uirginibus suas purificant lampades. Quibus accensis, prestolantur aduentum Sponsi [85 1Kb] . Isti omnes seminauerunt in lacrymis, et ideo in exsultatione metent. Nam, »euntes ibant et flebant mittentes semina sua. uenientes autem uenient in exsultatione, portantes manipulos suos [86 1Kb] .« Letantur, ait, coram te, sicut letantur in messe; et sicut exsultant uictores, capta preda, quando diuidunt spolia [87 1Kb] . Quando »exsultabunt sancti angeli, letabuntur in cubilibus suis [88 1Kb] .« Ecce gaudent in celis anime sanctorum qui Christi uestigia sunt secuti. Primum gaudium est insultans, secundum exsultans,  tertium exaltans: primum ex mundi errore, secundum ex Dei amore, tertium in regni honore. De primo: »Risum reputaui errorem et gaudio dixi: Quid frustra deciperis [89 1Kb] ;« de secundo: »Si diligeretis me, gauderetis utique [90 1Kb] ;« de tertio: »Quia pro Christi amore sanguinem suum fuderunt, ideo cum Christo regnabunt in eternum [91 1Kb] .«

Hic notandum quod est regnum potentie, regnum sapientie, regnum letitie. Huius triformis regni triformis est gloria: primum sanctos omni uirtutis robore confirmat, secundum splendore ueritatis illustrat, tertium in celo suauitate diuine iucunditatis felicitat. Unde petimus in oratione Dominica: »Adueniat regnum tuum [92 1Kb] .« Adueniat ergo regnum potentie ad nos infirmos roborandos; adueniat  regnum sapientie ad nos cecos illuminandos; adueniat regnum letitie ad nos tristes letificandos et consolandos. De primo: »Potestas eius potestas eterna [92* 1Kb] ;« de secundo: »Si in digito Dei eiicio demonia, profecto peruenit in uos regnum Dei [93 1Kb] ,« id est intelligentia sapientie regnat in nobis. Unde ipsa Sapientia ait: »Per me reges regnant [93* 1Kb] .« De tertio: »O quam gloriosum est regnum in quo cum Christo regnant uel gaudent omnes sancti; sed cum Christo regnabunt in eternum [94 1Kb] .« Regnantis est conculcare aduersitates; gaudentis delectari propter  adeptas benedictiones. Regnabunt itaque quia calcauerunt laqueos culpe, corruptionem huius miserie, penam gehenne. Unde Dauid: »Exaltabo te, Domine, quoniam suscepisti me [95 1Kb] , etc. Domine Deus meus, clamaui ad te, et sanasti me [96 1Kb] .« A miseria corruptionis: »Domine, eduxisti ab inferno animam meam, saluasti me a descendentibus in lacum [97 1Kb] ,« ne me cruciat gehenne ignis. Ecce isti regnant. Sed et gaudent in tribus, scilicet quia socios habent angelos, quos hic patronos habuerunt. Qui Dei secreta intelligent, que hic obscure uiderunt; qui Deum uidebunt facie ad faciem, quem hic desiderando amauerunt. De primo: »Neque nubent neque nubentur; sed erunt sicut angeli Dei [98 1Kb] ;« de secundo: »Erunt omnes docibiles Dei [99 1Kb] ;« de tertio: »Reuelabitur  gloria Domini [100 1Kb] , et uidebit omnis caro salutare Dei nostri [1 1Kb] .« Et Iob: »Et in carne mea uidebo Deum saluatorem meum [2 1Kb] , cui est honor et gloria in secula seculorum [3 1Kb] .« Propter hanc gloriam subditur: »Et plena erat omnis terra misericordia eius [4 1Kb] .« Terra dicitur mundus. Unde: »In terra pax hominibus bone uoluntatis [5 1Kb] .« Et cor humanum. Unde: »Terra nostra deserta [6 1Kb] .« Et uterus beate uirginis. Inde: »Et terra tua inhabitabitur [7 1Kb] .« Et Ecclesia. Inde: »Benedixisti, Domine, terram tuam [8 1Kb] .« Et patria celestis. Inde: »Credo uidere bona Domini in terra uiuentium [9 1Kb] .« Prima plena est eius maiestate per operum uarietatem; secunda, quia conditi sumus ad imaginem eius et  similitudinem; tertia per incarnationem; quarta per miraculorum operationem; quinta per glorie plenitudinem. In prima maiestatis refulget sapientia; in secunda beneuolentia; in tertia gratia; in quarta potentia; in quinta altissima Dei magnalia. Seraphim qui stabant super illud solium dicuntur duabus alis uelare pedes eius, id est humanitatem nostram. Ipse sunt temporalia bona quibus tegimur, id est protegimur. Et sapientia qua nos in his temperamus et dicuntur uelare faciem eius [10 1Kb] .« Ipse sunt amor eternorum bonorum, et dulcedo amoris eius, quia quanto plus eius eternitatem inuestigamus, tanto incomprehensibiliorem inuenimus. Unde: »Accedat homo ad cor altum et exaltabitur Deus [11 1Kb] .« Sic et de dulcedine, quia quanto  plus amatur, tanto amabilior inuenitur. Et duabus uolabant, scilicet spiritualibus bonis et fortitudine: spiritualibus enim subleuamur, fortitudine sustentamur ne cadamus. De his dictum est diffusius superius.


Adiuro uos, filie Ierusalem, per capreas ceruosque camporum, ne suscitetis neque euigilare faciatis dilectam, donec ipsa uelit.

[CARD.] Siquidem Christus et similiter beata uirgo a multis quasi dormire uidetur, quando contra indeuotos non statim accingitur ad uindictam, et erga deuotos non statim assurgit ad misericordiam. Christum taliter dormientem excitauit  Habacuc, dicens: »Quare non respicis super inique agentes, et taces impio deuorante iustiorem se?« [12 1Kb] Et Malachias: »Ergo nunc beatos dicimus arrogantes? Siquidem edificati sunt facientes impietatem [13 1Kb] .« Et: »Quod emolumentum, quia custodiuimus mandatum Domini, et quia ambulamus testes coram Domino?« [14 1Kb] Dicit ergo Christus: Nolite suscitare, neque euigilare faciatis dilectam, sed exspectate patienter, donec ipsa uelit. uolet enim ipsa et deuotis postulare misericordiam, et contra indeuotos suscitare uindictam, sicut ostendunt ipsius infinita miracula. Nec dehortatur filius: quin ad matrem suam clamet deuotus animus, sed ne contra ipsam murmuret impatiens, aut insultet, improbet. Adiurat autem filias Ierusalem per capreas ceruosque  camporum, id est per illas uirtutes que in istis animalibus figurantur, quibus simulari debent fideles anime: nam, sicut capra que acutum habet uisum acute contemplari debemus quod non sine causa malis pena; et electis quandoque differtur gratia, et sicut cerui deuorare demus serpentem superbie: que ideo facit hominem expertem longanimitatis et patientie, quia de se presumendo credit se dignum prosperis, et indignum aduersis. Quia uero de suscitatione matris sue hec predixerat filius, ipsa uero suscitari et euigilari uolente, ipse filius suscitatur et euigilat, ostendit mater quod filius, licet tardare uideatur, non tardat; sed adiuuare et misereri festinat. Dicit ergo ad iuuenculas:


 45 uox dilecti mei.

[THO.] uidens sponsa adolescentularum uerecundiam et timorem quibus sollicitantur asserit hoc factum Dei dispensatione quasi excusans se; unde dicit: uox dilecti mei percipiens hoc: dilecti dico, qui post uocem uenturus est in proximo; unde sequitur: Ecce iste uenit saliens in montibus. Quatuor ex causis uocem Dei leti colligimus, ex ratione qua uoluntatis eius arcana penetramus, ex interna gratia qua cum ex cognitione ad eius amorem compungimur, ex congitione Scripturarum qua eius uoluntatem largius contemplamur, ex electorum exemplo quo ad uirtutis instantiam nostram confortat ignauiam. Ne autem hanc dilecti uocem interius audiamus, audientes sequamur, sequentes assequamur, multa  impediunt et maxime tria: uox carnis, uox mundi, uox diaboli. uox carnis per desideria uoluptatum; uox mundi per appetitum dignitatum, honorum, glorie, diuitiarum; uox diaboli per inuidentiam fraternorum profectuum. Caro itaque luxuriosa, mundus pomposa, diabolus suggerit uenenosa. Caro per uoluptuaria fluidos, mundus per ambitiosa inflatos, diabolus per uenenosa reddit tabidos. Hec uox est dilecti ad interna gaudia prouocantis, ad ardua inuitantis, ad solida humilitatis exhortantis, oleum caritatis infundentis. Qui uero dilectus est, increpat errantem, confortat pugnantem, laudat triumphantem.  Est enim uox comminantis, est uox commonentis, et est uox conuocantis. Prima arguit erroneum, secunda confortat obedientia subiectum, tertia demulcet deuotum. Primum, ut resipiscat; secundum, ut conualescat; tertium: »In pace in idipsum dormiat et conquiescat [15 1Kb] .« De prima: »uox Domini super aquas Deus maiestatis intonuit [16 1Kb] ;« de secunda: »uox Domini in uirtute [17 1Kb] ;« de tertia: »uox Domini in magnificentia super aquas [18 1Kb] ,« ut peccator conuertatur: in uirtute operans roboretur; in magnificentia, ut deuotus accendatur. Prima »confringentis cedros [19 1Kb] ,« id est superbos, ut agatur penitentia; secunda »intercidentis flammam ignis [20 1Kb] ,« ut interrumpatur tentatio luxuriosa, et »concutientes desertum [21 1Kb] ,«  ut debilitetur tribulationis angustia; tertia, »preparantes ceruos [22 1Kb] , »ut spineta sollicitudinum transiliendo, florentia querant pascua et uberrima. De prima: »Intonuit Dominus de celo et Altissimus dedit uocem suam [23 1Kb] .« uocem tuam, ait Adam, audiui in paradiso, et timui [24 1Kb] .« Propterea »hodie si uocem eius audieritis, nolite obdurare corda uestra [25 1Kb] .« De secunda: »Oues mee uocem meam audiunt [26 1Kb] .«---»Amicus sponsi stat et audit, et gaudio gaudet propter uocem sponsi [27 1Kb] .« Triplex est uox ad dilectum pertinens: uox prophetica, uox angelica, uox euangelica: prima prophetarum ad populum non credentem; secunda Gabrielis ad uirginem; tertia dilecti ad rudem populum, propter fidei nouitatem: prima longe ante nuntiauit uenturum;  secunda iam proximum; tertia docuit iustum quid esset a Deo petendum; de prima: »Ascendet Dominus super nubem leuem, et ingredietur Aegyptum [28 1Kb] ;« de secunda: »Ecce concipies in utero et paries filium [29 1Kb] ;« de tertia: »sic orabitis: Pater noster qui es in celis, sanctificetur nomen tuum [30 1Kb] .« Quid uero uobis petendum sit: docebat iustus ille cum populum suum instrueret sic: »Adaperiat Dominus cor uestrum, in lege sua, et in preceptis suis, et faciat pacem nec uos deserat in tempore malo [31 1Kb] .« Ecce tria que petenda sunt iusto, scilicet apertio cordis, compositio pacis, consolatio peregrinationis: primum ad suscipiendam caritatis infusionem; secundum ad uite tranquillitatem;  tertium ad uie securitatem: primum, ut diligamus ardentius; secundum, ut uacemus Deo liberius; tertium, ut ambulemus securius. De primo: »Charitas Dei diffusa est in cordibus nostris, per Spiritum sanctum qui datus est nobis [32 1Kb] .« De secundo: »Ego dormio et cor meum uigilat [33 1Kb] ;« et: »In pace in idipsum dormiam et requiescam [34 1Kb] .« De tertio: »Si ambulauero in medio umbre mortis, non timebo quoniam tu mecum es [35 1Kb] ;« et: »Libera me,  Domine, et pone me iuxta te, et cuiusuis manus pugnet contra me [36 1Kb] .« De primo sponsa: »Oleum effusum nomen tuum [37 1Kb] .« De secundo: »Lectulus noster floridus [38 1Kb] .« De tertio: »Tenui illum nec dimittam donec introducam illum in domum meam [39 1Kb] .«

Notandum quod cor peccatorum, primo perit, secundo disperit, tertio diabolus operit, quarto Dominus aperit. Perit, cum anima moritur intus, nec habet Dei memoriam; disperit, id est in diuersas partes perit, cum corpore operatur conceptam intus nequitiam; diabolus operit, cum perducit ad obstinationis duritiam; Deus aperit, cum dat benefaciendi gratiam. De primo: »Periit memoria eorum cum sonitu, et perierunt propter iniquitatem  suam [40 1Kb] .« Et propheta: »Periit sanctus de terra, et iustus in hominibus non est; omnes in sanguine insidiamur, uir fratrem suum uenatur ad mortem [41 1Kb] .« De secundo: »Disperierunt in Endor, et facti sunt ut stercus terre [42 1Kb] .« Endor enim fons generationis dicitur. Hic est corpus, quod generat et generatur, »facti sunt ut stercus terre,« scilicet fetidi. De tertio: »Operti sunt iniquitate et impietate sua [43 1Kb] .« Et propheta: »Quia ecce tenebre operient terram et caligo populos [44 1Kb] .« De quarto: »Adaperiat Dominus cor uestrum in lege sua et in preceptis suis [45 1Kb] .« Primi sunt puella mortua in thalamo matris [46 1Kb] , id est anima interius. Hec est amphora in qua sedet impietas, quam portant due  mulieres in terram Sennaar [47 1Kb] . Secundi sunt adolescens defunctus iam extra portam ciuitatis [48 1Kb] . Inde Ezechiel: »Aquila pregrandis magnarum alarum, longo membrorum ductu, habens plumas et uarietates multas, uenit ad libanum, et tulit medullam cedri, et transportauit in terram Sennaar [49 1Kb] .« Tertii sunt Lazarus quatriduanus in sepulcro [50 1Kb] . His dicitur per prophetam: »Quid est Isrel quod in terra inimicorum es [51 1Kb] ?« Quarti sunt quibus aperit Dominus sepulcrum et suscitat cum Lazaro.

Notandum quod et nos aperimus, et Dominus aperit tribus modis: primo, magistro; secundo, Deo; tertio, proximo: primo per confessionem, secundo per deuotionem, tertio per edificationem.  Primum confert tibi puritatem, secundum in Domino uoluptatem, tertium proximo sanitatem. De primo Dominus: »Ephphetha quod est aperire [52 1Kb] .« De secundo: »Aperi mihi, soror, mea sponsa [53 1Kb] .« Item: »Ego sto ad ostium, et pulso. Si quis aperuerit mihi, intrabo ad illum, et cenabo cum illo, et ipse mecum [54 1Kb] .« De tertio: »Aperi, Libane, saltus tuos [55 1Kb] .« Libanus candidatio dicitur. Eius saltus aperiunt qui flores uirtutum proximo ostendunt.  »Et fortis illa mulier manum suam aperuit inopi [56 1Kb] .« Item, tres sunt apertiones Domini: Aperit enim cor nostrum, aperit secretum suum, aperit et regnum. Primum, ad intelligentiam mandatorum et caritatis infusionem; secundum, in admirationem; tertium, ad gloriosam susceptionem. De primo: »Adaperiat Dominus cor uestrum in lege sua [57 1Kb] .« Item: »Rorate, celi, desuper et nubes pluant iustum, aperiatur terra et germinet Saluatorem [58 1Kb] ,« ut crescat in nobis cognitio caritatis. De secundo: »Ecce ego Ioannes uidi ostium apertum in celo [59 1Kb] .« Item: »Celum apertum est et arca Dei uisa est in eo [60 1Kb] .« Et: »Stephanus uidit celum apertum [61 1Kb] .« Et de Christo: »Celi aperti sunt super eum [62 1Kb] .« De tertio; »Fatue uirgines: Domine,  Domine, aperi nobis [63 1Kb] .« Et de beata Maria: Paradisi porte per te nobis aperte sunt. Et: »Dominus eleuatus est in celum et nubes suscepit eum [64 1Kb] ;« aperiet paradisum, etc., etc. Ecce apertio ad gratie infusionem. Sequitur pax ad Dei uacationem.

Nota quod ex pace sunt quidam dissoluti, quidam remissi, quidam deuoti. Primi sunt serui, secundi mercenarii, tertii sunt filii. Seruus enim semper male agit, nisi flagelletur. Mercenarius bonum melius operatur, si excitetur. Filius tanto melius agit, quanto libertati sue relinquitur. De primo: »Siluit terra multis annis et apposuerunt filii Isrel facere malum.« Sed per flagellum »humiliatum est in laboribus cor eorum, et infirmati sunt nec fuit qui  adiuuaret. Et clamauerunt ad Dominum cum tribularentur, et de necessitatibus eorum eripuit eos [65 1Kb] ,« ut dicerent: »uirga tua et baculus tuus ipsa me consolata sunt [66 1Kb] .« Et peta:

Cernis ut ignauum corrumpunt omnia corpus,
   Et capiant uitium ni moueantur, aque.
Et propheta: »uadam et reuertar ad uirum meum priorem, quia bene erat mihi tunc magis quam nunc [67 1Kb] .« De secundo: »Ad punctum te deserui; ad modicum dereliqui te [68 1Kb] .« Et peta [69 1Kb] :

Nil nocet admisso subdere calcar equo.
Ideo Iob est flagellatus [70 1Kb] , Tobias excecatus [71 1Kb] . De tertio sponsa in Canticis: »In lectulo meo quesiui per noctes que diligit anima mea, quesiui et non  inueni [72 1Kb] .« »Paululum cum pertransissem [73 1Kb] ,« scilicet noctem tribulationis; »inueni quem diligit anima mea [74 1Kb] , scilicet in pace deuota.« Et sic: »In pace in idipsum dormiam et requiescam [75 1Kb] .« Et Apostolus: »Et pax Dei, que exsuperat omnem sensum, custodiat corda uestra et intelligentias uestras, etc. . . . . [76 1Kb] « Ecce de pace ad Dei uacationem. Sequitur: »Nec uos deserat in tempore malo ad securitatem [77 1Kb] .« Tempus malum tripliciter accipitur: Dicitur enim tempus malum, hoc miserabile  exsilium; dicitur tempus malum, imminens periculum; dicitur tempus malum, extremum iudicium. De primo Iob: »Homo natus de muliere, breui uiuens tempore repletur multis miseriis [78 1Kb] ; de secundo Apostolus: »Nouissimis diebus instabunt tempora periculosa [79 1Kb] ;« de tertio: »Dies illa, dies ire, calamitatis et miserie [80 1Kb] .« Oportet ergo ne »nos deserat Dominus,« primo »tempore malo« ut in sustinendo hoc exsilio habeamus patientiam; nec in secundo, ne per periculum tentationis incidamus in culpam; nec in tertio, ne incidamus in gehennam. Propter primum ait: »In uia hac qua gradieris firmabo super te oculos meos [81 1Kb] .« Propter secundum ait: »Cum ambulaueris per ignem non ureris, et flamma tentationis, scilicet non ardebit  in te, quia ego Dominus Deus tuus sanctus Isrel Saluator tuus [82 1Kb] .« Propter tertium: »Inuocabitis me et ego exaudiam uos, et reducam captiuitatem uestram de cunctis locis [83 1Kb] .« Item: »Ostende faciem tuam et salui erimus [84 1Kb] .« Item: »De quacunque tribulatione clamauerint ad me, exaudiam eos [85 1Kb] , et ero illorum Dominus in perpetuum [86 1Kb] .« Hec enim est uox dilecti. De qua dicit sponsa nobis: uox dilecti mei.


uox dilecti mei, pro me.

[CARD.] Talis est, ut audistis, et ego uobis dico de ipso, quod ipse ad adiuuandum festinat, et demones potenter conculcat. Nam:


Ecce iste uenit saliens in montibus et transiliens colles.

 [THO.] Non casu factum est, quod auditus uisui preponitur. Hic enim est ordo in Iob: »Auditu auris audiui te, nunc autem oculus meus uidet te [87 1Kb] .« Et factus est repente de celo sonus aduenientis, spiritus uehementis [88 1Kb] .« Post hec. »Apparuerunt eis dispertite lingue tanquam ignis [89 1Kb] .« Et Dauid: »Audi, filia, et uide [90 1Kb] .« Montes sunt superiores angeli, colles inferiores. Unde propheta: »Montes et colles cantabunt coram Deo laudem [91 1Kb] .« Humanum genus est planities. Saliit ergo in montibus, id est in illis supernis spiritibus reuelando eis mysterium a seculis absconditum. Sed ab illis usque ad inferiores angelos, id est colles descendit, sed et illos transiuit. »Non enim angelos, sed semen Abrahe  apprehendit [92 1Kb] ,« et ita ad homines descendens, »minoratus est paulominus ab angelis [93 1Kb] .« Sed et hominibus se inferiorem prebuit, scilicet subditus parentibus [94 1Kb] , sed et factus magni consilii angelus. Saliit in montibus ad similitudinem angelorum nobis ministrando. Bonus pater qui carnem suam in cibum, sanguinem in potum, animam suam ministrauit in pretium. Transiit Gabrielem preueniens eum ad Mariam uirginem [95 1Kb] . Saliit etiam in montibus, id est angelis in eis apparens  antiquis patribus, et transiliit colles, id est patriarchas, et descendit usque ad peccatores. Iste dilectus dicitur sedisse uel ambulasse, uel stetisse, uel sicut hic, pios saltus dedisse. In illis sedet, in quibus uitiis eliminatis per desiderabilem mentis tranquillitatem suauiter requiescit. Unde: »Ad eum ueniemus et mansionem apud eum faciemus [96 1Kb] .« In illis stat quos in bello reddit fortes; in illis ambulat quos in melius proficere facit; in illis dat, quos in contemplatione extollit. Triplicem Saluatoris aduentum in manibus habemus. Primus est in carne, secundus in corde, tertius in maiestate. In primo uenit ad redimendum. Unde: »Redimit Dominus Iacob [97 1Kb] .« In secundo ad sanandum: »Quia misit uerbum suum et sanauit eos [98 1Kb] .«  In tertio ad saluandum: »Quia Saluatorem exspectamus Dominum nostrum Iesum Christum [99_100 1Kb] .« 46 Ob letitiam huius aduentus, canit Ecclesia: »Quasi uocem dilecti que audita est in terra nostra. Populus Sion, ecce Dominus ueniet ad saluandas gentes et auditam faciet uocem laudis eius [1 1Kb] .« In primo auditam fecit misericordiam uocis sue; in secundo gratiam uocis sue; in tertio gloriam uocis sue. Primum suscipimus in munditia corporis nostri; secundum in iustitia corporis nostri; tertium in letitia corporis nostri. Primus fuit implicitus in carne, secundus occultus in corde, tertius erit manifestus in maiestate. Primus humilis, secundus amabilis, tertius terribilis. In primo uenit ad nos, in secundo in nos, in tertio  propter nos. Ad nos cum purpura et sacco; in nos cum charta et calamo; propter nos cum igne et gladio. Cum purpura diuinitatis et sacco humanitatis, cum charta bone uoluntatis et calamo diuine inspirationis, cum gladio separationis: »Ite, maledicti, in ignem eternum [2 1Kb] ;« et: »Ignis animaduersationis, ignis hostes tuos deuoret [3 1Kb] .« In hac purpura egrediebatur Mardocheus a conspectu regis [4 1Kb] . De sacco: »Concidisti saccum meum et circumdedisti [5 1Kb] ,« etc. Cum charta et calamo, quia fuit uir qui habebat atramentarium scriptoris in renibus suis [6 1Kb] , ut sit cor nostrum tabule testamenti scripte Dei digito [7 1Kb] . De gladio: »Nisi conuersi fueritis gladium suum uibrauit [8 1Kb] .« De igne:  »Ite, maledicti, in ignem eternum [9 1Kb] .«

In primo fecit iudicium meum et causam meam [10 1Kb] ; in secundo nos erudit ad religionis disciplinam [11 1Kb] , in tertio faciet iudicium et iustitiam [12 1Kb] . In figura huius triplicis aduentus hoc responsorium aspiciens a longe [13 1Kb] , triplici terminatur uersiculo: Primus ad primum, secundus ad secundum, tertius ad tertium pertinet aduentum. In primo uenit ad redimendum: »Redemptionem enim misit Dominus populo suo [14 1Kb] . uere, apud Dominum  misericordia et copisa apud eum redemptio [15 1Kb] .« Redemit nos a morte, a demonis potestate. De primo: »Qui redemit de interitu uitam tuam a ueteri conuersatione [16 1Kb] ;« de secundo: »Et saluauit eos de manu obedientium, et redemit eos de manu inimici [17 1Kb] ;« de tertio: »Non enim corruptibilibus auro uel argento redempti estis de uana uestra conuersatione paterne traditionis, sed sanguine quasi Agni incontaminati et immaculati Christi [18 1Kb] .« uenit humilis, quia »exinaniuit semetipsum formam serui accipiens in similitudinem hominum factus et habitu inuentus ut homo [19 1Kb] .« O admirabile commercium! [Creator generis humani] animatum corpus sumens de uirgine nasci dignatus est, et procedens homo sine semine largitus est nobis  suam deitatem [20 1Kb] . Cum esset celestis, factus est terrenus; cum esset Filius Dei, factus est filius hominis; cum esset diues propter nos factus est egenus [21 1Kb] , scilicet in carne, in qua uir iste in populo suo mitissimus apparuit. Propterea, »quique terrigene et filii hominum, simul in unum diues et pauper [22 1Kb] .« Ite obuiam ei. uenit cum purpura diuinitatis. In quo »fecit iudicium meum?« cum sacco humanitatis, in quo fecit causam meam? »Concidisti, inquit, saccum meum, et circumdedisti me letitia [23 1Kb] .« Triplex est iudicium. Primum: inter Deum et demonem, secundum, inter demonem et hominem; tertium, inter Deum et hominem. Primum factum est ab initio, scilicet quando cecidit angelus »de celo [24 1Kb] ,« quia »princeps mundi iam  iudicatus est [25 1Kb] ;« secundum uenit facere Christus; et tertium est facturus. Diabolus hominem fraude circumuenit, uiolenter oppressit, iniuste detinuit. Primo induxit ad peccandum; secundo induxit penam inferorum; tertio exclusit iter ad regnum. Primum inuidia, secundum potentia, tertium malitia. Contra primum: »Apparuit benignitas et humanitas Saluatoris nostri Dei [26 1Kb] ;« contra secundum: uenit »Dominus fortis et Dominus potens in prelio [27 1Kb] , ut liberaret pauperem a potente [28 1Kb] ;« contra tertium: »Apparuit gratia Dei et Saluatoris nostri, ut uiuamus sobrie, et pie, et iuste [29 1Kb] .« Factum est iudicium: Fecit »et causam meam« apud Patrem. Debebamus enim ei hominem  sine peccato quem abstulimus ei in Adam, quando peccauit. Item, rei fuimus, quando, ipso relicto, diabolo adhesimus.

uiam perdidimus, quando a mandatis eius recessimus. Ipse uero soluit debitum, expiauit reatum, iter reparauit ad regnum. Primum nascendo, secundum moriendo, tertium resurgendo et ascendendo. In primo aduentu uenit ad redimendum; in secundo uenit ad sanandum. »Ego, inquit, sanabo contritionem populi [30 1Kb] .« In tertio ueniet  ad saluandum. Sanat anime contritionem, sanat corporalem infirmitatem, sanat totum hominem. De primo: »Sana animam meam, quia peccaui tibi [31 1Kb] ;« de secundo: Sanauit leprosos [32 1Kb] ; de tertio: »Sana me, Domine, et sanabor [33 1Kb] .« Ipse enim sanauit male habentes et oppressos a demonibus [34 1Kb] . Ipse enim est »qui sanat contritos corde [35 1Kb] . uere languores nostros ipse tulit [36 1Kb] .« Propter quod »misit uerbum suum et sanauit eos [37 1Kb] ,« qui totum hominem sanum fecit in sabbato [38 1Kb] . Ideo uenit amabilis. Ipse enim prior dilexit nos [39 1Kb] . Ipse enim »est amator fratrum et populi Isrel [40 1Kb] .« uenit etiam occultus. Ipse enim est thesaurus absconditus in agro cordis [41 1Kb] . »Si quis aperuerit mihi, intrabo ad illum, et cenabo cum illo, et ipse mecum [42 1Kb] .«  Alioqui dicet: »uulpes foueam habent, et uolucres celi nidos: filius autem hominis non habet ubi caput reclinet [43 1Kb] .« In hoc etiam nos erudit ad formam discipline, quia uenit ad docendum uiam prudentie. Unde canimus: »Qui regis Isrel, intende, qui deducis uelut ouem Ioseph [44 1Kb] .« In tertio aduentu erit terribilis. Terribilis ex peccato iudicii et ignis emulatio que consumptura est aduersarios. »Horrendum est enim incidere in manus Dei uiuentis [45 1Kb] .« Horrendus et cito apparebit nobis [46 1Kb] . Et quis poterit cogitare diem aduentus eius? Ipse enim quasi ignis conflans et quasi herba fullonum [47 1Kb] . »Peccator uidebit et irascetur, dentibus suis fremet et tabescet [48 1Kb] .«


 Quis tibi, peccator, cernenti talia sensus,
Quosue dabit gemitus.

uidebit supra se iratum iudicem, sub se infernum animas deuorantem, circa se mundum ardentem, intra se cogitationem accusantem, conscientiam testimonium perhibentem. Ibi fiet peccatorum discussio, bonorum que non fecit exprobratio, damnabilis sententie prolatio. Unde illud responsorium defunctorum triplici uersiculo terminatur [49 1Kb] . Primus de primo sic dicit: »Tremens factus sum ego et timeo dum discussio uenerit atque uentura ira.« Secundus de secundo: »Quid ergo miserrimus, quid dicam uel quid faciam, dum nichil boni perferam ante tantum iudicem.« Tertius de tertio: »Dies iila, dies ire, calamitatis et miserie, dies  magna et amara ualde.« Hec tria scribebat in pariete manus que apparuit Baltassar. Mane, Thecel, Phares, id est numerauit, appendit, diuisit [50 1Kb] . Numerauit peccata que sunt multa; appendit bona, et inuenta sunt pauca; diuisit malos propter hoc a patria. Iste erit manifestus, quia »Deus manifeste ueniet [51 1Kb] ,« et terribilis malis. In hoc ueniet propter nos si sumus boni, quia potius erit nobis aduocatus quam iudex, quia »aduocatum habemus apud Patrem Iesum Christum iustum, qui factus  est propitiatio pro peccatis nostris [52 1Kb] .« In hoc uenit ad saluandum nos. Unde cantamus: »Excita potentiam tuam et ueni, ut saluos facias nos [53 1Kb] .«

Habemus itaque quomodo redemit nos a morte, a demonis potestate, a ueteri conuersatione, quam, ut teneamus, acquiescamus Apostolo dicenti: »Deponentes pristinam conuersationem, ueterem hominem qui corrumpitur, secundum desideria erroris,« ad similitudinem Christi »induite nouum hominem, qui secundum Deum creatus est in iustitia et sanctitate ueritatis [54 1Kb] .« Primo est uetustas imposita; secundo exposita; tertio reposita; quarto deposita. Imposita primis parentibus, exposita cunctis uiuentibus, deposita predestinatis, reposita reprobis. Primis, propter inobedientiam;  secundis, propter propagationem et originalem culpam; tertiis, per Christi misericordiam et hominis penitentiam; quartis, ad uindictam. Notandum autem quod est uetustas culpe et est uetustas pene. uetustas culpe eo modo prius est imposita quo modo adhuc prosequimur. Primo diabolus suggessit; secundo Eua delectata est; tertio modo Adam consensit. Eodem modo adhuc per diabolum fit suggestio. Sensualitas delectatur, consentit ratio. Contra hec tria hec arma dat Apostolus: »Induite uos armaturam Dei, ut possitis resistere in die malo, succincti lumbos uestros in ueritate, calceati pedes in preparatione Euangelii pacis [55 1Kb] .« Hec contra Euangelium, »induti lorica iustitie,  qua muniatur Adam, in omnibus sumentes scutum fidei, in quo possitis omnia tela nequissimi ignea exstinguere [56 1Kb] ,« ad repellendum Satanam. »Non enim est uobis colluctatio aduersus carnem et sanguinem, sed aduersus mundi principes tenebrarum harum [57 1Kb] .« De primo: »Ideo sobrii estote et uigilate, quia aduersarius uester diabolus tanquam leo rugiens circuit, querens quem deuoret [58 1Kb] .« De secundo: »Debitores sumus non carni, ut secundum carnem uiuamus. Si enim secundum carnem uixeritis, moriemini [59 1Kb] .« Item: »Inuenio aliam legem in membris meis repugnantem legi mentis mee. Infelix ego homo! quis me liberabit de corpore mortis huius [60 1Kb] .« De tertio: »Spiritu ambulate et desideria carnis non perficietis [61 1Kb] .«  Item: »Qui secundum spiritum sunt, que spiritus sunt, sentiunt [62 1Kb] .« Item: »Quocumque ambulat spiritus, illuc eunte spiritu, ibant pariter rote sequentes eum [63 1Kb] .« Ecce imponitur uetustas culpe.

Imponitur quoque uetustas pene, sic etiam: »Subiecti estote [64 1Kb] .« Suggestor enim laborat machinando malum in corde, detrahendo ore, dolendo quod uincatur a carne. Hec serpenti sunt imposita: »Supra pectus tuum gradieris; terram comedes  omnibus diebus uite tue. Mulier conteret caput tuum [65 1Kb] .« Duplex pena tentatis imponitur, ut nec bonum faciant sine dolore magno, nec peccata deuitent sine spiritus arbitrio. Inde mulieri dictum est: »In dolore paries tuos filios; sub uiri potestate eris [66 1Kb] .« Consentienti imponitur pena confusionis. Inde dicitur Ade: »In sudore uultus tui uesceris pane tuo [67 1Kb] .« Ecce quoque utraque uetustas est imposita. Est etiam imposita sic: »Cum operatus fueris terram, non dabit fructus suos; sed spinas et tribulos germinabit tibi [68 1Kb] .« Adam operatus est terram, humanam naturam propagando. Spinas germinauit terra, scilicet peccata, que interius pungunt; tribulos, id est mundi miserias, que exterius affligunt: sic et spiritus colit carnem  et eadem germinat. Audi spinas: »Si fuero lotus uelut aquis niuis, et fulserint uelut mundissime manus mee, tamen in sordibus intinges me, et abominabuntur me peccata mea [69 1Kb] .« Audi tribulos: »Homo ad laborem nascitur, et auis ad uolandum [70 1Kb] .« Ecce uetustas exposita. Sensualitas uxor est, spiritus uir, qui sepe seducitur ab ea. Aliquando enim eum inuitat ad elationem; aliquando trahit in desperationem, aliquando in ire et tristitie turbationem. Primum per prosperitatem, secundum per aduersitatem, tertium per deprehensam et redargutam iniquitatem. Prima fuit Eua que uiro suasit aspirare ad Dei excellentiam; secunda uxor Iob, que uirum prouocabat contra Deum ad uerborum contumeliam; Eua enim tulit de fructu  et comedit et dedit uiro suo, per hoc sperans Dei equalitatem [71 1Kb] « Uxor uero Iob ait: »Benedic Deo et morere [72 1Kb] ;« tertia fuit uxor Tobie, que cum afferret hedum balantem, ait Tobias: »uidete ne forte sit furtiuus;« tunc illa irata ait: »Nunc apparuerunt eleemosyne et orationes tue [73 1Kb] .« Balans hedus est peccatum deprehensum, et a spiritu redargutum. Unde dolet sensualitas. Reponitur quoque nunc per continuationem, nunc per solam retributionem. Per continuationem quando hic incipit pena que nunquam deficiet, ut in Herode, qui »uiuens cepit scaturire uermibus: et sic expirauit [74 1Kb] . Item laborabit in eternum, et uiuet adhuc in finem [75 1Kb] .« Per retributionem ut in diuite,  qui epulabatur quotidie splendide, et sepultus est in infernum [76 1Kb] . »Conterriti sunt in Sion peccatores, possedit tremor hypocritas. Quis enim poterit habitare de uobis cum igne deuorante? Aut quis habitabit ex uobis cum ardoribus sempiternis [77 1Kb] ?«

Ibi de tribus conuenientur, scilicet de fidei lesione, de traditione, de furti perpetratione. De fidei lesione quam promisimus in baptismo; de traditione, quia diabolum in corde recipimus expellentes Christum de castello suo; de furti perpetratione, quia peccatum abscondimus non confitendo.  De primo, quia primam fidem irritam fecerunt, ait Apostolus [78 1Kb] ; de secundo: »Si quis templum Dei uiolauerit, disperdet illum Deus [79 1Kb] .« De tertio Iob: »Si abscondi quasi homo peccatum meum, et celaui in sinu meo iniquitatem meam [80 1Kb] .« Ecce quomodo uetustas imponitur. Deponitur quoque uetustas culpe a Domino preterita remittendo et gratia sua nos ab illis auertendo; futura non remittendo, sed gratiam qua ea uitemus conferendo. Et uetustas pene ut minus timeatur hic, quasi 47 tyrannum ligando; in fine seculi penitus exterminando. Sequitur, ut nouum hominem induamus. Est autem triplex nouitas. Prima a uetustate culpe originalis; secunda, a uetustate culpe actualis  uel praue conuersationis; tertia a uetustate corruptionis. Prima est ut aquile, secunda ut accipitris, tertia ut colubri. De primo: »Renouabitur ut aquile iuuentus tua [81 1Kb] .« Unde ueterem hominem renouans Saluator uenit. De secundo: »Plumescit accipiter, expandens alas suas ad austrum [82 1Kb] ,« et: »Renouamini spiritu mentis uestre [83 1Kb] ,« et: »Induite nouum hominem qui renouatur in agnitione Dei [84 1Kb] ;« de tertio: Coluber transit per foramen petre, ibi relinquens pellem suam. Pellis est corruptio, petra Christus, foramen uulnus in manibus et pedibus, cauerna lateris. Inde: »ueni in foraminibus petre in cauernis macerie [85 1Kb] .« Ecce ueniet »propheta magnus, et ipse renouabit Ierusalem [86 1Kb] .« »uidi, ait, celum nouum et terram nouam, et mare  iam non est [87 1Kb] .« Nec solum ista. Nam ait: »Ecce noua facio omnia [88 1Kb] .« Quia »omnis creatura liberabitur a seruitute corruptionis in libertatem glorie filiorum Dei [89 1Kb] .« Quod ut cito impleatur, cum magno desiderio primum aduentum dilecti: querit Ecclesia dicens sic: »O rex gentium, et desideratus earum, lapisque angularis qui facis utraque unum [90 1Kb] , ueni, salua hominem quem de limo formasti [91 1Kb] .« Notandum quod dicitur rex desideratus lapis: rex per sapientiam, desideratus per beneuolentiam, lapis per patientiam. Per sapientiam, qua Ecclesia gubernatur; per beneuolentiam, qua homo reparatur; per patientiam, qua infirmitas nostra roboratur. Gubernatur, ne ambulet inordinate;  reparatur in Dei uoluntate; roboratur, in caritate. De primo Ieremias: »Regnabit rex, et sapiens erit [92 1Kb] ;« de secundo: Alius propheta: »ueniet desideratus cunctis gentibus [93 1Kb] ;« de tertio Daniel: »Lapis excisus sine manibus de monte, qui contriuit statuam Nabuchodonosor [94 1Kb] .«

Tres sunt reges: Primus rex laborantium; secundus, rex morientium; tertius, rex gentium. Primus est corruptor iniuriarum, secundus correptor animarum, tertius desideratus earum. Primus est iudex secularis: secundus, ferus singularis; tertius  est lapis angularis. Primus se exhibet pacis solidatorem opportunum; secundus pacis dissipatorem importunum; tertius facit utraque unum. De primo Iudei: »Non habemus regem nisi Cesarem [95 1Kb] ;« de secundo Salomon: »Aries dux gregis et non est rex qui resistat ei [96 1Kb] ;« de tertio: »Ego autem constitutus sum rex ab eo super Sion montem sanctum eius.« Et subiunxit: »Postula a me, et dabo tibi gentes hereditatem tuam [97 1Kb] .« Ecce primus dicitur rex laborantium, corrector iniuriarum. Iudex secularis se exhibens pacis solidatorem opportunum, rex laborantium sub inflicta necessitate; correptor iniuriarum, ut potentes refrenentur seueritate. Iudex secularis, ut iudicet in puritate, se exhibens pacis solidatorem integritate, necessitate  calamitatis, seueritate equitatis, puritate ueritatis, integritate unitatis.

uideamus ergo quod inflicta necessitas caput habet ad peccandum tentationem, pressurarum tribulationem, regum subiectionem. Hec enim tria commemorat Dauid dicens: »Induxisti nos in laqueum, posuisti tribulationes in dorso nostro, imposuisti homines super capita nostra [98 1Kb] .« De primo Betius [99 1Kb] .


Quid si terrarum libeat tibi
   Noctem relictam uisere.
Quos miseri toruos populi timent,
   Cernes tyrannos exsules.

Ad secundum inuitat Iob reges sic: »Cumque sederem quasi rex circumstante exercitu, eram  tamen merentium consolator.« Et adiecit: »Conterebam molas iniqui, et de dentibus eius auferebam predam [100 1Kb] .« In tertio docet Dauid reges sequi Christum, dicens: »Opera manuum eius ueritas et iudicium [1 1Kb] .« Unde Daniel propheta: »Omnia que fecisti nobis, in uero iudicio fecisti [2 1Kb] .« De quarto legitur quod congregatus est populus »quasi uir unus« ad faciendam uindictam de filiis Beniamin, qui in stupro occiderant uxorem leuite [3 1Kb] .« Et Dauid: »In conueniendo populos in unum, et reges, ut seruiant Domino [4 1Kb] .«

Secundus dicitur rex morientium, corruptor animarum, ferus singularis, se exhibens dispensatorem importunum. Rex morientium, quos in infernum demergit; corruptor animarum, quas ueneno  fallacie aspergit; ferus singularis, dum de umbra fallacie in apertam et uiolentam tentationem emergit. Se exhibet dispensatorem importunum, dum coniunctos uinculo caritatis dispergit. Demergit, ut perpetuo affligantur; aspergit, ut pusillanimes terreantur; dispergit, ut unanimes dissoluantur. He quatuor proprietates competenter assignantur, quatuor regibus qui pugnauerunt contra quinque reges Sodomorum [5 1Kb] . Prime competit Amraphel, quod interpretatur dixi, ut caderet,  Sennaar, fetor eorum, scilicet fetor infernalium, qui »sicut oues in inferno positi sunt mors depascet eos [6 1Kb] .« Ab hoc se liberari dicebat Sapiens sic: »Liberasti corpus meum a perditione, a laqueo lingue inique; et addit, a rege iniquo [7 1Kb] .« Secunde competit Chodorlahomor, qui dicitur decorus manipulus, quia in manipulo coaceruat mundi blanditias, quibus decipit incautos, quia insidiatur ut rapiat pauperem, rapere pauperem, dum attrahit eum [8 1Kb] .« Unde Paulus: »Timeo ne sicut serpens seduxit Euam astutia sua, ita corrumpantur sensus uestri [9 1Kb] .« Tertie competit Thadal rex gentium, qui dicitur sciens iugum, quia sub iugo suo uiolenter trahit debiles. Inde Isaias: »Omnis uiolenta predatio cum tumultu et uestimentum mistum sanguine.«  Et addit: »Iugum enim oneris eius, et uirgam humeris eius et sceptrum exactoris eius superasti [10 1Kb] .« Quarte competit Arioch rex Ponti qui dicitur ebrius, quia sicut ebrietas dissoluit hominem, sic diabolus firmos in caritate dissoluit. Hanc dissipationem plangit Ieremias factam in ciuitate Ierusalem sic: »Omnes porte eius destructe; sacerdotes eius gementes; uirgines eius squalide, et ipsa oppressa amaritudine [11 1Kb] .« Isti quatuor reges pugnauerunt contra quinque reges Sodomorum. His quatuor modis solet diabolus impugnare quinque sensus nostros. Sodoma interpretatur cecitas, uel silentium pecudum. Hec sensualitas est, quam dum inhabitant sensus quinque excecantur et bestiales fiunt. Sed et Lot captus ducitur qui interpretatur  declinans, scilicet cor humanum, quod, dum sensibus se inclinat, cum eis ab his quatuor captiuatur. Sed Abraham, qui pater excelsus interpretatur, eos reducit, dum Deus Pater cor et sensus ad se conuertit. De tertio rege dicitur quod sit rex gentium et desideratus earum lapis angularis faciens utraque unum. Rex gentium quas predestinauit, desideratus earum, quas spiritu scientie inflammauit. Lapis angularis, super quem Ecclesiam fundauit [12 1Kb] , in qua adunauit gentilem et Iudeum. Reconciliauit, ut ad laudandum Creatorem, sociaret hominem et angelum. De primo: »Quos presciuit et predestinauit conformes fieri imagini Filii sui [13 1Kb] .« Et dicit Rex iis qui a dextris eius erunt: »uenite, benedicti Patris mei, possidete  regnum quod paratum est uobis ab origine mundi [14 1Kb] .« De secundo: »Reposita est mihi corona iustitie, quam reddet mihi Dominus in illa die iustus iudex. Non solum autem mihi, sed iis qui diligunt aduentum eius [15 1Kb] .« Unde propheta: »Qui uenturus est ueniet, et non tardabit. Iam non erit timor in finibus nostris [16 1Kb] ,« etc. De tertio: »Lapidem quem reprobauerunt edificantes, hic factus est in caput anguli [17 1Kb] .«

Lapis iste quandoque est in excelso. In imo, fundamentum;  in angulo, colligamentum; in excelso, emolumentum; in imo, fundamentum, in quo spirituale edificium erigitur. Colligamentum, quo erectum edificium roboratur. Emolumentum, quo edificans remuneratur. De fundamento: »Fundamentum aliud nemo potest ponere preter id quod positum est, qui est Christus [18 1Kb] .« De primo propheta: »Sternam per ordinem lapides tuos, et fundabo te in sapphiris [19 1Kb] .« Et iaspis primus ponitur in fundamento ciuitatis Dei. »Et ipse fundauit eam Altissimus [20 1Kb] .« De angulo, et Iob: »Quis demisit lapidem angularem, cum me laudarent simul astra matutina, et iubilarent omnes filii Dei [21 1Kb] .« Audi fortitudinem eius: »Diligam te, Domine, fortitudo mea, Dominus firmamentum meum,  et refugium meum, et liberator meus [22 1Kb] .« Super lapidem unum oculi septem, ait propheta [23 1Kb] . Inde: »Sugimus mel de petra oleumque de saxo durissimo [24 1Kb] .« In excelso est lapis abscisus de monte sine manibus [25 1Kb] . Ipse est emolumentum nostrum. Unde: »Posuisti in capite eius coronam de lapide pretioso [26 1Kb] .« Sequitur: »Qui facit utraque unum [27 1Kb] .« Tres fecit uniones. Prima uniuit Iudeum et gentilem, secunda diuinitatem et humanitatem, tertia creaturam et Creatorem: iudeum et gentilem in Ecclesia, diuinitatem et humanitatem in una persona, creaturam et Creatorem in gloria. In prima facta est fraternitas, in secunda nobis ostensa est caritatiua humilitas, in tertia apparebit  resurrectionis ueritas. Fraternitatem unitam ostendit Paulus cum diceret, oleastrum insertum bone oliue [28 1Kb] , id est Iudeos et gentiles, in una Ecclesia Christianorum. Unde idem: »Omnes in Christo unum sumus [29 1Kb] ;« et illud: »Estote solliciti seruare unitatem spiritus in uinculo pacis [30 1Kb] .« Unde in Canticis: »Una est columba mea, formosa mea, una est [31 1Kb] ,« etc. Diuinitatem et humanitatem unitam ostendit Ecclesia cum dicit: »Sicut anima rationalis et caro unus est homo, ita Deus et homo unus est Christus [32 1Kb] .« De caritate sic ait: »In caritate perpetua dilexi te: ideo attraxi te miserans [33 1Kb] .« Unio Creatoris et creature fiet, quando »erit unum ouile et unus pastor [34 1Kb] .« ueritas resurrectionis erit, quando absorpta erit mors in uictoria  [35 1Kb] , quando corruptibile hoc induet incorruptelam, et mortale hoc immortalitatem [36 1Kb] . Tunc dicemus: »Surrexit Dominus uere [37 1Kb] ,« scilicet caput cum corpore, et apparuit Simoni, id est cuilibet obedienti. Quia igitur tanta est huius regis potentia, sic est uocandus: »ueni et salua hominem, quem de limo formasti [38 1Kb] .« Hominem enim Deus formauit, diabolus deformauit, Christus reformauit. Formauit de limo, deformauit de fimo, reformauit auro purissimo. De limo terre, fimo  culpe, auro glorie. De primo: »Formauit igitur Dominus Deus hominem de limo terre, et insufflauit in faciem eius spiraculum uite [39 1Kb] .« Secundi per suggestionem diaboli deformati, facti sunt ut stercus terre, processu temporis »computruerunt quasi iumenta in stercore suo [40 1Kb] .« De tertio dicitur quod »Christus reformabit corpus humilitatis nostre, configuratum corpori claritatis sue [41 1Kb] ,« quando platee Ierusalem sternentur auro mundo [42 1Kb] .


Ecce iste uenit saliens in montibus, transiliens colles.

[CARD.] Ac si dicat: Desiderabatur adiutorii eius presentia, et ecce iste uenit. uenit, inquam, pre festinatione saliens, tanquam passum et cursum saltu accelerans; et salit in montibus, pede montes conculcans;  et transilit colles, eos sibi subiiciens. Montes autem uocat maiores demones, colles uero minores. Unde Zacarias: »Quis tu mons magne, coram Zorobabel in planum [43 1Kb] ?« ac si dicatur: Quis uel quantus es, o tu mons magne, Satana, cuius superbia, cuius presumptio humiliatur et complanatur coram Zorobabel, per quem figuratus est Christus. Salit ergo Christus de monte in montem et colles transilit, cum minoribus demonibus quadam facilitate subactis, pede comprimentis potentie sue, unum de maioribus conculcat post alium, ambulans, sicut dicit Propheta, »super aspidem et basiliscum, et conculcans leonem et draconem [44 1Kb] .« Qui autem eius prudentiam atque  potentiam effugere non possunt magni spiritus, ostendit mater, dicens de filio.


Similis est dilectus meus capree hinnuloque ceruorum.

[THO.] Similitudo est quam assignat precedenti capitulo, quia salire et transire ad hinnulum et capream pertinet; sed etiam propter acutum uisum, quia nisi acute uideret, in discurrendo discernere non posset, in quos salire, et quos pertransire deberet. Per uelocitatem, salientis desiderium; per uisum, eligentis iudicium: et sic in his duobus attendamus misericordiam et iudicium, dicentes cum Dauid: »Misericordiam et iudicium cantabo tibi, Domine [45 1Kb] .« Hinnulo ceruorum comparatur. Quia cum in forma Dei esset [46 1Kb] , paruulus natus  est nobis, filius datus est nobis [47 1Kb] . uel cerui sunt patriarche, de quibus natus est secundum carnem. Caprea Grece uidendo nomen accepit, et solus Christus est qui uidet uel agnoscit patrem, sed et alios faciet uidere, quia de natura est capree ut aliis uisum prebeat. Per hinnulum, paruulum secundum carnem, per capream que acute uidet sapientiam incarnatam, quam cum desiderio exspectabant patres nostri et clamabant: »O sapientia 48 que ex ore Altissimi prodiisti, attingens a fine usque ad  finem fortiter, disponensque omnia suauiter [48 1Kb] ,« ueni ad docendum nos uiam prudentie [49 1Kb] . Quatuor sunt sapientie. Prima dicitur metamorphosis, secunda physis, tertia hypothesis, quarta theos. Prima est sapiens homo pecus; secunda, homo homo; tertia, homo spiritus; quarta, homo Deus. Prima scribitur in corde stimulo diaboli; secunda stylo naturalis ingenii; tertia calamo Spiritus sancti; quarta procedit ex ore Altisssimi. Prima descendit ad inferiora, secunda uersatur circa media, tertia suam inuestigat originem, quarta attingit a fine usque ad finem. Prima destruit, secunda instruit, tertia construit, quarta suauiter cuncta disponit. Prima est fugienda, secunda indulgenda, tertia appetenda, quarta appetenda et  inuocanda sic: »ueni ad docendum nos uiam prudentie.« Prima est fugienda, quia destruit, nunc per deformitatem, nunc per conformitatem. Per deformitatem uoluptatis; per conformitatem elationis. Deformat enim homo imaginem Dei ad quam factus est, sequendo uoluptatem, »sicut equus et mulus quibus non est intellectus [50 1Kb] .« Conformat se Creatori suo per elationem. Ac si diceret: »Ascendam super altitudinem nubium, et similis ero Altissimo [51 1Kb] .« Secunda est indulgenda, quia instruit: »quecunque enim scripta sunt ad nostram doctrinam scripta sunt [52 1Kb] .« Ista est physis que tractat de rebus naturalibus uisibilibus et inuisibilibus: Inuisibilia enim Dei a creatura mundi per ea que facta sunt intellecta conspiciuntur sempiterna  quoque eius uirtus et diuinitas [53 1Kb] .« Tertia est appetenda, quia construit. Ipsa enim aufert iniquitatem, introducit timorem, confert iustitiam, custodit mandata, reuelat occulta.

De primo, quidam peta [54 1Kb] :

uirtus est uitium fugere, et sapientia prima
Stultitia caruisse.
De secundo: »Initium sapientie timor Domini [55 1Kb] .« De tertio: »Beatus uir qui in sapientia morabitur, et qui in iustitia meditabitur [56 1Kb] .« De quarto: »Quis sapiens et custodiet hec et intelligit mandata Dei [57 1Kb] .« Item. »Incerta et occulta sapientie tue manifestasti mihi [58 1Kb] .« Quarta, »attingit a fine usque ad finem [59 1Kb] .« A fine celi, usque ad finem inferni: per medium  mundi, fortiter de celo deiiciendo superbum, in mundo refrenando malignum, in inferno exspoliando auarum. Disponit suauiter, in celo bonos angelos confirmando; in mundo, peccatores redimendo; in inferno, redemptos liberando. Aliter attingit a fine usque ad finem. A fine scilicet prime creationis usque ad finem extreme resolutionis, et hoc scilicet creando, recreando, reparando. Creando ex primordiali materia, recreando a culpa, reparando a miseria. Creando in pondere, numero et mensura: in pondere, scilicet in leuitate et grauitate; in mensura scilicet augmento et diminutione;  in numero, scilicet in multitudine et paucitate. Recreando, in mensura aliquid agendi, ne sit immoderata et irreuocabilis progressio; in numero affectionum animi et uirtutum, que ab stultitie deformitate, ad sapientie formam decusque colligitur; in pondere uoluntatis et amoris, ubi apparet quanti quidque in appetendo, fugiendo, proponendoque pendatur. Sed hoc animorum atque mentium mensura. Alia mensura cohibetur, et numerus alio numero formatur, et pondus alio pondere sapitur. In reparando scilicet post resurrectionem mensuram et numerum et pondus suscipiendo ab eo, qui est mensura sine mensura: cui equatur quod de illa est, nec aliunde ipsa est, qui est numerus sine numero quo formantur omnia, nec formatur ipse  qui est pondus sine pondere, quo referuntur ut quiescant, quorum quies purum gaudium est, nec illud iam refertur ad aliud. Habebit ergo creatura tunc mensuram existendi sine numero, sine termino. Numerum pulchritudinis, quia »fulgebunt iusti sicut sol in regno [60 1Kb] .« Pondus amoris quo diligunt Deum sine termino. Item. »Attingit a fine usque ad finem.« Idem. A celo usque ad infernum. Tres sunt celi et tria inferna. Primum celum est supremus status conditionis; secundum, supra conditionem profectus uirtutis; tertium est sublime contemplationis. Primus infernus est infirmus status conditionis, secundus sub conditione defectus iniquitatis, tertius profundum damnationis. Primum celum et primus infernus dicuntur finis et finis; secundum  celum et secundus infernus, finis et finis; tertium celum et tertius infernus finis et finis. Ab uno istorum ad aliud discurrit Sapientia Dei, omnia disponens, iustis claudens infernum et aperiens celum. De ipso enim canitur: »Clauis Dauid qui claudis et nemo aperit; aperis et nemo claudit, ueni et educ uinctum de seruitute et sedentem in tenebris et umbra mortis [61 1Kb] .« Per peccatum primi hominis, ne reuerteretur ad regnum humanus spiritus est impeditus. Primo enim uinculis est ligatus; secundo carceri mancipatus; tertio tenebris inuolutus; quarto a Dei uisione in umbra mortis detrusus, uinculis culpe, carceri corruptionis corporee, tenebris mundane miserie. Umbra mortis, id est quibusdam  infernalibus claustris quibus differebatur a Dei uisione. De primo Dauid: »Funes peccatorum circumplexi sunt me [62 1Kb] .« Et: »ue uobis qui trahitis iniquitatem in funiculis uanitatis, et quasi uinculum plaustri peccatum [63 1Kb] .« De secundo Dauid: »Educ de carcere animam meam, ad confitendum nomini tuo [64 1Kb] .« Et Iob: »Nunquid mare aut cetus sum ego, quia circumdedisti me carcere [65 1Kb] .« De tertio Iob: »In tenebris straui lectulum meum, et rursum post tenebras spero lucem [66 1Kb] .« De quarto Isaias: »Habitantibus in regione umbre mortis lux orta est eis [67 1Kb] .« Inde oppressi patres antiqui, cum omni  instantia, clauem que hec reseraret incommoda, sic inuocabant: »O clauis Dauid,« etc.

In diuina pagina quatuor genera legimus clauium. Est enim clauis regni, clauis scientie, clauis mortis et inferni, clauis Dauid. De prima dicitur Petro: »Tibi dabo claues regni celorum [68 1Kb] ;« de secunda: »ue uobis, Pharisei, qui tulistis clauem scientie [69 1Kb] ;« de tertia in Apocalypsi. »Sum uiuus et fui mortuus, et habeo clauem mortis et inferni [70 1Kb] ;« de quarta: »O clauis Dauid.« Prima est sacerdotalis potestas et discretio; secunda est fidei perfectio; tertia est diuini iudicii occulta ordinatio; quarta est Christi incarnatio. Prima utitur Christi uicarius, secunda Christianus, tertia Antichristus. Quarta Dominus noster iehsu Christus. Prima itaque  ecclesiastica iudicia decernit, secunda ad inuisibilia nos mittit, tertia secretum regis aperit, quarta »claudit et nemo aperit, aperit et nemo claudit [71 1Kb] .« Prima ligat uel absoluit a difficultate omnes, secunda nos trahit magnitudine muneris, tertia tenet pugnantem sub incertitudine federis, quarta educit uinctum de domo carceris, Prima inducit uel educit de Ecclesie portis, secunda inducit in cubilibus aromatum et in hortis, sub tertia sudauit homo tanquam bellator fortis, quarta educit sedentem in tenebris et umbra mortis.

Prima claudit et aperit, id est ecclesiastica iudicia decernit, que magistri suspendendo uel promouendo claudunt uel aperiunt; peccatores qui intra Ecclesiam sunt, a quibusdam sacramentis suspendendo  et penitentia onerando claudunt, aperiunt absoluendo. Item excommunicantes ab Ecclesia claudunt, aperiunt absoluendo. In primo itaque in ecclesiastica iudicia decernit; in secundo magnitudine oneris grauat uel educit; in tertio in Ecclesie portis inducit uel educit. In figura degradatorum, claudit Ne fenestram arce coruo emisso [72 1Kb] . Inde est illud: »Redde rationem uillicationis tue: iam enim non poteris uillicare [73 1Kb] .« Et Dominus eiecit de templo uendentes et ementes oues et boues, cum flagello facto de funiculis [74 1Kb] . Propter clausuram excommunicatorum clausit Dominus ostium a foris, scilicet arce ne fluctus intrarent excommunicati. Inde in Apocalypsi: »Eiice foras atrium quod foris  est [75 1Kb] .« Et Lot claudit post tergum ostium domus sue ne Sodomite intrarent [76 1Kb] . Sed clauis e diuerso aperit, promouendo portas militie, absoluendo eas qui in Ecclesia penitent portas iustitie excommunicatos recipiendo. Portas Ecclesie. De prima apertione clamat Iudith. »uos qui in turribus estis aperite portas, Dominus omnipotens fecit uirtutem magnam [77 1Kb] .« De secunda: »Aperite mihi portas iustitie, et ingressus in eas confitebor Domino [78 1Kb] .« De tertia: »Urbs fortitudinis nostre Sion, ponetur in ea murus et antemurale, aperite portas, et ingrediatur  gens iusta [79 1Kb] ,« id est ab excommunicatione iustificata.

Secunda clauis, scilicet scientie que est scientie perfectio, tripliciter aperit. Aperit enim magistro cor sum peccator, aperit Deo, aperit proximo. Magistro per confessionem, Deo per deuotionem, proximo per edificationem. Primum affert tibi puritatem, secundum Deo suauitatem, tertium proximo sanitatem. De primo Dominus: »Ephpheta, quod est, adaperire [80 1Kb] ;« de secundo: »Aperi mihi, soror mea sponsa [81 1Kb] .« Item: »Ecce ego sto ad ostium et pulso. Si quis aperuerit mihi, introibo ad illum et cenabo cum illo et ipse mecum [82 1Kb] ;« de tertio: »Aperi, Libane, saltus tuos [83 1Kb] .« Libanus dicitur candidatio, id est cor iusti quod aperitur,  dum cordis uirtutes proximo ad edificationem ostenduntur. Et fortis illa mulier; »manum suam aperuit inopi [84 1Kb] .« Hec enim ad inuisibilia me trahit. Unde: »In simplicitate cordis querite illum; quoniam inuenitur ab iis qui non tentant illum: apparet autem eis qui fidem habent in illum [85 1Kb] .« Magnitudine quoque muneris nos trahit. Audi munus: »Qui credit in eum etiam si mortuus fuerit uiuet [86 1Kb] , perducit in cubilibus et in hortis aromatum. »Fideles, inquit, in dilectione acquiescent illi [87 1Kb] ,« id est qui habent fidem per dilectionem operantem. Acquiescent illi, uoluntatem eius sequendo. uident enim se per hoc uenturos ad cubile pacis et hortum dilectionis. Qui donum et pax est electis  Dei, id est donum pacis.

Tertia clauis Dei, mortis et inferni. Mors dicitur diabolus, sicut in eadem Apocalypsi: »Ecce equus pallidus et qui sedebat super eum nomen illi mors, et infernus sequebatur eum [88 1Kb] .« Mors est diabolus, equus pallidus anima ab eo possessa. Infernus qui sequendo eam se dignum facit inferno. Ipse enim prius mortificat in anima, secundo in corpore, tertio in horum obstinatione. In anima cogitando, in corpore operando, in utroque non penitendo. Anima prius fit turpis, ut iam non dicatur ei. »Tota pulchra es, amica [89 1Kb] :« secundo infirmatur et clamat: »Sana me, Domine, et sanabor [90 1Kb] ;« tertio est mortua, quia »anima que peccauerit, ipsa morietur [91 1Kb] .« Hec est puella defuncta in thalamo matris  [92 1Kb] . Primum fit cogitando, secundum delectando, tertium consentiendo. Hec est amphora quam due mulieres portabant in terram Sennaar [93 1Kb] , in qua sedet impietas, qui mortuus est per opera. Ipse est adolescens defunctus iam extra portam ciuitatis [94 1Kb] . Hunc ergo portat aquila pregrandis, magnarum alarum largo membrorum ductu, sicut est in Ezechiele [95 1Kb] . Tertius est Lazarus quatridanus [96 1Kb] , operando in consuetudine, trahendo, delectando, operando, desperando. Inde propheta. »Quid est  Isrel quod in terra inimicorum es [97 1Kb] ?« etc. Hec clauis dictum est occultum Dei iudicium. Ipsa secretum regis aperit, quia nobis non patet qua de causa simus a Deo tentati. »Quis enim cognouit sensum Domini aut quis consiliarius eius fuit [98 1Kb] ?« Iudicia enim Dei abyssus multa [99 1Kb] . Item. »O altitudo diuitiarum sapientie et scientie Dei! Quam incomprehensibilia sunt iudicia eius [100 1Kb] .« In hac pugnat homo sub incertitudine finis scilicet dubitatur an uincat. »Nemo enim scit utrum amore dignus sit an odio [1 1Kb] .« Sub hac uero pugnat tanquam bellator fortis, sciens quod »non coronabitur nisi qui legitime certauerit [2 1Kb] .« Quia non est corona ubi non est pugna. Inde Apostolus: »Bonum certamen certaui [3 1Kb] .« Hanc clauem aperit Dominus »dum nos  permittit a diabolo tentari, sicut Iob [4 1Kb] .« Qui se existimat stare, uideat ne cadat. »Tentatio uos non apprehendat nisi humana [5 1Kb] .« Hec timetur apertio. »Fidelis Deus qui non patietur uos tentari supra id quod potestis [6 1Kb] .« Hec est fiducia de clausura.

Quarta clauis est clauis Dauid id est Christi incarnatio. Hec clausit uterum uirginis, et nemo 49 aperit. Iuxta Ezechielem: »Porta hec clausa erit, nemo ingredietur per eam [7 1Kb] .« Item. Hec aperuit nobis celum et nemo clausit [8 1Kb] . Inde: »Tu deuicto mortis aculeo aperuisti credentibus regna celorum [9 1Kb] .« Inde tria nobis aperit: Aperit cor nostrum; aperit suum secretum, aperit et celum; primum ad intelligentiam mandatorum et caritatis infusionem; secundum, in admirationem et spei  firmitatem; tertium, ad glorie susceptionem. De primo: »Adaperiat Dominus cor uestrum in luce sua et in preceptis suis [10 1Kb] «, etc. Et de gratie infusione: »Rorate, celi, desuper et nubes pluant iustum, aperiatur terra et germinet Saluatorem [11 1Kb] .« De secundo: »Ecce ego Ioannes uidi ostium apertum in celo [12 1Kb] .« Item: »Celum apertum est, et arca Dei uisa est in eo [13 1Kb] .« Et: »Stephanus uidit celos apertos [14 1Kb] .« Et de Christo: »Celi aperti sunt super eum [15 1Kb] .« De tertio: »Fatue uirgines dixerunt: Domine, Domine, aperi nobis [16 1Kb] .« Et ad beatam Mariam: Paradisi porte per te nobis aperte sunt. Et Dominus spem fecit credentibus apericus paradisum, quod protoplastus clauserat.  »Ecce merces uestra cum eo, et opus illius coram illo [17 1Kb]  .« In prima enim apertione opus suum ostendit; in secunda, mercedem suam nobis proponit; in tertia propositum porrigit. Sic claudit et aperit: In celi apertione, »educet uinctum de domo carceris [18 1Kb] ;« in secreti apertione, sedentem in tenebris [19 1Kb] . In cordis apertione sedentem in umbra mortis [20 1Kb] . Ecce uenit congregator, uenit consolator, uenit explorator: congregator dispersorum, consolator  pugnatorum, explorator bonorum et malorum. Tres fecit congregationes: primo congregauit credentes; secundo fratres; tertio uirtutes, credentes in ecclesia; fratres in domo religiosa; uirtutes in conscientia. De prima: »Aedificans Ierusalem Dominus dispersiones Isrelis congregabit [21 1Kb] .« De secunda: »In brachio suo congregabit agnos [22 1Kb] .« De tertia: »Qui uirtutes sine humilitate congregat quasi in uentum puluerem portat [23 1Kb] .« Ecce congregator est et in pugna consolator.

Assignat etiam nobis locum doctrine, locum pugne, locum medicine: in claustro, in oratorio, in agro, in capitulo. In primo frater eruditur: in secundo bellum committitur; in tertio uulnus sanatur: primum in lectione, secundum in oratione, tertium  in confessione. De primo dicitur: »Intellectum tibi dabo et instruam te.« De secundo: »Benedictus Dominus Deus meus qui docet manus meas ad prelium et digitos meos ad bellum [24 1Kb] .« In tertio: »Sanat contritos corde et alleuiat contritiones eorum [25 1Kb] .« De congregatione dicit propheta: »uirum stantem super murum litum ego uideo, et in manu eius trulla cementarii [26 1Kb] .« uir ille est diuinitas; trulla humilitas, cementum quod lapides congregatos ligat est caritas. Trulla apponit cementum, dum Christus caritate ligat consortium fratrum: Unde: Congregauit nos in unum Christi amor [27 1Kb] . De consolatione in bello: »Ait angelus ad uirum qui erat uestitus lineis: ingredere in medio rotarum, que sunt subtus cherubim et imple manus tuas  prunis ignis, que sunt subtus cherubim et effunde super ciuitatem [28 1Kb] .« uir iste est Christus; rote sunt conuersationes humane que sunt subtus cherubim, quia sublimior est angelica natura quam humana; inter eas Christus ingreditur, quia »minoratus est paulo minus ab angelis [29 1Kb] ;« impleuit manus igne, quia omnia opera eius plena fuerunt caritate; super ciuitatem proiecit, quando ea fratrum inflammauit caritate. Tertio, scrutabitur in lucernis. Unde uidit quidam uirum, et in manu eius funiculus mensoris, et dictum est ei: »Quo tu uadis? Et respondit: Ut metiar Ierusalem quanta sit longitudo et latitudo eius [30 1Kb] ,« id est caritas, sicut dicit propheta: »Scrutabitur Ierusalem in lucernis  [31 1Kb] .« Quatuor sunt lucerne iste: Prima diuini sermonis, secunda boni operis, tertia a Deo illuminate rationis, quarta humanitas Saluatoris. De prima: »Lucerna pedibus meis uerbum tuum [32 1Kb] .« Et: »Tu illuminas lucernam meam, Domine, Deus meus [33 1Kb] .« De secunda: »Sint lumbi uestri precincti et lucerne ardentes in manibus uestris [34 1Kb] .« De tertia: »Lucerna corporis tui est oculus tuus [35 1Kb] .« Et Iob: »Splendebat lucerna eius super caput  meum, et ad lumen eius ambulabam in tenebris [36 1Kb] .« De quarta: »Paraui lucernam meam Christo meo [37 1Kb] .« Prima scrutabitur contemptores mandatorum. Unde: »Si non uenissem et locutus eis non fuissem, peccatum non haberent, nunc autem excusationem non habent de peccato suo [38 1Kb] .« Secunda scrutabitur pigros ad operandum. Unde: »Esuriui et non dedistis mihi manducare [39 1Kb] ,« etc. Salomon: »Piger propter frigus arare noluit, mendicabit ergo in estate et non dabitur ei [40 1Kb] .« De tertia: »Cum cognouissent Deum, non sicut Deum glorificauerunt aut gratias egerunt, sed euanuerunt in cogitationibus suis [41 1Kb] .« De quarta: »Domine, qui te derelinquunt, confundentur, recedentes a te in terra scribentur [42 1Kb] .« Boni quoque his lucernis uidebuntur  a Deo. De prima dicet: »In auditu auris obediuit mihi [43 1Kb] .« De secunda: »Esuriui et dedistis mihi manducare [44 1Kb] .« Et: »Laudent eam in portis opera eius [45 1Kb] .« De tertia dicitur: »Qui ad iustitiam erudiunt multos, fulgebunt quasi stelle in perpetuas eternitates [46 1Kb] .« De quarta: »uos qui secuti estis me sedebitis super sedem iudicantes duodecim tribus Isrel, dicit Dominus [47 1Kb] .«


Similis est dilectus meus capree hinnuloque ceruorum.

[CARD.] Cui uerbo concordat Iob dicens de Christo: »Prudentia eius percussit superbum, et obstetricante manu eius, eductus est coluber tortuosus [47* 1Kb] .« Est igitur Christus capree similis in acumine uisus, et clare uidet astutias diaboli, et ab eius prudentia  se non potest occultare superbus; quia, sicut dicit Salomon in Parabolis: »Infernus et perditio coram Domino [48 1Kb] .« Ipse quoque similis est hinnulo ceruorum, qui serpentes extractos de cauernis interficit. Nam, obstetricante manu diuine potentie de mentibus peccatorum male pregnantium educitur diabolus, qui est coluber tortuosus. Quia uero dixerat: Ecce iste uenit saliens, ut ostendat celeritatem et festinantiam aduenientis, statim subdit:


En ipse stat post parietem nostrum, respiciens per fenestras, et prospiciens per cancellos.

[THO.] Paries caro nostra est quam assumpsit; fenestre sunt sensus corporis, per quos uita et mors intrat ad animam. Unde Ieremias: »Ascendit mors  per fenestras uestras [49 1Kb] .« Si enim uidemus »mulierem ad concupiscendam per eam [50 1Kb] ,« intrat mors oculos nostros. Si uero quis pulchrum mundum inspiciat, et laudet Creatorem, intrat uita per fenestras oculorum. Per has ergo aspicit sponsus, surgere sponsam admonet, et relinquere corporea et querere incorporea. »Que enim uidentur temporalia sunt, que uero non uidentur eterna [51 1Kb] .« Quod autem dicitur respicere per cancellos, qui sunt angusta foramina, hoc est quod anima quandiu est  in corpore, non potest nudam et apertam capere Dei sapientiam. Paries iste dici potest lectulus, de quo dicit eadem: »In lectulo meo quesiui per noctes quem diligit anima mea [52 1Kb] ,« scilicet in utero uirginis in quo quasi in pariete latuit, quasi in lectulo nostre infirmitatis cubauit, nec solum in isto. Tres enim sunt Christi lectuli: Primus in uirginis utero, secundus in presepio, tertius in crucis patibulo: primus est floribus ornatus, secundus muneribus honoratus, tertius uulneribus purpuratus; floribus uirtutum, muneribus magorum, uulneribus clauorum. In primo, fons est uisibilis; in secundo, inuentus est humilis; in tertio, apparuit passibilis. uisibilis secundum quod »in terris uisus est et cum hominibus conuersatus est [53 1Kb] .« Humilis,  quia »exinaniuit semetipsum formam serui accipiens [54 1Kb] ;« passibilis, quia »Christus passus est pro nobis, uobis relinquens exemplum [55 1Kb] .« In primo inuenit dilectum sponsi amicus, in secundo magus, in tertio latro crucifixus. Cum esset in primo »Ioannes exsultauit [56 1Kb] ;« ad secundum, angelus cantauit, pastor laudauit [57 1Kb] , magus adorauit, in tertio latro orauit: exsultauit cum tripudio, cantauit: »Gloria in excelsis Deo, laudauit, uiso miraculo [58 1Kb] ;« adorauit cum myrrha, et thure, et auro [59 1Kb] ; orauit, ne excluderetur a regno. In primo iacuit inter gratiam et legem, in secundo inter asinum et bouem, in tertio inter latronem et latronem [60 1Kb] . Inter gratiam et legem, ut, mediante Christo, uetera abiiciantur et nouitas assumatur, ut »exuentes ueterem hominem  cum actibus suis et induentes nouum hominem [61 1Kb] ,«---»in nouitate uite ambulemus [62 1Kb] ; inter asinum et bouem, ut per Christum simpliciores a sapientibus erudiantur, unde: »Si occupatus fuerit homo in aliquo delicto, uos, qui spirituales estis, huiusmodi instruite in spiritu lenitatis [63 1Kb] .« Inde: »Boues arabant et asine pascebantur iuxta illos [64 1Kb] ;« inter latronem et latronem, ad ostendendum quam misericors est penitentibus, quam seuerus iudex obstinatis Christus in iudicio inuenietur. In nobis quoque tres lectulos morales ei paremus, sicut ait mulier de Eliseo: »Animaduerte quod uir sanctus est iste qui transit per nos. Faciamus ei cenaculum paruum et ponamus in eo lectum, et mensam,  et sellam, et candelabrum [65 1Kb] .« Cenaculum istud est cor nostrum.

In eo ponamus prius triplicem lectulum puero nostro, ut ibi quesitus inueniatur. Primus est uirtus humilitatis; secundus, patientia in aduersis; tertius, puritas cordis: primus, est meroris; secundus, doloris; tertius, amoris. De primo: »Lauabo per singulas noctes lectum meum, lacrymis meis stratum meum rigabo [66 1Kb] .« De secundo: »Dominus opem ferat illi super lectum doloris eius [67 1Kb] .« De tertio:  »Lectulus noster floridus [68 1Kb] .« Inde est quod in Canticis istis, tertio ponitur lectulus: »In lectulo meo quesiui per noctes quem diligit anima mea [69 1Kb] .« Item: »Lectulum Salomonis sexaginta fortes ambiunt [70 1Kb] .« Item lectulus noster floridus [71 1Kb] . In primo, exprimimus uagitus pueriles quasi in presepio; in secundo, dolores quos sustinuit Christus in patibulo; in tertio, anima nostra unus spiritus fit cum Deo, tanquam humanitas coniuncta diuinitati in uirginee puritatis utero. Faciamus et mensam puero. Hec mensa est bonum propositum. In hac mensa apponuntur tria canistra magistri pistorum, qui erant in carcere cum Ioseph, de quibus comedebant uolucres [72 1Kb] . Memoria, intelligentia, uoluntas, quibus, dum male utimur uolucres, id est demones  pascuntur. Sed apponantur tres propagines uitis, de quibus magister pincerna, propinabat regi [73 1Kb] .« De prima uinum album, de secunda subrufum, de tertia rubeum. Primum est candor castitatis, secundum feruor caritatis, tertium in passione effusio sanguinis. Hec sunt tria genera hominum in carcere, scilicet huius mundi; pistor, id est digni morte peccatores; pincerna, id est Deo seipsos reconciliantes; Ioseph, id est despicientes mundum et in celis conuersantes [74 1Kb] . In hac datur ferculum bone uoluntatis.

Hec est triplex. Prima uoluntas est proficere proximo; secunda, proficere nobis in bono; tertia, proficere diuine uoluntati concordando. De prima dicitur Petro: »Pasce oues meas [75 1Kb] ;« de secunda: »Comedite pinguia et bibite mulsum [76 1Kb] ;« de tertia:  »Meus cibus est ut faciam uoluntatem eius qui misit me [77 1Kb] .« Prima est bona, secunda beneplacens, tertia perfecta. Diuina quoque uoluntas trifaria est: prima, ut homo conuertatur; secunda, ut accendatur; tertia, ut beatificetur. De prima: »Nolo mortem peccatoris, sed ut conuertatur et uiuat [78 1Kb] .« De secunda: »Ignem ueni mittere in terram, et quid uolo nisi ut ardeat [79 1Kb] .« De tertia: »Pater, uolo, ut ubi sum ego, illic sit et minister meus [80 1Kb] .« Ista est bona, beneplacens et perfecta. Prima in remissione, secunda in promissione, tertia in exhibitione: 50 remissionem peccatorum; promissionem futurorum bonorum; in retributione premiorum. Faciamus et sellam iudicis huic puero. In hac tria iudicia considerantur.  Primum, ut de proximo iudicare non presumas; secundum, ut propria peccata tibi cognita arguas; tertium, ut ignorata iudicanda Deo relinquas. De primo: »Tu quis es qui iudicas fratrem tuum [81 1Kb] ?« »In hoc enim quod alium iudicas, teipsum condemnas [82 1Kb] .« Item: »Nolite iudicare et non iudicabimini [83 1Kb] .« De secundo: »Quod si nosmetipsos diiudicaremus, non utique iudicaremur [84 1Kb] .« De tertio: »Qui autem iudicat me, Dominus est [85 1Kb] .« Quisquis sedet in hac sella, debet habere cathedram  doctoris, tribunal iudicis, thronum regis. Primo enim se debet homo erudire, ut agnoscat malum quod fugiat, et bonum quod faciat [86 1Kb] , et ecce doctor in cathedra et Ecclesia. Secundo, pro peccatis debet se iudicare dignum morte eterna [87 1Kb] . De bonis etiam se iudicet inutilem seruum [88 1Kb] : ecce iudex in tribunali. Tertio se regat uitia deprimendo, uirtutes promouendo; ecce homo in throno. Pro primo: »Beatus uir qui non abiit in consilio impiorum, et in uia peccatorum non stetit, et in cathedra pestilentie non sedit [89 1Kb] .« De secundo: »Omnes uos oportet stare ante tribunal iudicis [90 1Kb] .« De tertio: In excelso throno uidi sedere uirum, quem adorat multitudo angelorum [91 1Kb] .

Notandum quod tria sunt instrumenta in quibus  lumen propinatur, scilicet lucerna, lampas, candelabrum. Prima solet fieri de terra, et est uilior; secunda de cinere, sed ignis coctione et fit purior; tertia de argento et auro purior et pretiosior: lucerna carnis sensificate; lampas simplicis conscientie; candelabrum intelligentie et sapientie. De primo: »Tu illuminas lucernam meam, Domine [92 1Kb] .« De secundo Iob: »Deridetur simplicitas iusti, lampas contempta apud cogitationes diuitum [93 1Kb] .« De tertio in Apocalypsi: »ueniam et mouebo candelabrum tuum de loco suo [94 1Kb] .« Primum illuminat ad operandum, secundum, ad discretionem bonorum et malorum, et diligendum Deum; tertium, ad cognitionem celestium. De primo: »Sint lumbi uestri precincti [95 1Kb] et lucerne ardentes in manibus uestris [96 1Kb] .«  De secundo: »Prudentes uirgines ornauerunt lampades suas [97 1Kb] .« In figura tertii positum est candelabrum in tabernaculo Moysi [98 1Kb] . Pro primo: uidit Ezechiel uirum igneum a renibus infra [99 1Kb] , qui pro secundo, erat quasi flamma ignis a renibus supra [100 1Kb] . Propter tertium: uir ille in Apocalypsi habebat oculos quasi flammam ignis; uel, si placet, tota illuminatio sit in candelabro quod in tabernaculo Moysi septem habebat brachia [1 1Kb] , propter Spiritum sanctum septiformiter illuminantem [2 1Kb] . Illuminat enim exterius, illuminat interius: exterius, signa uisibilia exhibendo; interius, gratiam inuisibilem inspirando; exterius tripliciter: uerbo, miraculo, exemplo; in uerbo, spiritu pietatis; miraculo, spiritu timoris;  exemplo, spiritu fortitudinis. In uerbo docet Dei et proximi amorem; in miraculo timere mira facientem; in exemplo fortem esse ad passionem. Brachia ista sunt ad sinistram medii stipitis. Tria alia sunt ad dexteram medii stipitis. Primum trium est in inferiorum administratione, et dicitur spiritus scientie; secundum in preuidendis insidiis, et perplexitate, et dicitur spiritus consilii; tertium est intelligentia inuisibilium Dei, et dicitur spiritus intelligentie. Medius stipes est in Dei contemplatione  et saporosa dilectione, et dicitur spiritus sapientie. De primo: »Qui bene ministrauerit bonum gradum acquiret [3 1Kb] .« Item: »Sacerdotes qui bene ministrauerint, duplici honore digni habeantur [4 1Kb] .« Unde illa fortis mulier considerauit semitas domus sue et panem otiosa non comedit. De secundo: »Estote prudentes sicut serpentes [5 1Kb] .« Et: »Nerui testiculorum Leuiathan perplexi [6 1Kb] .« De tertio: »Inuisibilia Dei a creatura mundi per ea que facta sunt intellecta conspiciuntur [7 1Kb] .« Et addit de quarto: »Sempiterna quoque eius uirtus et diuinitas [8 1Kb] .« Hic est stipes medius, scilicet spiritus sapientie. Unde surgunt alia. Caro humana paries est; fenestre et cancelli, per quas aspicit sensus carnis et humani sunt affectus, per quos experimentum accepit  humanarum necessitatum, per quos »languores nostros ipse tulit et dolores nostros ipse portauit [9 1Kb] .« Et bene stat, quia solus in carne fuit qui peccatum carnis non sensit. Stetit etiam per diuinitatis potentiam, qui per carnis infirmitatem occubuit. Dicit enim: »Spiritus quidem promptus est, caro autem infirma [10 1Kb] .«

Quinque sunt parietes qui uisum impediunt. Primus concupiscentia; secundus consensus, tertius actus; quartus, consuetudo; quintus, contemptus. Deuita primum et alii cessabunt, et iam non restat nisi unus sensus carnis. De quo gloriari potes et dicere. En ipse stat post parietem nostrum. Sed cauendum est tibi, ut apertas semper inueniat fenestras,  et cancellos quosdam confessionum tuarum sponsus. Ad quinque fenestras possumus aperire: ad cauendum, ad compatiendum, ad exemplum, ad materiam laudis, ad signum contemplationis. Ad cauendum aperta est fenestra arce, et emissa est columba, si diluuium recessisset [11 1Kb] . Sic per sensus nostros comperimus que nobis cauenda sunt. Ad compatiendum respiciebat sponsus per fenestras nostras [12 1Kb] , quia corporis sensibus expertus est miserias ad compatiendum nobis. Ad exemplum quod innuit illa fenestra solarii, per quam Raab meretrix dimisit exploratores Iericho, dicens eis ut ascenderent ad montem spectantes [13 1Kb] , et inde sumamus exemplum. Ad materiam laudis, quando simpliciter contemplamur creaturas, ut Creatorem laudemus  in eis. Caro nostra est meretrix illa, que aperit nobis sensus, ut tendamus ad montana, id est magnos uiros spectantes, et inde sumamus exemplum. »Isti ut nubes uolant, et quasi columbe ad fenestras suas [14 1Kb] .« Ad signum contemplationis, quando ad celum sensus erigimus, in signum deuotionis que extenditur ad celestia que contemplamur. Unde Daniel orabat solus in cenaculo suo apertis fenestris contra Ierusalem [15 1Kb] . Iste tamen fenestre raro et breuiter aperiende sunt.

 uidendus est triplex ortus Domini. Primus in mundo; socundus, in corde humano; tertius in celo: primus de matre, secundus in fratre, tertius de patre: primus humilis, secundus amabilis, tertius desiderabilis. Primus humilis; quia per eum Deo reconciliamur [16 1Kb] . Secundus amabilis, per quem in dilectione accendimur. Tertius desiderabilis, in quo Christi heredes efficiemur [17 1Kb] ; de primo: Factus est pro nobis maledictus, ut nos liberaret a maledicto [18 1Kb] ;« de secundo: »Ipse prior dilexit nos [19 1Kb] ;« de tertio: »Qui nos regenerauit in hereditatem incorruptibilem et incontaminatam et immarcescibilem conseruatam in celis [20 1Kb] :« incorruptibilis, quia non patietur defectum; incontaminata, quia ibi non erit peccatum. Immarcescibilis, quia ibi nullus  patietur tedium: in primo: »uerbum caro factum est [21 1Kb] ;« in secundo: »Et habitauit in nobis [22 1Kb] ;« in tertio: »uidimus gloriam eius, gloriam quasi unigeniti a Patre plenum gratie et ueritatis [23 1Kb] .« In primo factus est reconciliationis instrumentum; in secundo amoris incentiuum; in tertio future hereditatis argumentum; de primo: Nemo uenit ad Patrem nisi per me [24 1Kb] ;« de secundo: »Ignem ueni mittere in terram, et quid uolo nisi ut ardeat [25 1Kb] ?« de tertio: »Opera que ego facio ipsa testimonium perhibent de me [26 1Kb] .« in primo, illuxit nobis dies resurrectionis sue; in secundo, reparationis antique; in tertio, felicitatis eterne. Hic triplex ortus fit contra triplex incommodum. Homo enim  in paradiso perdidit incorruptionis gloriam, Unde: »Quacunque die comederis de ligno, morte morieris [27 1Kb] ;« et dignitatis prerogatiuam: Qui homo cum in honore esset, non intellexit; comparatus iumentis insipientibus, et similis factus est illis [28 1Kb] .« Perdidit et plenitudinis abundantiam. Unde: »Maledicta terra in opere tuo non dabit fructum suum [29 1Kb] .«

Contra hoc triplex incommodum fecit Dominus triplex promissum per prophetam. Contra primum: Mortui mei uiuent, interfecti mei resurgent [30 1Kb] ,« contra secundum: »Dabo eis in ciuitate mea, et in muris meis locum, et nomen melius a filiis hominum [31 1Kb] .« Contra tertium: »Oculus non uidit, Deus, absque te, que preparasti diligentibus te [32 1Kb] .« Dedit  et triplex signum: »Ecce uirgo concipiet, et pariet filium [33 1Kb] .« Hic per incorruptam uirginem datur signum incorruptionis. Per primum ortum: »Et uocabitur Emmanuel [34 1Kb] , quod dicitur, nobiscum Deus: ecce signum recuperande plenitudinis et dignitatis. Per secundum ortum: »Butyrum et mel comedet [35 1Kb] :« ecce signum recuperande plenitudinis. Per tertium ortum datur nobis. Propter istos tres ortus, in Natali Domini tres misse celebrantur. Propter ortum de priore, canitur prima. »Dominus  dixit ad me [36 1Kb] .« Propter ortum in fratre, canitur secunda: »Lux fulgebit hodie super nos [37 1Kb] .« Propter ortum de matre, canitur tertia: »Puer natus est nobis [38 1Kb] .« De quo sequitur: »Et uocabitur nomen eius admirabilis, consiliarius, Deus fortis, pater futuri seculi, princeps pacis [39 1Kb] .« Admirabilis fuit in natiuitate; consiliarius, in predicatione; Deus, in miraculorum exhibitione; fortis in passione; pater futuri seculi, in resurrectione; Princeps pacis, in resurrectione et ascensione et sancti Spiritus missione. uel moraliter: Admirabilis, in conuersione; consiliarius, in conuersatione; Deus, in peccatorum remissione; fortis, adiuuans in tentatione; pater futuri seculi, in promissione; princeps pacis, in retributione. Primus ortus est mirabilis,  quia contra naturam; secundus inestimabilis, quia preter naturam; tertius incomprehensibilis, quia super naturam. Secundum naturam fiunt ea in quibus operantur tantum cause inferiores, sicut humana est natiuitas. Contra naturam sunt ea in quibus operantur cause superiores in rebus inferioribus, ut cum asina locuta est [40 1Kb] et uis infertur nature. In natiuitate Christi concurrerunt superiores et inferiores cause. Quod enim natus est homo de matre, faciunt inferiores cause. Quod uero sine uiri semine, faciunt cause superiores. Preter naturam fit, ubi cause superiores operantur in rebus inferioribus, nec tamen uis infertur nature, ut sit in peccatorum remissione. Supra naturam fit, ubi cause superiores operantur in rebus superioribus,  ut in natiuitate eterna, que est Filii a Patre, et in Trinitate, et in ceteris que miranda sunt potius quam ratione inuestiganda.


En ipse stat post parietem nostrum, respiciens per fenestras, prospiciens per cancellos.

[CAR.] Alia littera, per retia, in quo uerbo Dei uenientis notantur beneficia. Dicit ergo: En ipse stat, quasi nos iuuare et pro nobis pugnare paratus. Stat autem post parietem nostrum. Hic est paries ad quem se conuertit Ezechias et fleuit [41 1Kb] , uidelicet obstaculum diuine uisionis et cognitionis ex peccato primi parentis. Post hunc parietem stat Dominus assistens nobis, et uidens nos, licet non uideatur a nobis, et ipse est respiciens per fenestras nostras. Nam de  supernis respiciens animam, per occultam inspirationem, illuminat fenestras sensuum nostrorum, ne per ipsas mors intret domos conscientiarum nostrarum, sicut dicit Ieremias: Mors ascendit per fenestras nostras, ingressa est domos nostras [42 1Kb] « Ipse quoque prospicit per retia, et suo respectu omnia tentationum genera que pedibus nostris expandit diabolus, euanescere facit. Ipse est enim ille rex, qui sedit in solio iudicii, sicut dicit Salomon: »Et dissipat omne malum intuitu suo [43 1Kb] .« Sequitur:


Et dilectus meus loquitur mihi.

 [THO.] Ad hoc uenerat ut eam instrueret. uocat ergo eam, et inuitat a carnalibus ad spiritualia, a uisibilibus ad inuisibilia, a lege ad Euangelium. uenit, accelerat, appropiat, adest, respicit, alloquitur. Nihil horum sponse effugit industriam. uenit in angelis, accelerat in patriarchis, appropiat in prophetis, adest in carne, respicit in miraculis, alloquitur in apostolis. uel sic: uenit affectu, studio miserandi accelerat. 51 Zelo subueniendi appropiat. Adest presentibus. Aspicit in futuris, loquitur omnibus, docens et »suadens de regno Dei [44 1Kb] .« In his aduertimus gratiam operantem et cooperantem. uenit morando, accelerat liberando, appropiat sanando. Ecce gratia operans. Adest adiuuando, respicit conseruando, alloquitur consummando. Inchoat per contritionem, liberat  per confessionem, sanat per satisfactionem. Adiuuat per bonam uoluntatem, conseruat perseuerantem, consummat per consolationem promissorum. Sponsus loquitur sponsam inuitans ad brauium, instruens ad cursum, complanans stadium. Inuitat ad brauium, promittendo; instruit ad cursum, precipiendo; complanat stadium prohibendo. Promittendo uitam apostolorum, precipiendo opera uirtutum, prohibendo maculas uitiorum. Audi promissum: »Dicet rex iis qui a dextris eius erunt: uenite, benedicti Patris mei [45 1Kb] ,« etc. Audi preceptum: »Diligite inimicos uestros, benefacite his qui uos oderunt [46 1Kb] .« Audi prohibitionem: »Nolite iudicare et non iudicabimini [47 1Kb] .« Unde Paulus: »Sermo Dei uiuus est et efficax, et penetrabilior, omni gladio ancipiti  ad exstirpandos stirpes uitiorum [48 1Kb] .« uiuus ecce uitam: »efficax,« ecce opus uirtutum; »et penetrabilior omni gladio ancipiti,« ad exstirpandos stirpes uitiorum. Et iste sermo siue prolatibilis, siue qui est Filius Dei pertingit »usque ad diuisionem anime et spiritus [49 1Kb] .« Per animam, carnalia; per spiritum, spiritualia signantur peccata, inter que discernit sermo Dei. Spiritus tres habet uires: prima est qua temporalia prudenter administrantur; secunda est qua celestia speculatur; tertia qua Deum contemplatur. Animalitas quoque tres habet uires: prima est qua temporalia concipit; secunda est qua concepta concupiscit; tertia qua concupitis miserabiliter se subiicit. Et inter hec discernit sermo Dei. Est  etiam »discretor compagum et medullarum [50 1Kb] .« Compages sunt conuenientie et similitudines rerum, inter quas discernere nos docet ne similitudine fallamur. Aliquando enim parcitatem similat auaritia, et remissio grauitatem, etc. Sed propter hec discernit Deus medullas spiritus. Medulle spiritus sunt deuotiones. Medulle animalitatis sunt concupiscentie carnales. Inter quas sermo Dei etiam discernit et nos discernere facit. Etiam est discretor operationum, scilicet que sit bona, que mala. Similiter et discreta est intentionum, que scilicet sit bona, que mala, que discreta, que indiscreta. Dilectus iste  non est alius quam Dei Filius, per quem nobis dilectus loquitur, dum per eum Patris uoluntas nobis reuelatur. Prius enim locutus est per patriarchas, postmodum per prophetas; »nouissime locutus est nobis in Filio suo, quem constituit heredem uniuersorum, per quem fecit et secula [51 1Kb] .« Iste sermo Dei est Filius Dei. Hic tria fecit: Aufert culpam ad bene operandum, confert gratiam, donat uitam eternam. Primum facit uie complanationem, secundum facit dilectionem, tertium confert glorificationem. Unde: »Ego sum uia, ueritas et uita [52 1Kb] .« Quamuis ordine conuerso dicat Apostolus: »uiuus,« ecce uitam: »Efficax,« ecce opus uirtutum, ut supra dictum est.

Tres sunt filii. Filius ire, filius adoptionis, filius gratie. Primus est genitus, secundus regeneratus, tertius unigenitus. Genitus ex sanguinibus et uoluntate  uiri [53 1Kb] , et uoluntate carnis. Regeneratus, quia natus est ex Deo per sacramentum penitentie et baptismatis. Unigenitus patris et filius uirginis. De primo Apostolus: »Omnes natura sumus filii ire [54 1Kb] ;« de secundo: »Accepistis spiritum adoptionis, in quo clamamus: Abba, Pater [55 1Kb] , nam »Spiritum sanctum in filios adoptionis effudit [56 1Kb] ,« de tertio legitur: Christus est Filius Dei per naturam, filius autem uirginis per gratiam. Primus accepta portione substantie, abiit in uillam ut pasceret porcos [57 1Kb] . Secundus benedictionem patris meruit, dum consilio matris patri parat pulmentum [58 1Kb] . Occidens et excorians duos hedos optimos. Occidite, id est mortificate membra uestra, que sunt super terram [59 1Kb] . Item: »Mortui enim estis, et uita uestra abscondita est  cum Christo in Deo [60 1Kb] . Beati mortui qui in Christo moriuntur [61 1Kb] .« Excoriare docebat Moyses sic: »Cum obtuleris sacrificium Domino de bobus, detrahes pellem [62 1Kb] .« Inde: »Exspoliaui me tunica mea, quomodo induar illa [63 1Kb] ?« Item: »Tulerunt pallium meum custodes murorum [64 1Kb] .« Hoc pallium reliquit Ioseph in manu meretricis domine [65 1Kb] .

Debemus habere pallium, id est conuersationem, quod peccata nostra Deo occultet; quod intuentes letificet; quod fluxus seculi dissipet. Primum fuit Rebecce, quo se abscondit a facie Isaac [66 1Kb] ; secundum Mardochei: Cum egrederetur, ait, Mardocheus, de palatio a conspectu regis, erat indutus pallio serico et hyacinthino [67 1Kb] . Unde »tota ciuitas  exsultauit. Tertium pallium Elie, quod reliquit in terram, cum ascenderet [68 1Kb] , cuius tactu Iordanis diuisus est [69 1Kb] . Audi coquentem: »Nonne cor nostrum ardens erat in nobis de Iesu [70 1Kb] ?« Et: »Concaluit cor meum intra me.« Item. »Lampades eius lampades ignis atque flammarum [71 1Kb] .« Tertius a patre mittitur in Sichimis, ut uideat si cuncta prospere agantur erga fratres suos [72 1Kb] . Primum igitur destituit Pater spoliis gratuitorum et bonorum naturalium; secundum  sibi instituit »populum acceptabilem sectatorem bonorum operum [73 1Kb] ;« tertium »constituit heredem uniuersorum [74 1Kb] .« Primus est per quem fecit inferni uincula; secundus est pro quo fecit miracula; tertius »per quem fecit et secula [75 1Kb] ,« primus est fetor spurcitie; secundus odor iustitie; tertius »splendor glorie et figura substantie.« Primus uitio pusillanimitatis fetorem peccatorum faciens statuendus est ad sinistram cum hedis; secundus auxilio fortitudinis sue maculas peccatorum fugiens iam conuersatur in celis, postmodum uagaturus est cum angelis; tertius »portans omnia uerbo uirtutis sue purgationem faciens peccatorum sedet ad dexteram maiestatis in excelsis [76 1Kb] .« Iste est Filius Dei qui commendat caritatem suam in nobis, dum more humano causas, quibus a nobis debet diligi per Apostolum  hic ostendit. Tres sunt cause iste: quia diues, quia sapiens, quia pulcher. Diues in omnium possessione, sapiens in omnium rerum creatione, pulcher in hominum recreatione, et in diuinitate, et in humanitate. Potens in mundi gubernatione: »Quem constituit heredem uniuersorum;« ecce primum: »Per quem fecit et secula;« ecce secundum: »Qui cum sit splendor glorie et figura substantie [77 1Kb] ;« ecce tertium: »Portansque omnia uerbo uirtutis sue: purgationem peccatorum faciens;« ecce quartum: De primo: »Tui sunt celi et tua est terra [78 1Kb] ;« de secundo:« In quo sunt omnes thesauri sapientie et scientie absconditi [79 1Kb] ;« de tertio: »Ecce tu pulcher es, dilecte mihi, et decorus [80 1Kb] ;« de quarto: »Potestas eius potestas eterna, que  non auferetur, et regnum eius que non corrumpetur [81 1Kb] .« Hec enim quatuor solent iactare amantes. Unde uirgilius [82 1Kb] de primo:

Quam diues niuei pecoris, quam lactis abundans.
Pro secundo:

Canto que solitus si quando armenta uocabat
Amphion Dirceus.
De tertio:

Nec sum adeo informis, nuper me in littore uidi,
Cum placidum uentis staret mare.
De quarto:

Mille mee Siculis errant in montibus agne.

Est adhuc unde eum plus diligas: Pro nobis enim diues depauperatus, sapiens stultus reputatus, pulcher  obscuratus, potens infirmatus. De primo: Christus cum diues esset, propter nos egenus factus est, ut inopia illius diuites essemus [83 1Kb] : de secundo: improperatum est ei: »Demonium habes [84 1Kb] ;« de tertio: »uidimus eum quasi leprosum et percussum a Deo et humiliatum, et non est ei species neque decor [85 1Kb] ;« de quarto: »Factus est obediens usque ad mortem [86 1Kb] .« Iste est in spiritualibus et celestibus diuitiis. De primis: »An diuitias bonitatis Dei et longanimitatis  et patientie contemnis [87 1Kb] ?« De secundis: »Inhabita terram et pasceris in diuitiis eius [88 1Kb] .« Utrasque possidebis, si pauper fueris. Pauper dico non sensu, non uirtutum habitu, non tam sensu quam spiritu. De quo ait ille peta:

   O uite tuta facultas,
Pauperis angustique lares. O munera nondum
Intellecta deum.

Sicut dictum est: Christus propter nos egenus factus est, ut illius inopia diuites essemus [89 1Kb] . Aspice natum sine hospitio, inter bouem et asinum in presepio, inuolutum uili panniculo, fugitiuum, sedentem in asino, nudum in patibulo. Ecce pauper: »uade et tu fac similiter [90 1Kb] .«---»Inhabita ergo terram et pasceris in diuitiis eius. Mansueti enim hereditabunt terram [91 1Kb] .«  Hec est hereditas Domini quia erimus »heredes quidem Dei: coheredes autem Christi [92 1Kb] ,«---»quem« Pater »constituit heredem uniuersorum [92* 1Kb] ,« qui nos introducet »in hereditatem incorruptibilem, et incontaminatam et immarcescibilem conseruatam in celis [93 1Kb] .« Sapiens est »per quem fecit et secula [93* 1Kb] .« Sed propter nos stultus reputatus est in colaphis, in sputis, in contumeliis. Et »reputatus est cum sceleratis [94 1Kb] ,« ut sapientes simus, stultos nos reputemus; quia »stulta mundi elegit Deus, ut confundat fortia [95 1Kb] ,« uel sapientes: »ue uobis qui sapientes estis in oculis uestris et coram uobismetipsis prudentes [96 1Kb] .« Ille uere est sapiens »in quo sunt omnes thesauri sapientie et scientie absconditi [97 1Kb] .« Sapientia  ista trahitur de occultis, ait Iob [98 1Kb] , id est de secreto sinu Patris. Filius sapiens est gloria patris. Hec »sapientia edificauit« in nobis »sibi domum« humani corporis; »excidit columnas septem [99 1Kb] ,« scilicet septem dona Spiritus sancti. Hec sapientia uincit malitiam. »Attingit enim a fine usque ad finem fortiter, et disponit omnia suauiter [100 1Kb] .«---»Attingit a fine,« scilicet a principio bone conuersationis, »usque ad finem« extreme resolutionis, »fortiter,« a peccatis liberando, in tentatione adiuuando, perseuerantiam consummando; »disponit omnia suauiter,« erudiens te, ut primo diligas Deum, secundo teipsum, tertio proximum. Item »fortiter« de celo proiiciendo superbum, in mundo uincendo malignum, in inferno spoliando auarum. »Disponit suauiter« hominem in  mundo redimendo, de inferno liberando, ad celum reportando. Hec sapientia ubique attingit propter suam munditiam. Ut igitur hanc habeas sapientiam, simula stultitiam. Nam stultitiam simulare loco prudentia summa est. Est etiam decorus, de quo dicitur: »Cum sit splendor glorie [1 1Kb] ,« id est ceternus Patri, sicut splendor ceuus est soli uel igni; »et figura substantie [2 1Kb] ,« id est equalis sicut figura alicuius rei ipsi est equalis. De eo etiam dicitur: »Candor est lucis eterne et speculum sine macula [3 1Kb] ,« in quem  desiderant angeli prospicere [4 1Kb] .« Et in humanitate: »Speciosus forma pre filiis hominum [5 1Kb] .« Si ergo uis esse particeps illius glorie, ne desideres pulchritudinem huius miserie. Nam te decor iste quod optas esse uetat. Ait Isaias: »Non est species ei neque decor [6 1Kb] .« Sed tamen per ea que gessit in mundo fuit splendor glorie ipsius, de quo dicitur: »Gloria in excelsis Deo et in terra pax hominibus bone uoluntatis [7 1Kb] ,« scilicet manifestatio nominis. Non enim nomen sed manifestationem meruit homo Christus per obedientiam passionis. Figuratiue enim dicitur: »Dedit ei nomen quod est super omne nomen [8 1Kb] ,« id est, manifestationem.

Fuit autem de natiuitate eius gloria in imis, glouia in celsis, gloria in excelsis. Prima in mundo, secunda  in celo, tertia in throno. Prima generi humano, secunda angelo, tertia Deo. Per primam illuxit nobis dies redemptionis noue; per secundam dies reparationis antique; per tertiam dies felicitatis eterne. Dies redemptionis noue, qua redempta est humana natura; reparationis antique, qua reparata est angelice ruine iactura; felicitatis eterne, in qua perpetuo Creatorem laudabit creatura. Hec est prima, de qua dicitur: »uidimus gloriam eius, gloriam quasi Unigeniti a Patre [9 1Kb] . Letamini in Domino et exsultate, iusti, et gloriamini, omnes recti corde [10 1Kb] ;« de secunda: »Gloriam regni tui dicent et potentiam tuam loquentur [11 1Kb] ;« de tertia: »Celi enarrant gloriam Dei [12 1Kb] .« Hec triplex gloria triplicem fugat confusionem. Fuit enim confusio in  mundo, fuit in celo, fuit in inferno. Prima, quando Adam peccauit [13 1Kb] ; secunda, quando angelus superbiuit [14 1Kb] ; tertia, quam diabolus perpetuo luit. De prima: »Confusio faciei mee cooperuit me [15 1Kb] ;« de secunda: »Omnes qui te derelinquunt, Domine, confundentur [16 1Kb] ,« scilicet mali angeli; de tertia: »Confusi sunt quoniam Deus spreuit eos [17 1Kb] ,« scilicet in inferno damnando. Huius predicte glorie est splendor, id est ostensio, sol qui est nobis ortus. Sed idem splendor solis pro nobis obscuratus est tripliciter: obscuratur enim sol nubis obiectu, ecliptico defectu, naturali occasu. Primum in natiuitate, secundum in persecutorum deprauatione, tertium in passione. De primo: »Solem nube tegam [18 1Kb] ;« item:  »Tenebrescet sol in die ortus sui [19 1Kb] .« De secundo in Apocalypsi: »Factus est sol tanquam saccus cilicinus [20 1Kb] .« Cilicium uile est, aculeis pungit, sic peccatores Christum uilem reputauerunt. 52 Aculeis, id est argumentosis obiectionibus eum impugnauerunt. De tertio: »Occidet sol in meridie [21 1Kb] .« Iste tres obscurationes inueniuntur in peccatore: prima in mundi sollicitudine, secunda in tentatione, tertia in criminis perpetratione.

In prima: »Exinaniuit semetipsum, formam serui  accipiens [22 1Kb] ;« de secunda: »Non est hic homo a Deo qui sabbatum non custodit [23 1Kb] ;« in tertio: »Factus est Patri obediens usque ad mortem [24 1Kb] .« Ecce pulchritudo. Sequitur potentia: »Potestas eius potestas eterna que non auferetur [25 1Kb] ,« sed et ipsa pro nobis infirmata est. »Pater, ait, si fieri potest, transeat a me calix iste [26 1Kb] .« Item: »Cepit pauere et tedere [27 1Kb] .« Tu »dicis: Quia diues sum, et nullius indigeo [28 1Kb] .« uerum

   Ut uoto potiare tuo miserabilis esto [29 1Kb] .
Ipse enim portat te et tua.

Quatuor nobis portauit: portauit defectum nostre infirmitatis, portauit onus nostre iniquitatis; portat gloriam resuscitate carnis; portat deuotionem nostre  orationis. Primum incepit portare in uirginis utero, secundum in crucis patibulo, tertium in resurrectione, quartum quandiu fuit in hac calamitate. De primo: »uere languores nostros ipse tulit et delicta nostra ipse portauit [30 1Kb] ;« de secundo: »Relictis nonaginta nouem in deserto uenit unam querere; et inuentam reportauit in humeris suis [31 1Kb] .« Unde: »Sicut aquila prouocans pullos suos ad uolandum et super eos uolitans, expandit alas suas, et assumpsit eos, utique portauit in humeris suis [32 1Kb] .« De tertio: »Portasti eum in fortitudine tua, ad habitaculum sanctum tuum [33 1Kb] « patris presentans uultibus uictricis carnis gloriam. De quarto: »Iube hec per manus sancti angeli tui in sublime altare tuum [portari] in conspectu diuine maiestatis tue [33* 1Kb] :«---»Aduocatum  enim habemus apud Patrem Iesum Christum iustum; qui factus est propitiatio pro peccatis nostris [34 1Kb] .« In primo, noster factus est socius; in secundo, seruus; in tertio, preuius; in quarto, nuntius. Hic pro nobis laborauit. Sed ecce »sedet ad dexteram maiestatis in excelsis [35 1Kb] .« Hanc sessionem quatuor debent precedere sessiones: prima est suscipienda disciplina in perseuerantia, secunda in iudicando diligentia, tertia humilitas in sublimitate, quarta repausatio in infirmitate; prima ne sit momentaneus, secunda ne sit prouisus, tertia ne sit superbus, quarta ne sit in laboribus indiscretus. Istas legimus Christum impleuisse. In prima, sedit inter doctores audiens et interrogans illos [36 1Kb] ; et Maria  sedens secus pedes Domini [37 1Kb] , etc.; in secunda, sedit iehsu in gazophylacium, iudicans de oblatione uidue [38 1Kb] ; in tertia, sedit in monte, »et cum sedisset aperuit os suum [39 1Kb] .« Inde ait Christus: »Sedete in ciuitate quoadusque induamini uirtute ex alto [40 1Kb] .« In quarta, lassatus ex itinere, »sedit super fontem [41 1Kb] .« Ecce »sedit ad dexteram maiestatis in excelsis [42 1Kb] ;« inde: »Gloria in excelsis Deo et in terra pax hominibus [43 1Kb] ,« etc.

Est pax hominibus male uoluntatis, et est pax hominibus tepide uoluntatis, et est pax hominibus  bone uoluntatis. De prima: »Zelaui super iniquos pacem peccatorum uidens [44 1Kb] ;« de secunda, Ezechias: »Tantum sit pax in diebus meis [44* 1Kb] ;« de tertia Apostolus: »Pacem sequimini cum omnibus in sanctimoniam, sine qua nemo uidebit Deum [45 1Kb] .« Primi peccant confidenter, quia Dominus eos non punit; secundi agunt negligenter, quia tentatio eos frequenter non inuadit; tertii languent suauiter, quia eis suam gloriam ostendit. De primo: »Nescis quia benignitas Dei ad penitentiam te adducit [46 1Kb] ?« de secundo: »Utinam esses frigidus aut calidus [47 1Kb] !« de tertio: »Filie Ierusalem, nuntiate dilecto, quia amore langueo [48 1Kb] .« Iste talis dilectus loquitur mihi, dicens quod sequitur: Surge, propera, amica mea.

[CARD.] En dilectus meus loquitur mihi. Et agitur  in hoc capite de assumptione beate uirginis que, adueniente temporis opportunitate, ideo ad celos demonstratur assumpta, ut pro nobis fiduciabilius exoraret. Dicit ergo mater de filio: En dilectus meus loquitur mihi, ac si dicat: in tantum desiderat misereri et parcere dilectus meus, quod me euocat ad regnum, ut ipsum excitem et prouocem ad faciendam misericordiam. Nam ecce dilectus meus loquitur mihi, et dicit:

   Surge, propera, amica mea, columba mea, formosa
mea, et ueni.

[THO.] uicissitudine temporum omnia ordinantur quoniam enim dilectus prius uisitauerat in lectulo florido, nunc ad uineas excolendas et bestias ab eis propellendas inuitat, id est ad edificandas ecclesias  et hereticos expugnandos. Ait itaque: Surge a lectulo contemplationis, nec ideo separaberis a me, quia es amica. Propera, in Ecclesia fideles congregare in spiritu mansuetudinis, quia es columba mea. ueni reprimere aduersarios Ecclesie, ut presentis conuersationem reuereantur, quia es uirtutibus formosa. uel quia obedit est amica, quia simpliciter agit columba, quia honeste conuersatur formosa. In tribus sponsa hic commendatur: predicatione, oratione, contemplatione. Amica enim merito dicitur, que sponsi lucra predicando, consulendo, ministrando querit; columba que gemebunda oratione diuinam sibi conciliat clementiam; formosa, que celesti desiderio fulgens superne contemplationis  decorem se induit. Hic uide Martham ministrantem [49 1Kb] . Lazarum sub lapide gementem et resurrectionis gloriam flagitantem [50 1Kb] . Mariam uacantem [51 1Kb] . uacat enim ad uineas, id est animas reuisendas, corrigendas, instruendas, saluandas. Dicitur amica affectibus, columba gemitibus, formosa uirtutibus, quibus florescit. Concupiscit ut dulcis sentiatur, gemiscit ut peccatum remittatur, florescit ut ab eo iucunda inueniatur. Surge ergo, ne relinquendo peccatum tepida uidearis. Propera, ne occupet te dies mortis; ueni, ne citra metam fatigeris. »Usquequo, piger  dormis [52 1Kb] ? »Utinam aut frigidus esses aut calidus [53 1Kb] ! Propera: »Quid statis hic tota die otiosi [54 1Kb] ?« ueni, »Sic currite, ut comprehendatis [55 1Kb] :« surgendum ergo est a dormitione.

Triplex est dormitio: prima fouende iniquitatis, secunda recreande infirmitatis, tertia contemplationis. De prima: »Surge, qui dormis [56 1Kb] ,« de secunda: »Si dormit, saluus erit [57 1Kb] ;« hec de Lazaro; de tertia: »Ego dormio et cor meum uigilat [58 1Kb] .« Prima est fugienda, secunda indulgenda, tertia appetenda. Unde Dominus cum inuenit discipulos suos dormientes, primo increpauit, dicens: »Una hora non potuistis uigilare mecum [59 1Kb] ?« secundo inuenit eos dormientes et tacuit [60 1Kb] ; tertio dixit: »Dormite iam et requiescite [61 1Kb] .« A prima surgendum est; sed in  hac quidam somnolentia opprimuntur, quidam somno grauantur, quidam lethargiam patiuntur. Primi qui tentationibus colludunt, secundi qui tentationibus succumbunt, tertii succumbentes reuerti uolunt. De his dicitur: Gallus iacentes excitat et somnolentos increpat; gallus negantes arguit. Gallus iste qui excitat fuit Moyses, prophete, apostoli, Patres, Christus. Hic somnolentos increpat, ne quasi Samson deprehendantur in Dalile gremio [62 1Kb] ; iacentes excitat, ut surgant quasi paralyticus de grabato [63 1Kb] ; negantes arguit, qui cum putrescunt [ne putrescant?] quasi iumenta in stercore suo [64 1Kb] . Gallus iste quatuor facit; iacentes excitat, sicut in hoc loco, horas noctis distinguit, erroneos ad uiam reuocat, lucem nuntiat uenturam. Horas noctis distinguit, que sunt tres.  Nox est uita peccatoris. Prima hora contritio, secunda confessio, tertia satisfactio. uel uita cuiuslibet est nox, cuius horas distinguunt. Propheta: »Indicabo tibi, o homo, quid sit bonum, et quid Dominus exigat a te: utique diligere misericordiam et facere iudicium, et sollicite ambulare cum Deo tuo [65 1Kb] .« Erroneos reuocat, unde Apostolus: »uidete quomodo caute ambuletis, non quasi insipientes, sed ut sapientes redimentes tempus, quoniam dies mali sunt [65* 1Kb] .« Triplex est dies malus, scilicet propter culpam, unde: »Sufficit diei malitia sua [66 1Kb] ;« propter temporalem penam, unde Iacob: »Dies mei pauci sunt et mali [67 1Kb] ;« propter duram in iudicio sententiam, unde: »In die mala liberabit eum Dominus [68 1Kb] .« Primum  debemus uitare, secundum patienter sustinere, ut tertium possimus securi exspectare. Tempus quidam adimunt, quidam redimunt, quidam emunt. Adimunt qui semper uiuunt in iniquitate, redimunt qui penitent aliquo tempore, emunt qui semper sine crimine uiuunt. Primorum dies deficiunt, unde Dauid: »Defecerunt sicut fumus dies mei [69 1Kb] .« Secundi dimidiant, unde: »uiri sanguinum et dolosi non dimidiabunt dies suos [70 1Kb] .« Et: »Ego dixi: In dimidio dierum uado ad portas inferi [71 1Kb] .« Tertii implent,  unde de Iob dicitur: »Mortuus est plenus dierum [72 1Kb] .«

Item: Gallus nuntiat lucem uenturam, scilicet eternam. Sunt enim quatuor luces: prima Christus, secunda opus, tertia impius spiritus, quarta in celo superius. De prima: »Ego sum lux mundi [73 1Kb] ;« de secunda: »Luceat lux uestra coram hominibus [74 1Kb] ;« de tertia: »Ambulate dum lucem habetis [75 1Kb] ;« de quarta: »Lux perpetua lucebit sanctis tuis, Domine [76 1Kb] .« Prima est in documentum, secunda in exemplum, tertia spirituale donum, quarta: »Fulgebunt iusti sicut sol in regno Patris eorum [77 1Kb] .« Prima est ad fidem, secunda ad mutationem, tertia ad intellectum et discretionem, quarta ad Dei uisionem. Prima fuit apud nos, secunda est inter nos,  tertia propter nos, quarta super nos. De his dicitur: »Semita iustorum quasi lux splendens procedit, et crescit usque ad perfectum diem [78 1Kb] .« Est iustus qui ex fide uiuit [79 1Kb] ; est iustus quasi leo confidens [79* 1Kb] ; est iustus qui non contristabitur quidquid ei acciderit. Primus est in Mose, secundus in Ioanne, tertius in Saluatore. Primi semita accedit, secundi precedit, tertii procedit. Accedit quasi laterna, precedit quasi lucerna, procedit quasi lux splendida. Primo enim Christus latuit sub littera in lege, secundo monstratus est in Ioannis natiuitate [80 1Kb] ; tertio plene apparuit in assumpta humanitate. Ad horum mutationem debemus tenere laternam, lucernam, lucem splendidam. Laternam, qua feruor nouitius ex parte lateat; lucernam, qua fortium lux appareat:  lucem qua contemplationis Deus innotescat. Laternam ergo tenent nouitii in ore, in manu, in corpore; orationis, operationis, satisfactionis, sicut ait Dominus: de primo: »Cum oras, intra in cubiculum tuum, et clauso ostio ora Patrem tuum [81 1Kb] ;« de secundo: »Cum facis eleemosynam, noli tuba canere, et nesciat sinistra tua quid faciat dextera [82 1Kb] ;« de tertio: »Cum ieiunas, unge caput tuum et faciem tuam laua [83 1Kb] ;« inde peta:

Si latet ars prodest, affert deprensa pudorem [83* 1Kb] .
Item:

Crede mihi, bene qui latuit bene uixit, et intra
   Debet fortunam quisque manere suam [84 1Kb] .
Similiter lucerna bonorum operum debet esse in ore;  in manu, in capite predicationis, operationis, inspirationis. De primo: »Lucerna pedibus meis uerbum tuum [84* 1Kb] ;« de secundo· »Sint lumbi uestri precincti et lucerne ardentes in manibus uestris [85 1Kb] ;« de tertio Iob: »Quis mihi det ut sim iuxta menses pristinos, quoniam Deus custodiebat me, dum splendebat lucerna eius super caput meum [86 1Kb] .« Ideo Ioannes dictus est »lucerna ardens et lucens [87 1Kb] ,« sed et pinguescens. In figura primi, de animalibus Ezechielis dicit: »Et scintille quasi aspectus eris candentis [88 1Kb] ;« de secundo:  »Similitudo uultus animalium quasi carbonum ignis ardentium, et quasi aspectus lampadarum [89 1Kb] ;« de tertio ait Ioannes: »Oculi eius quasi flamma ignis [90 1Kb] .« Lucem tenent contemplatiui. Est lux triplex: prima cognoscitur nequitia, secunda clara est conscientia, tertia oritur in corde letitia. Prima enim docet fugam peccatorum, secunda deducit per uiam uirtutum, tertia exhilarat ostensione premiorum. De prima dicitur: »Qui male agit odit lucem [91 1Kb] .« De hac dicitur quod mulier illa meretrix coram Salomone diligentius intuens clara luce puerum mortuum cognoscit non esse suum quem genuerat [92 1Kb] . Mortuus quippe filius est, mortuum opus peccatoris. De secunda: »In luce sagittarum tuarum ibunt in splendore fulgurantis haste tue [93 1Kb] .«  de tertia dictum est: »Lux orta est iusto et rectis corde letitia [94 1Kb] .« Prima ergo semita iustorum procedit usque ad secundam; per infectum diem secunda crescit usque ad tertiam; per affectum diem tertia crescendo deducit usque 53 ad perfectum diem [95_97 1Kb] . Est enim dies infectus, est dies affectus, est dies perfectus: infectus corruptione peccatorum, affectus deuotione bonorum, perfectus consummatione ipsorum. Primus ergo est tribus infectus: uoluptate, uanitate, malignitate. De primo Ieremias: »Diem hominis non desideraui, tu scis [98 1Kb] .« De secundo: »Homo sicut fenum, dies eius sicut flos feni, sic efflorebit [99 1Kb] .« De tertio Paulus: »Mihi autem pro minimo est ut a uobis iudicer aut ab humano die [100 1Kb] .« Secundus dies est  affectus tribus, scilicet: puritate conscientie, sanctitate iustitie, suauitate letitie. De primo: »Ecce nunc dies salutis, nemini dantes ullam offensionem [1 1Kb] .« De secundo: »Seruiamus illi in sanctitate et iustitia coram ipso omnibus diebus nostris [2 1Kb] .« De tertio: Letus dies hic transeat p. s. u. d. Tertius dies nichilominus in tribus est perfectus: primo quia erit sine noctis uel nubis interruptione, secundo lucis magnitudine, tertio plenaria Dei uisione. De primo: »Donec aspiret dies et inclinentur umbre [3 1Kb] .« De secundo: Ecce Dominus ueniet, et omnes sancti eius cum eo, et erit in die illa lux magna. De tertio: »uiuificabit nos post duos dies in die tertia suscitabit nos [4_5 1Kb] ,« etc., sine corruptionis molestia. Sciemus secreta celestia, sequemur obediendo  uoluntatis eius uestigia, ut cognoscamus Dominum, scilicet tres personas Patris, et Filii, et Spiritus sancti in una substantia. Dicit ergo gallus, id est Apostolus: »Nox precessit, dies autem appropinquauit [6 1Kb] ,« etc. Item dicitur sponsa amica, dicitur columba, dicitur formosa. Amica dicitur animi custos, columba colens lumbos, formosa per conscientiam, qua euitat diaboli machinamenta. Dicatur igitur: Surge, amica, in qua per prudentiam sapientia uincit malitiam: propera, columba, habens continentiam,  quia munda per abstinentiam carnis teris superbiam. ueni, formosa, quia concupiuit rex speciem tuam. Ut ergo sis amica, surge de sterquilinio peccatorum: ut sis columba, propera ad merita uirtutum: ut sis formosa, ueni ad gaudia beatorum. Est ergo amica, dum fugiendo malitiam amor Dei mundo preponitur: columba dum celestia meditatur: formosa, dum in terris angelice conuersatur. De prima: »Qui diligitis Dominum odite malum [7 1Kb] :« de secunda: »Meditabor ut columba [8 1Kb] :« de tertia: »In carne preter carnem uiuere nichil est aliud quam angelicam uitam in terris ducere.« uel aliter: Est amica per scientiam, columba per intelligentiam, formosa per sapientiam. Per scientiam, qua bona a malis discernuntur: per intelligentiam,  qua celestia cognoscuntur, bona a malis discernuntur, ne sit indiscreta dilectio: celestia cognoscuntur, ut appareat nostra exspectatio: cognita degustantur, ut probetur friuola omnis alia delectatio. De primo: »uidete quomodo caute ambuletis [9 1Kb] :« de secundo: »uidi sanctam ciuitatem Ierusalem nouam descendentem de celo [10 1Kb] .« de tertio: Panem de celo dedisti eis [11 1Kb] , habentem omnem delectationem et omnem saporem.

Oportet primo ut amica sit animi custos contra tria: contra luxuriam, contra auaritiam, contra superbiam. Contra primum, operis assiduitatem; contra secundum, circumspectionis sollicitudinem, qua uitemus mundanorum cupiditatem: contra tertium, ueritatem sue cognitionis, qua crescamus  in humilitatem, scilicet contra triplicem aduersarium, scilicet carnem, mundum, diabolum. Faciamus igitur sicut Iacob, qui occurrenti sibi Esau tres opposuit turbas [12 1Kb] .« Prima turba fuit ancillarum cum suis filiis: ancille sunt corpora mea , filii opera, que debemus opponere luxurie, quia otiositas inimica est anime. Secunda turba fuit Lia cum filiis suis, que dicitur laboriosa: hec est sollicita circumspectio, que filios habet, scilicet multiformes cautelas contra mundi concupiscentiam. Tertia turba fuit Rachel cum Ioseph filio suo, que dicitur uidens principium. Cum enim principium nostre natiuitatis inspicimus, humilitatis augmentum contra superbiam acquirimus: Ioseph enim augmentum dicitur. Hec est amica per sapientiam, quia  sapientissimus ille rex Salomon deseruit, uictus ab his tribus hostibus: Immolauit enim Astarthem dee Sidoniorum, que dicitur uenatio [13 1Kb] : quibus enim preest luxuria, uenantur ut suam consequantur uoluptatem: immolauit et Chamos deo Mohabitarum [14 1Kb] . Hic dicitur congregatio, id est auaritia: quibus uero preest auaritia dicuntur Moab quod de patre, quia in hoc sequuntur patrem Adam a quo processit omnis auaritia: immolauit Moloch deo Ammonitarum [15 1Kb] , id est superbie. Moloch  dicitur rex: superbia enim semper regnare appetit. Ammon uero populus comprimens uel populus turbatus; quibus enim preest superbia semper turbantur et comprimunt.

Ecce amica, columba uero simpliciter uolat. Simpliciter quoque oportet sublimia considerare. Qui uult eo pertingere tria oportet eum considerare: scilicet mundi huius turbationem, et sic pacatus in se, et aliis faciat pacem. Hec erit columba Ne que egressa est ad uidendum diluuium, et non inuenit ubi requiesceret pes eius, tamen ad arcam attulit ramum oliue, quod est signum pacis [16 1Kb] . Sic qui mundum considerat, nichil inuenit in eo nisi turbationem. Ipse tamen cum aliis pacem habet, inter discordes reformat:  hec est columba Ne que dicitur requies. Tres enim legimus columbas: columba Ne, columba Christi, columba Dauid. Prima considerat mundi turbationem, secunda querit nostram saluationem, tertia laborat quomodo habeamus eius passionem. Prima ergo Ne que dicitur requies, quia querit requiem specialem et momentaneam: secunda Saluatoris, que querit salutem eternam: tertia Dauid, id est manu fortis, quia fortiter operatur ut perueniat ad eam. De prima: »Pacem sequimini cum omnibus, et sanctimoniam, sine qua nemo Deum uidebit [17 1Kb] . De secundo: »Miserebitur enim Dominus Iacob, et eliget adhuc de Isrel, et requiescere eos faciet super humerum suum [18 1Kb] .« De tertio: »Respicite in auctorem fidei et  consummatorem Iesum, qui, proposito sibi gaudio crucem sustinuit confusione contempta, et nunc in dextera Dei sedet [19 1Kb] .« Ista tertia est inter medios cleros [20 1Kb] ; cleros Grece, sors Latine. Due sortes sunt temporalis uita et eterna: inter has dormit illam despiciendo, istam diligendo. uel sortes sunt timor et desiderium: inter has dormit habens lectum spei et amoris. Amor mitigat desiderium, spes uero timorem demulcet; sed »posteriora dorsi eius in pallore auri [21 1Kb] .« Dorsum istud est corpus pallidum afflictione. Sed pallor iste est auri, quia coronam meretur eternam, que auro comparatur.

Inuenio tres columbas istis oppositas: prima est columba que habet uesiculam in gutture, ista est  digna ut iuxta altare immoletur: secunda est cuius stercus in castris pre angustia famis uenditur: tertia est columba seducta et non habens cor, ut uiam salutis gradiatur. Prima enim de pace temporali superbit: hec est uesicula in gutture: secunda pro misericordia Dei qua de salute eterna presumit, confidentius peccans, alios suo exemplo trahit, quod est stercora uendere: tertia est seducta quia indiscreta in operibus, et non habet cor, cum formidat uiam salutis arripere. Dicitur et formosa, in ea est mera pulchritudo que primo per laudes et orationes petulantis carnis uincit  incursus: secunda ne tepore ueterascat gemens caritatis feruore, calefactus affectus: tertia manentem in secreti cordis solitudine ad lectulum suum transfert dilectus. In primo uitat feditatem, in secundo prouocat amorem, in tertio habet claritatem. Prima est Iudith, id est laudans que corruptorem Holophernem occidit [22 1Kb] : secunda Abisaac Sunamitis, id est patris rugitus, que pedes Dauid iam senis calefacit [23 1Kb] : tertia est Esther, id est absconsa, quam rex Assuerus, id est beatitudo eius, in reginam prouehit [24 1Kb] . Sed contra inuenio superficie tenus reprobam pulchritudinem. Primo quia de specie sua querit carnis uoluptatem, secundo uanitatem, tertio in utraque habet obstinationem. De primo: »Circulus aureus in naribus suis, pulchra  mulier et fatua [25 1Kb] .« De secundo: »Fallax gratia et uana est pulchritudo [26 1Kb] .« De tertio: »uidi stultum firma radice, et maledixi statim pulchritudini eius,« ait Iob [27 1Kb] .


Surge, propera, amica mea, columba mea, formosa mea, et ueni.

[CAR.] Ac si diceret: Surge ab illa ruina generis humani, de qua dictum est homini: »Terra es, et in terram ibis [28 1Kb] . Surge, inquam, amica mea, animi mei custos et diuinorum conscia secretorum. Surge, columba mea simplex, non inuida, sancto Spiritu illustrata. Surge, formosa mea, tota pulchra in qua non est macula. Et ubique per hoc pronomen, mea, discretio et significantia quasi  singulari precellentia designatur. Surge, et ueni ad regni consortium, ad celorum assumpta palatium: ueni, inquam, quia iam hoc requirit opportunitas temporis.


Iam enim hiems transiit, imber abiit et recessit, flores apparuerunt in terra nostra.

[THO.] Hiems designat austeritatem legis, pluuia prophetice promissionis consolationem, flores euangelicam ueritatem. Rigor enim hiemis solet malas herbas radicitus exterminare; bonarum uero radices ut in uere crescant, sub terra intemeratas conseruare. Sic legis austeritas peccata puniuit: sed sacramenta usque ad tempus gratie sub littera abscondita seruauit. Et quia iam uenit tempus  gratie et lex cessit, clamat dilectus: Iam hiems transiit, imber uero humore poros aperit terre, ut germina erumpant: sic promissio prophetica aperuit corda fidelium, ut conceperint fidem et spem. Tandem flores euangelicarum sententiarum manifestauerunt ueritatem. Hec quoque in homine reparando implentur spiritualiter: per hiemem namque designatur dolor penitentium, per imbrem lacryme plangentium, per flores primitie uirtutum. Per primum incipit uetustas renouari, per secundum spiritus inebriari, per tertium fecundari. De primo: »Renouamini spiritu mentis uestre [29 1Kb] :« de secundo:  »Inebriabuntur ab ubertate domus tue [30 1Kb] ,« et: »Quemadmodum descendit imber et nix de celo et inebriat terram [31 1Kb] .« De tertia: »Et dat semen serenti, et panem comedenti [31* 1Kb] .« Et: »Proferat herbam uirentem, et facientem semen iuxta genus suum [32 1Kb] .« In primo spiritus iuuenescit, in secundo pinguescit, in tertio florebit. De primo: »Renouabitur ut aquile iuuentus tua [32* 1Kb] :« de secundo: »Sicut adipe et pinguedine repleatur anima mea [33 1Kb] :« de tertio: »Iustus ut palma florebit [34 1Kb] .« Istis hiems transiit, iam enim non indigent opere penitentiali, quibus spiritualiter apparuit benignitas et humanitas Saluatoris nostri Dei. Imber abiit et recessit. Quid enim opus est imbre, id est fletu lacrymabili, ubi »fluminis impetus letificat [35 1Kb] ,« cui dicitur: Merito in terra  eius, id est in anima, apparet copia florum, in qua requiescit flos campi et lilium conuallium [36 1Kb] .

Triplex est hiems: prima est pigritie, secunda penitentie, tertia damnabilis sententie. Qui precipit aquis niuis ut descendant super terram, et imbribus hiemis: imbres hiemis sunt doctrine pigri doctoris. De secunda: »Facta sunt encenia in Ierosolymis, et hiems erat [37 1Kb] ,« Ierosolyma dicitur uisio pacis, Encenia innouationes; peccator enim uidens pacem que sursum est festinat renouari in hieme, id est per penitentiam. De tertia dicitur: »uidete ne fiat fuga uestra hieme uel Sabbato [38 1Kb] .« Fugere enim in hieme uellent, si possent, qui in iudicio sententiam illam damnationis audient: »Ite, maledicti, in ignem eternum [39 1Kb] .« Primi cadent in  egestatem, secundi tendunt ad nouitatem, tertii descendunt in calamitatem: in egestatem uirtutum, in nouitatem spirituum, in calamitatem tormen torum. Audi egestatem: »Piger propter frigus arare noluit, mendicabit ergo in estate et non dabitur ei [40 1Kb] .« Et Iob: »Qui timet pruinam, irruet super eum nix [41 1Kb] .« Audi nouitatem: »Licet is qui foris est uetus homo noster corrumpatur, is tamen qui intus est renouatur de die in diem [41* 1Kb] .« Item: »Si qua noua creatura in Christo, uetera transierunt [42 1Kb] .« Audi calamitatem. Iob ait: »In sex tribulationibus liberabit te, et in septima non tanget te malum. In fame eripiet te de morte, et in bello de manu gladii [42* 1Kb] .« Iste due sunt in hoc exsilio: in fame scilicet uerbi Dei, in bello, quo repugnatur tentationi. Alie  quinque erogabuntur miseris in iudicio, a quibus tamen se promittit Dominus liberare iustum sic: »A flagello lingue absconderis [43 1Kb] ,« ne audias: »Ite, maledicti, in ignem eternum [44 1Kb] .«---»Non timebis calamitatem, cum uenerit [45 1Kb] .« De qua: »Dies illa dies ire, calamitatis et miserie [46 1Kb] . »In fame et uastitate ridebis [47 1Kb] . »Ecce due: Fames ista erit uidendi Deum, quo nunquam satiabitur, unde: »Serui mei comedent et uos esurietis [48 1Kb] .« uastitas a uastando dicitur,  de qua: »Ligatis manibus et pedibus mittite eum in tenebras exteriores, ibi erit fletus et stridor dentium [49 1Kb] .« Ibi tradetur tortoribus quoadusque reddat uniuersum debitum. Septima est: »Et bestiam terre non formidabis [50 1Kb] .« Bestia terre est diabolus qui ait ad Dominum: »Circumiui terram et perambulaui eam [51 1Kb] .« Qui formidatur 54 merito, et in inferno ubi ipse est nullus ordo, sed sempiternus horror inhabitat.

Quatuor sunt in hieme que pigrum retardant. Tardatur enim gelu, niue, uento, grandine. Gelu pedes penetrat, nix uiam oculis oblitterat, uentus inuisibiliter totum corpus oppugnat, grando caput uulnerat. Faciamus ergo quemdam interiorem hominem. Huius pedes sint affectus, oculi intellectus,  corpus intentio, caput ratio. Scrupulus gelu et rigor discipline, nix candida blandimentum mundane glorie, uentus inuisibilis occulta suggestio Satane, grando animaduersio ire diuine. Primo igitur in pigro pedes, id est affectiones, gelu, id est rigore discipline perforantur, dum formidando disciplinam in uaria distrahuntur, unde dicitur: »uult et non uult piger [52 1Kb] .« Dicit enim: »Leo est in uia [53 1Kb] ,« occidendus sum, quia omnis disciplina uidetur ei in presenti non esse gaudii sed meroris, de quibus propheta: Percussisti eos et non sunt sanati. Afflixisti eos, et renuerunt accipere disciplinam [53* 1Kb] . Isti sunt miser Boseth, qui debilis pedibus noluit sequi Dauid, cum fugeret a facie Absalon [54 1Kb] . Secundo niue,  id est candore mundane glorie uia regni tegitur, quia oculi intelligentie cecantur. Et ideo ciuitates habitaculi non inuenerunt [55 1Kb] . uia enim peccatorum tenebrosa iis quidem qui derelinquunt iter rectum et ambulant in uias tenebrosas. Qui niuis albedinem, id est mundane glorie habent in oculis, inde prohibetur in lege: Sacerdos qui habet albuginem in oculo, non ministret in tabernaculo [56 1Kb] . Isti sunt Tobias cui cum iaceret supinus, calida stercora hirundinis ceciderunt in oculis, et excecatus est [57 1Kb] . Hirundines que in altum uolant sunt principes mundi; stercora eorum sunt bona temporalia, que calida cadunt in oculis, dum nimio feruore ea appetentes intelligentiam supernorum amittimus. Tertio toti corpori, id est intentioni uentus diabolice suggestionis  inuisibiliter se ingerit, et intentionem bonam, si qua est, subuertit. Hoc facit aliquando iis qui libenter sequuntur tentationem et ei colludunt; unde dicitur: »Ephraim pascit uentum [58 1Kb] .« Aliquando prouocant tentationem. Ephraim onager solitarius [59 1Kb] , in desiderio attraxit uentum amoris sui. Iste est uentus de quo dicitur: »Surge, aquilo, et ueni, auster [60 1Kb] .« Et uentus turbinis ueniebat ab aquilone. Iste uentus concussit quatuor angulos domus, et oppressit liberos Iob [61 1Kb] . Cum in his tribus piger  non reuertitur. Quarto accedit grando uulnerans caput, id est ira Dei in ultionem infatuans rationem. Propter hoc uenit ira Dei in filios diffidentie. Ipsi enim sunt iumenta Aegypti que grando percussit [62 1Kb] ; et quia iumenta sunt irrationabilia, »tradidit eos Deus in reprobum sensum, ut faciant ea que non conueniunt [63 1Kb] .«---»Quis« enim, Domine, »cognouit potestatem ire tue, et pre timore tuo iram tuam dinumerare [64 1Kb] ?« Isti sunt reges Philisthiim pugnantes contra Isrel, de quibus plures interfecerunt lapides grandinis quam gladius [65 1Kb] . Ecce habetis hiemem iudiciarie sententie, hiemem quoque pigritie. In tribus renouat hiems penitentie. Frigus enim eius comedentes semina terre uermes occidit, terram decoquit, et sic abundantia seminis germina producit.  Post eius recessum uernalis aura gratior emergit. uermes isti sunt suggestiones carnalium motuum, semen est bonum in corde propositum, erumpit in germen, quando producitur ad actum, uernalis temperies est a peccato liberatio. uermes igitur semen rodunt, dum carnis motus bonum propositum impediunt. Sed hiems uermes consumit, dum carnis motus penitentia compescit. Item hiems terram decoquit et sic melius germina producit, dum penitentia corpus castigat, et sic ad bona operanda melius se applicat. Post talem hiemem temperies ueris gratior habetur, dum post penitentiam de bona conscientia Deo gratiarum actio refertur. Audi uermes et hiemem eos consumentem: »Non in comessationibus et ebrietatibus, non in cubilibus  et impudicitiis [66 1Kb] :« ecce uermes: »Sed induimini Dominum Iesum, et curam carnis ne feceritis in desideriis [67 1Kb] :« Ecce hiems. Ista sunt primogenita Aegypti interfecta [68 1Kb] . Audi germina ex hieme, id est penitentia: »Tribulatio patientiam operatur; patientia, probationem; probatio, spem [69 1Kb] .« Isti sunt cui post flagella restituti sunt liberi pulchriores prioribus. Audi auram ueris, id est bone conscientie gratiorem post hiemem, id est penitentiam. Primus: »Fui blasphemus et persecutor, sed misericordiam consecutus sum [70 1Kb] « per penitentiam. »Gratia autem Dei sum id quod sum [71 1Kb] .« Hinc est quod Tobias post cecitatem et paupertatem abundantius solito Deum laudasse inuenitur [72 1Kb] . Beatus ergo qui in hoc statu inuenitur,  ut dicat: Hiems abiit, sed longe beatior qui post illam ultimam hiemem hic dicere poterit: Hiems abiit et amplius non »refrigescet caritas multorum [73 1Kb] .« Imber abiit lacrymarum, quoniam »Absterget Deus omnem lacrymam ab oculis sanctorum [74 1Kb] .« Flores apparuerunt in terra, ut circumdent sponsam flores rosarum et lilia conuallium.

Triplex est imber: Imber penarum, imber Scripturarum, imber lacrymarum. Primus mortificat, secundus letificat, tertius purificat: mortificat eum  qui diligit iniquitatem [75 1Kb] ; letificat eum qui inquirit ueritatem; purificat eum qui desiderat sanitatem. Primus punitur, secundus instruitur, tertius curatur. De primo: »Pluet super peccatores laqueos [76 1Kb] .« Sed est pluuia qua diluuium inundauit, quo periit genus humanum; pluit enim quadraginta diebus et quadraginta noctibus [77 1Kb] . De secunda: »Mandabo nubibus meis ne pluant [78 1Kb] .« Cum hac pluuia uenit Christus qui descendit sicut pluuia in uellus [79 1Kb] . »Et nubes pluant iustum [80 1Kb] .« De tertia: »Fulgura in pluuiam fecit [81 1Kb] ,« quia comminando peccatores mouet ad lacrymas. Hec est pluuia uoluntaria quam segregat Deus hereditati sue: hanc habuit Maria Magdalene et ipse Christus. Primus imber procedit, secundus abiit, tertius recedit. Procedit de hoc  exsilio usque in infernum; abiit de mundo ad regnum. Recedit, id est retrocedit in nichilum. Primus procedit, quia hic incipit pena que fine carebit; unde: »uermis eorum non morietur et ignis eorum non exstinguetur [82 1Kb] .« Ignis est pena qua hic laborant, sed ardentior fit in inferno. Secundus abit, id est ab hoc exsilio it ad regnum, quia que per Scripturas hic de Deo dicimus, in regno certius cognoscemus, quoniam omnes erimus docibiles Dei [83 1Kb] . »Que enim uidemus nunc per speculum in enigmate, tunc uidebimus facie ad faciem [84 1Kb] .« Tertius imber recedit, id est retrocedit, scilicet in nichilum, quia amplius non erit luctus neque clamor, sed nec ullus dolor [85 1Kb] . Ecce hiems transiit, imber abiit et recessit, consequens est ut flores appareant  in terra nostra.

Triplex est terra, scilicet terra inimica, terra aliena, terra nostra. Prima est in inferno, secunda in mundo, tertia in celo. De prima: »Quid est, Isrel, quod in terra inimicorum es [86 1Kb] ?« de secunda: »Inueterasti in terra aliena [87 1Kb] ;« de tertia: »Ut est terra uiuentium [88 1Kb] .« Prima est terra morientium, secunda languentium, tertia uiuentium. De prima: »Antequam uadam ad terram tenebrosam et opertam mortis caligine et umbra mortis [89 1Kb] ;« de secunda: »Luxit et elanguit terra [90 1Kb] ;« de tertia: »Credo uidere bona Domini in terra uiuentium [91 1Kb] .« In prima flos aruit, in secunda flos paruit, in tertia flos apparuit. Aruit flammis gehennalibus, paruit non solum magistris et persecutoribus, apparebit  Deo, et angelis, et hominibus. De primo: »Homo sicut fenum dies eius et flos agri sic efflorescit [92 1Kb] .« Item: »Mane floreat et transeat, uespere decidat, induret et arescat [93 1Kb] .« Floreat in iuuentutem, transeat ad senectutem; uespere, id est decrepita etate decidat in mortem. Induret in glebam, arescat in gehennam. De secundis quomodo pareant: »Subiecti estote omni humane creature propter Deum, non solum bonis et modestis, sed etiam discolis [94 1Kb] ;« ut sitis »sicut lilium inter spinas [95 1Kb] .« Quomodo appareant:  »uenientes autem uenient cum exsultatione, portantes manipulos suos [96 1Kb] .« Omnes enim qui uiderint eos, cognoscent illos, quia isti sunt semen cui benedixit Dominus [97 1Kb] . Primi arent, quia floruerunt in mundo natiuitate, secundi sanctitate, tertii felicitate. Propter primos »exsiccatum est fenum et cecidit flos, quia omnis gloria eius quasi flos feni [98 1Kb] ,« ut dicitur: »Fili, recepisti bona in uita tua, et Lazarus similiter mala [99 1Kb] .« Secundis dicitur: »Lectulus noster floridus [100 1Kb] .« De tertiis: »Iustus germinabit sicut lilium et florebit in eternum [1 1Kb] .«

Iam enim hiems transiit, imber abiit et recessit.

[CARD.] Hiems enim est uita presens, in qua nos mortalitatis nostre frigidus torpor astringit. Hiemis pluuie, innumerabiles sunt uite presentis miserie.  Dicit ergo: ueni, quia secundum diuine predestinationis statutum, iam tibi hiems transiit, et imbres hiemis recesserunt. ueni, qui hoc ipsum postulat tuorum prerogatiua meritorum, de quibus subditur: Flores apparuerunt in terra nostra. Hec terra est, ille ager qui nondum floruerat, et tamen florum eius fragrantiam tunc odorabatur Isaac in filio [2 1Kb] . Hec terra est beata uirgo, que illum fructum sublimem produxit, de quo dicit Isaias: »In die illa erit domus Domini in magnificentia et gloria, et fructus terre sublimis [3 1Kb] ,« in hac terra flores apparuerunt, decor uidelicet et odor gratiarum, uirtutum et operum. ueni etiam, quia tempus est metendi quod seminasti, hoc est quod dicitur:



LIBER QUINTUS.


 Tempus putationis aduenit [4 1Kb] .

[THO.] Huius temporis in Euangelio meminit Dominus, cum se dicit uitem ueram et Patrem agricolam, et addidit: »Omnem palmitem in me non ferentem fructum tollet eum, et omnem qui fert fructum purgabit eum ut fructus plus afferat [5 1Kb] .« Tempus putationis forsitan est de quo Apostolus: »Exspoliantes ueterem hominem cum actibus suis, induite nouum [6 1Kb] .« Quod alibi exponens ait: »Propter quod deponentes omne mendacium loquimini ueritatem, unusquisque cum proximo suo [7 1Kb] .« Et post: »Qui furabatur iam non furetur: magis autem laboret operando manibus suis quod bonum est [8 1Kb] .« Flores apparuerunt, ait, in terra nostra. Quo processu hoc euenerit, ostendit cum subdit:  Tempus putationis aduenit. uox turturis audita est in terra nostra. Ficus protulit grossos suos: uinee florentes odorem dederunt. Hic est ordo putationis. Prius fit computatio, secundo imputatio, tertio reputatio, quarto amputatio, quinto deputatio, sexto disputatio: computatio, rememorando; imputatio, causam in se retorquendo; reputatio, se diiudicando; amputatio, in auribus se magistri diiudicando; disputatio uoluntatem Dei inquirendo. Primum, ut preterita uita cognoscatur; secundum, ne excusetur; tertium, ut dignum se dicat ut a Domino flagelletur; quartum, ut indulgentiam consequatur; quintum, ne recidiuum pariatur; sextum, ut uoluntas Dei impleatur. In primo acquirit contritionem,  in secundo humilitatem, in tertio timorem, in quarto Dei misericordiam, in quinto industriam, in sexto incessum per regiam uiam. Ecce radix ascendendi ad flores. Prius enim est putatio in confessione; secundum, gemitus turturis in lacrymosa  oratione; tertium, grossus est flos fici, quod est initium conuersationis bone, ut post sequatur dulcis fructus in sancti Spiritus uisitatione. Ultimo uinea florens, id est anima florens interiori gloria, dat proximis odorem opinionis sue. Computabat rex ille, dicens angelo percutienti: »Ego sum qui peccaui: ego feci iniquitatem [9 1Kb] .« Reputabat propheta sic: »Omnia que fecisti nobis, Domine, in uero iudicio fecisti [10 1Kb] .« Amputare docebat Iacobus: »Confitemini alterutrum peccata uestra [11 1Kb] .« Deputare Saluator: »Si sciret paterfamilias qua hora fur uenturus esset, uigilaret utique, et non sineret perfodi domum suam [12 1Kb] .« Disputare docebat Paulus, dicens: »Ut probetis que sit uoluntas Dei bona et beneplacens et perfecta [13 1Kb] .«

 Tria sunt tempora: tempus tentationis, tempus luctationis, tempus putationis. Primum fuit ante legem, secundum sub lege, tertium sub gratia. Primum, regnante diabolo; secundum, Moyse monstrante legem populo Isrelitico; tertio, regnante Iesu Christo. In primo diabolus erat rex et dominus; in secundo minorata eius potentia per legis obseruantiam, factus est predo uiolentus; in tertio repressa eius uiolentia per gratiam, factus est latrunculus. De primo: »Regnauit mors ab Adam usque ad Moysen [14 1Kb] ;« de secundo: »Omnis uiolenta predatio cum tumultu, et uestimentum mistum sanguine erit in combustionem, et cibus ignis [15 1Kb] ;« de tertio: »Si sciret paterfamilias qua hora fur ueniret,«  etc. In primo igitur Adam est tentatus et uictus a diabolo sine omni repugnantia, in secundo repugnauit Isrel armatus legis obseruantia, in tertio cauet sibi Christianus a fallacia latronis, illuminatus Christi gratia. Primum  est tempus uacuum, secundum medium, 55 tertium plenum: Sub primo fuerunt serui, sub secundo mercenarii, sub tertio filii. Primi exspectabant uerbum refrigerationis, secundi finem operis, tertii redemptionem anime et corporis. De duobus primis: »Sicut ceruus desiderat umbram et sicut mercenarius prestolatur finem operis sui, ita ego habui menses uacuos, et noctes laboriosas enumeraui mihi [16 1Kb] .« De medio: »Dum medium silentium tenerent omnia, omnipotens sermo tuus, Domine, a regalibus sedibus uenit [17 1Kb] .« De ultimo: »Postquam uenit plenitudo temporis, misit Deus Filium suum in terris [18 1Kb] .« Ecce istud est tempus putationis, scilicet plena gratia: hec est putatio uinee quam Ne plantauit, et est inebriatus et in  tabernaculo suo denudatus [19 1Kb] . Pro hac est filius patrisfamilias ad inuitandos operarios in uineam egressus [20 1Kb] . Nudatus est Ne, id est Christus, quando natus de uirgine in nostra apparuit infirmitate. Interfectus est a cultoribus [21 1Kb] , id est Scribis et Phariseis in cruce. Egredietur inuitare ad uineam quando apparebit in extremo examine.

Tria sunt genera sacramentorum: unum putandum in principio, aliud in medio, tertium in fine. Primum sacramentum est labrusca, id est siluestris uinea, secundum fuit adulterina uimina, tertium sunt palmitum superaffluentia. Labrusca est hereticorum malitia, adulterina uimina sunt nostra peccata, palmitum superaffluentia corruptio humana. De primo Dominus per prophetam: »Iudicate inter  me et inter uineam meam, exspectaui ut faceret uuas, et fecit labruscas [22 1Kb] .« De secundo in libro Sapientie dicitur quod sint scirpea uimina. De tertio: »Omnem palmitem in me non ferentem fructum eradicabit Pater meus [23 1Kb] .« Primo principio huius temporis prima putatio facienda est per prelatum, secunda spectat ad quemlibet Christianum, tertia fiet per Christum. De prima enim dicitur: »Auferte malum de medio uestri [24 1Kb] ,« item: »Infidelis si discedit discedat [25 1Kb] ;« de secundo: »uetus homo noster crucifixus est cum Christo, ut destruatur corpus peccati et ultra non seruiamus peccato [26 1Kb] ;« de tertio: »Corruptibile hoc induet incorruptelam [27 1Kb] .« Prima igitur putatio hereticorum  ab Ecclesia que spectat ad prelatos, sic est facienda: primo uerborum argumentatione, secundo miraculorum coruscatione, tertio materialis gladii animaduersione. In primo itaque fit cogens ratio, in secundo admiratio, in tertio comminatio. Propter primum habet episcopus logion, id est rationale in pectore; propter secundum lamina aurea splendet in fronte; propter tertium est aculeus in summitate pastoralis uirge. Hoc ordine putauit Elias sacerdotes Baal. Primo enim apud Aab concionatus est cum eis, secundo miraculo conuicit per ignem, scilicet sacrificii, ultimo eos gladio occidit.  Clamabat enim pro uinea Domini: »Domine, exterminauit eam aper de silua, et singularis ferus deuoratus est eam [28 1Kb] .« Quia non eorum erat, sed de uinea Sodomorum uinea eorum et de suburbanis Gomorrhe. Hec est prima putatio labrusce, id est hereticorum; que pertinet ad prelatum. Sequitur putatio adulterini uiminis, id est peccati, que spectat ad quemlibet Christianum. Hec ad modum facienda est. Peccata enim nostra quasi infirmitas sunt, quorum tria sunt genera. Quedam enim crescunt in modum tumoris, quedam in modum superflui humoris, quedam enim in modum mortue carnis. Primum itaque medicus ferro cedit, secundum igne urit, tertium unguento mordaci consumit. Primum itaque, id est tumor est omne uitium quod  cor exaltat: secundum, id est humor superfluus, est concupiscentia rerum secularium, quas desiderat; tertium, id est carnis mortue, est uitium carnis, in qua carnalis homo delectatur. Sarculum ergo qui tumor putatur, est memoria mortis, quo superfluus humor putatur, est uerecundia confessionis. Quo putatur caro mortua, est labor penitentialis. De primo: »O mors! quam amara est memoria tua uiro iusto [29 1Kb] !---Homo enim, cum morietur, hereditabit serpentes, et bestias, et uermes [30 1Kb] .« Et idem »est interitus et hominis et iumenti [31 1Kb] .« De secundo: »Confitemini alterutrum peccata uestra, et orate pro inuicem, ut saluemini [32 1Kb] .« Si enim non erubescis, dum confiteris, perit confessio, uel recidiuum paritur. De eo dicitur: »Qui baptizatur  a mortuo si unum tangit mortuum, quid prodest lauatio illa [33 1Kb] ?« De tertio: »Penitentiam agite, appropinquabit enim regnum celorum [34 1Kb] .« Unde propheta: »Conuertimini ad me in toto corde uestro, in ieiunio et fletu et planctu [35 1Kb] « Et Apostolus: »In omnibus exhibeamus nosmetipsos sicut Dei ministros, in multa patientia, in ieiuniis et uigiliis multis [36 1Kb] .« Tertia putatio, scilicet corruptionis, fiet a Deo. Tunc enim peccator erit sanctificatus. Qui modo est in tenebris, tunc uidebit Deum qui modo est absconditus a nobis; qui modo squalidus est corporea uetustate, tunc erit renouatus. Hoc ordine uidit Ioannes paratam Ecclesiam descendentem: »uidi, ait, ciuitatem sanctam Hierusalem  descendentem de celo a Deo paratam, quasi sponsam ornatam uiro suo [37 1Kb] .« Sanctam, ecce primum; Hierusalem, uisio pacis dicitur, ecce secundum; nouam, ecce tertium; ornatam, ecce quartum.


uox turturis audita est in terra nostra.

[THO.] uox predicatoris audita est in terra, que nostra cepit esse dum fidei uerbum recipit. Unde in die Dominice Resurrectionis cantatur Psalmus: »Domini est terra [38 1Kb] .« uox enim matris, que recessum nuntiat hiemis et aduentum ueris, eis conuenit qui sciunt docere quod »nox precessit, dies autem  appropinquauit [39 1Kb] .« uox turturis, que gemitum exprimit, eis congruit qui gemunt pro desiderio patrie, dicentes: »Ipsi intra nos gemimus adoptionem filiorum Dei exspectantes, redemptionem corporis nostri [40 1Kb] .« uel pro peccatis, ut »Miseri estote et lugete [41 1Kb] .« Quatuor commendabilia inuenimus per turturem in scriptis expressa, nomine ipsius posito. Quia uerecunde simplicitatis dicitur quod in sacrificio immolatur, quod nidum querit sibi et pullis, ne uaga uideatur, quod uox eius notitia ueris inuenitur. De primo: »Pulchre sunt gene tue sicut turturis [42 1Kb] ;« de secundo: »Qui non potest inuenire agnum, immolet par turturum aut duos pullos columbarum [43 1Kb] .« De tertio: »Passer inuenit sibi domum, et turtur nidum ubi ponat pullos suos [44 1Kb] ;«  de quarto: uox turturis audita est in terra nostra. Primum conuenit Christo, propter suam innocentem simplicitatem, unde: »Sicut ouis ad occisionem ductus est, et quasi agnus coram tondente se obmutuit, et non aperuit os suum [45 1Kb] .« Idem: »Non erit turbulentus et anxius [46 1Kb] .« De secundo: »Factus est obediens usque ad mortem, mortem autem crucis [47 1Kb] ,« scilicet in passione; tertium in ascensione: »uado parare, ait, uobis locum [48 1Kb] ;« quartum in predicatione, in oratione, intercedendo pro nobis coram Patre [49 1Kb] , quia »aduocatum habemus apud Patrem Iesum Christum iustum, qui factus est propitiatio pro peccatis nostris [50 1Kb] .« Sed hec singula di quiramus. Primum dicitur turtur uerecunde  simplicitatis. Hanc impediunt tria. Quia inuerecundus homo primo peccare non erubescens confidenter operatur iniquitatem: presumit rem supra se ad se non pertinentem; negligit correptionem. De primo: »Frons meretricis facta est tibi [51 1Kb] .« Item: »Facies senum non erubuerunt [52 1Kb] .« Isti predicauerunt peccatum suum sicut Sodoma, hi sunt ille Isrelita qui coram omni Isrel ingressus est ad scortum Madiam [53 1Kb] . De secundo: »Altiora te ne quesieris, et maiora te ne scrutatus fueris [54 1Kb] .« Isti sunt Ozias rex, qui presumpsit officium sacerdotale, et ideo leprosus factus est [55 1Kb] . De tertio: »Quia despexistis omne consilium meum, et correptiones meas neglexistis, ego quoque in interitu uestro ridebo [55* 1Kb] .« Isti sunt filii Heli; qui non receperunt  patris correptionem [56 1Kb] . In figura horum trium Psalmista inter cantica graduum tres continuat psalmos, in quibus se immunem ab istis dicit. Primus est: »De profundis [57 1Kb] ,« in quo peccatum suum recognoscit et plangit sic: »Si iniquitates obseruaueris, Domine, Domine, quis sustinebit [58 1Kb] ?« In secundo presumptionem remouet dicens: »Domine, non est exaltatum cor meum neque elati sunt oculi mei [59 1Kb] .« In tertio se ostendit mansuetum ad suscipiendam correptionem, sic: »Memento, Domine, Dauid et omnis mansuetudinis eius [60 1Kb] .«-»Sobrie et iuste et pie uiuere  in hoc seculo [61 1Kb] ,« nos monet Apostolus. Sobrie quantum ad carnem, iuste quantum ad sensualitatem, pie quantum ad spiritualitatem. Sobrie, ne caro inebrietur; iuste, ne Eua Ade, id est sensualitas spiritui dominetur; pie, ne in contemplatione aliud quam Deus queratur.

Propter hec tria docentur in Leuitico [62 1Kb] tria genera animantium immolanda. Docet immolare boues de quadrupedibus; turtures de auibus, que uolant inferius; columbas scilicet de auibus, que uolant superius. Primum enim sacrificium carnis, secundum sensualitatis, tertium spiritus. Caro immolatur tripliciter. Quorumdam enim earo, uelint nolint, immolatur, quia a Deo flagellatur, nec tamen corripitur. Alii uoluntarie pro Christo passionem usque  ad effusionem sanguinis patiuntur: tertii uigiliis et ieiuniis extenuantur, ut spiritus liberius contempletur. Prima est uitula Ephraim [63 1Kb] docta diligere turturem, secunda uitula rufa, que immolatur ad uesperam, tertia est uitula Samsonis: in qua arantes a Samsone excipiunt solutionem problematis extortam per afflictionem importunam: hoc est per afflictionem carnis ratio et intellectus liberiores et subtiliores a Christo merentur sibi reuelari secreta celestia. Hec est immolatio quadrupedum, id est carnis. Sed si caro exterius affligitur, oportet ut sensualitas intus cohibeatur. Hec enim est immolatio turturis, quod debet se a prauis moribus interius cercere, ne nec nimis debeat mundana concupiscere.  Debet tamen corpori quod suum est ministrare, id est sensificare, et in sumendis alimentis acquiescere. Hoc est enim quod ibi in Leuitico precipitur, quod immoletur retorto capite ad corpus [64 1Kb] . Sed ne spiritus ex cognitione celestium que contemplatur superbiat, et ipse immolatur quando ab hac temeritate refrenatur, hac scilicet lege, sicut de turture dictum est, caput ad corpus reflectat, id est miseriam suam ut inde humilietur respiciat.

Triplex est nidus: nidus gratie, nidus conscientie, nidus quietis superne. In primo pullos procreat, in secundo sepeliri desiderat, in tertio eternum domicilium pullis suis preparat. Pullos procreat, scilicet affectiones interiores et fructus operum sepeliri desiderat, ut dormiat et requiescat in  pace in idipsum [65 1Kb] , et crescat in Deum. In tertio nidum pullis ordinat, ut requiescant in Deum. De primo: »Cum ambulaueritis per uiam et inueneritis nidum auis et matrem desuper pullis incubantem, pullos tenebis captiuos, matrem autem permittes abire liberam [66_67 1Kb] .« Nidus iste est gratia Dei, mater que pullis incubat, est puritas turturis, id est fidelis anime. Hec pullos creat, dum confidentia maiora rogat Deum, audacior est contra diabolum, minus timet maledicta uicinorum. Sed ne forte ei subrepat« uanitas, superbia, etc., tenendi sunt captiui  intus. Mater uero, id est puritas, libere egrediatur. Per os dicenda pura uerba, per manus ut pura sint opera, et sic per ceteros sensus. De secundo: »In nidulo meo moriar, et sicut palma multiplicabo dies [68 1Kb] ;« de tertio: »Passer inuenit sibi domum et turtur nidum ubi ponat pullos suos [69 1Kb] .« Sequitur de uoce turturis: uox turturis audita est in terra nostra. Cor nostrum hic accipitur terra, non mea sed nostra, quia communis esse debet Deo et omnibus hominibus. Deo per deuotionem, fratri per dilectionem, proximo per compassionem, sibi per modestie uirtutem. Deo per deuotionem, ut in eo delectationem habeamus; fratri per dilectionem, ut ad hoc ad quod nos ipsos diligamus, proximo per compassionem ut onera ipsorum  portemus [70 1Kb] , nobis per uirtutem modestie, ut a uitiis nos temperemus. Ab hac terra quam possidemus auditur hec uox in illa terra quam exspectamus, hec uox est gemitus cordis.

Duo sunt gemitus turturis, duo columbe, unus communis utrisque. Gemitus turturis, que inferius uolat, sunt penitentium, gemitus columbe, que superius, gemitus spiritualium: compassionis sunt ambarum. Ecce quinque: primus passionis, secundus propassionis, tertius compassionis, quartus ex tedio uite, quintus ex desiderio anime. Primus pro iniquitate, secundus pro tentatione, tertius pro proximi necessitate, quartus pro incolatu huius miserie, quintus pro desiderio patrie.

 De primo: Afflicti quotidie pro peccatis cum lacrymis 56 exspectemus finem nostrum; de secundo: »Miserere mei, Domine, quoniam infirmus sum [71 1Kb] ;« de tertio Mathatias: »Ut quid natus sum uidere mala gentis mee [72 1Kb] ?« de quarto: »Hei mihi quia incolatus meus prolongatus est [73 1Kb] ;« de quinto: »Quando ueniam et apparebo ante faciem Domini [74 1Kb] .« His quinque modo superius recitatis Deus contra quinque reddit gratias. His enim qui gemunt gemitu passionis, dat Deus gratiam, qua eos quasi possessionem suam custodit. His qui gemunt pro peccatis gratiam qua eis sua bonitate peccata remittit. Qui uero ex compassione, gratiam largitatis qua pauperes uestit et pascit. Qui ex tedio presentis uite, gratiam qua resurrectionem sperat  et diligit. Qui desiderio patrie, gratiam qua Deus eis apparebit. In figura harum quinque gratiarum in ueteri Testamento quinque legimus Annas; Anna enim interpretatur gratia. Prima est Anna Elcane qui dicitur Dei possessio. Primos enim possidet Deus tanquam suos ne cadant, unde Paulus: »Siue uiuimus, Domino uiuimus; siue morimur, Domino morimur; siue uiuimus siue morimur, Domini sumus [75 1Kb] ;« secunda est Anna Tobie, qui dicitur bonus Domini. Bonitate enim sua sic gementibus peccata remittit, unde: »Bonus est Dominus sperantibus in eum et anime  querenti illum [76 1Kb] .« Audi bonitatem. »Dixi: Confitebor aduersum me iniustitiam meam Domino, et tu remisisti impietatem peccati mei [77 1Kb] ;« tertia est Anna Raguelis, qui dicitur pastio Domini. Qui enim suspirant ex compassione, accipiunt a Deo gratiam qua pauperes pascant, et audiant in iudicio: »Esuriui, et dedisti mihi manducare [78 1Kb] ;« quarta est Anna Ioachim, qui dicitur resurrectio. Qui enim suspirant pro tedio uite huius, accipiunt a Deo gratiam, qua sint securi de resurrectione, unde Apostolus: »Nolumus uos ignorare, fratres, de dormientibus, ut non contristemini sicut et ceteri qui spem non habent: mortui enim qui in Christo sunt resurgent primi. Deinde nos qui uiuimus, qui relinquimur simul [79 1Kb] ,« etc. Quinta est Anna filia  Phanuel, qui dicitur apparitio Dei. Qui enim pro desiderio patrie gemunt, Deum in gloria sua uidebunt, unde: »Regem in decore suo uidebunt oculi eius [80 1Kb] .« Sequitur de uoce turturis. Tres supradiximus terras: terram morientium, terram languentium, terram uiuentium. Similiter sunt tres uoces: uox uulturis, uox turturis, uox fulguris. In prima terra audita est uox uulturis, in secunda uox fulguris, in tertia uox turturis. uox uulturis, que seducit ad deuorationem animarum et corporum; uox fulguris, que tonitrui comminatur penas inferorum, et fulgori claritatem supernorum. Turturis, id est Christi, quem habemus apud Patrem aduocatum [81 1Kb] . In prima enim: »Aduersarius uester  diabolus tanquam leo rugiens circuit querens quem deuoret, cui resistite fortes in fide [82 1Kb] .« Os enim eius abundauit malitia et lingua eius custodiuit dolos [83 1Kb] .« Dixit enim inimicus: »Persequar et comprehendam, diuidam spolia, implebitur anima mea: euaginabo gladium meum, interficiet eos manus mea [84 1Kb] .« Sequitur uox fulguris. Dicit tonitrui: »Mittite eum in tenebras exteriores, ibi erit fletus et stridor dentium [85 1Kb] .---Fulgebunt iusti sicut sol in regno Patris eorum [86 1Kb] .« Hec enim de supernis attulit ad nos Christus ueniens in mundum, unde: »De throno procedunt fulgura et uoces et tonitrua [87 1Kb] .« Fulgura scilicet promissio claritatis, uoces orationis, tonitrua comminationis. De uoce turturis, id est Christi dicitur: »Aduocatum habemus apud  Patrem Iesum Christum iustum, qui factus est propitiatio pro peccatis nostris [88 1Kb] ;« non solum autem pro nostris, sed pro totius mundi. Audi uocem huius turturis gementis pro nobis: »Pater sancte, serua eos in nomine tuo, quos dedisti mihi [88* 1Kb] .« Ita ipse orat pro nobis.


Tempus incisionis, id est tempus messis, aduenit.

CARD. Alia est littera. Igitur pro semente meritorum accipe manipulos premiorum. Ideo etiam ueni, quia sic Ecclesie requirit necessitas, quia uox turturis, id est Ecclesie, audita est in terra nostra. Ac si dicat: In terra nostra, id est in stabilitate solida  regni nostri audita est uox turturis, id est Ecclesie; que cognouit tempus aduentus sui ad Dominum clamantis et petentis auxilium opportunum, quia


Ficus protulit grossos suos.

[THO.] Ficus rotulit grossos suos, cum Synagoga creauit apostolos; qui de ea geniti dulcissimum cibum doctrine credentibus ministrauerunt uel, quod melius uidetur, per grossos quos ficus habet pro floribus designantur prophete, qui de propinquo tetigerunt Saluatoris aduentum, qui ueri comparatur. Fructus uero sequentes apostoli dicuntur. In Euangelio legimus quatuor ficus, quas hic ponimus. Prima est a Domino propter sterilitatem suam maledicta; secunda, sub cuius Nathanel latuit umbra; tertia, que prece coloni est a succisione liberata; quarta,  que ad uidendum Christum Zacheo est substrata. In prima, figurantur qui peccandi retinent libertatem, in secunda, ii qui licet bonum non faciunt, tamen diuertunt a malo propter gehenne horrorem; in tertia, qui iam diligentes Deum bonam inchoant conuersationem, in quarta, qui se sibi substernunt, quia gustauerunt supernam dulcedinem. Prima profert ariditatem, secunda uirorem, tertia profert grossos, quarta fructus dulcissimos. Primi contemnunt, secundi metuunt, tertii iam diligunt, quarti in solitudine se sibi substernentes in domo cordis sui merentur suscipere Christum, sicut Zacheus qui iustificatus interpretatur. De primo ait Salomon [89_90 1Kb] : »Peccator cum uenerit in profundum malorum,  contemnit.« De secundo: »Timor Domini expellit peccatum [91 1Kb] ;« de tertio: »Quorum filii sicut nouelle plantationes in iuuentute sua [92 1Kb] ;« de quarto: »Sedebit solitarius et tacebit, quia leuauit se super se [93 1Kb] .« Legimus in Euangelio quod »bona arbor non potest fructus malos facere nec mala arbor potest fructus bonos facere [94 1Kb] .« Unde colligimus et malas ficus esse et bonas, unde propheta: »uideo ficus malas, malas ualde [95 1Kb] .« Et idem: »uideo ficus bonas, bonas ualde [96 1Kb] .« De malis prius agendum est, ut precognito malo, bonum dulcius habeatur. De arbore ergo sunt grossi, id est ficus preco que uel immature. Et sunt ficus male, sunt male ualde. In primis sunt exteriora miraculorum uel bone uite signa, in secundis sunt  carnalia que delectant peccata, in tertiis fidei corruptela. Primum est quasi prestigium, secundum quasi fenum, tertium est quasi uenenum, quod homines decipit. Fenum, quia uoluptas cito transit, uenenum, quod homines inficit. In primis igitur querunt apparere, in secundis desideriis suis satisfacere, in tertiis fidem perimere. Primi dicent in iudicio: »Domine, nonne in nomine tuo eiecimus demonia, et in nomine tuo signa fecimus [97 1Kb] ?« Secundi iuxta Salomonem: »Letantur cum malefecerint et exsultant in rebus pessimis [98 1Kb] .« De tertiis ait Ieremias: »Lamie nudauerunt mammam, lactauerunt  catulos suos [99 1Kb] .« De his tribus ait Ieremias: »Filii colligunt ligna, patres succendunt ignem, mulieres conspergunt adipem, ut faciant placentas regine celi [100 1Kb] .« Filii isti mali sunt, qui ab aliis quasi malis patribus in fide corrumpuntur, qui colligunt ligna, dum mala opera operantur. Patres mali sunt, qui signa exteriora habent, qui succendunt ignem, dum filiorum mala opera tunc signis, tunc persuasione suspiciunt. Mulieres, sunt qui carnalibus uoluptatibus molliti desideria sua aliis proponunt, et sic quasi adipem conspergunt. Placente dicuntur a placendo, qui sic faciendo placentas faciunt diabolice superbie, que regina dicitur per antiphrasim; quia diabolus per superbiam in celo regnare uoluit. Quia de signis facta est  mentio propter grossos, sciendum est quatuor esse signorum genera.

Est enim signum bonum in bono, et est signum malum in malo, et est signum bonum in malo, et est signum malum in bono. Primum est, quando exterius apparet homo bonus, uel per religionem, uel per miracula, et talis est interius, unde Dauid: »Fac mecum signum in bono [1 1Kb] .« Per miracula Stephanus faciebat prodigia et signa magna in populo [2 1Kb] . Audistis, quia ex omni tribu filiorum Isrel duodecim millia signati sunt signo Dei uiui, ut dicerent: »Signatumest super nos lumen uultus tui, Domine [3 1Kb] .« De talibus dictum est in Canticis: »Ecce tu pulchra es amica mea, ecce tu pulchra, oculi tui  columbarum, absque eo quod intrinsecus latet [4 1Kb] .« Signum malum in malo est, quando homo uel facit, uel ei accidit exterius; unde interius perpenditur malus. Sicut illi qui posuerunt signa sua signa. De his enim dicitur: »De corde exeunt cogitationes male, scilicet furta, adulteria, homicidia [5 1Kb] .« Signum bonum in malo est, quando aliquis per miracula uel religionem forinsecam, uel etiam mundanam prosperitatem bonus apparet, cum sit tamen malus, uel sua prosperitas ei arridet in malum suum. Per miracula uidentur boni. Tales sunt qui in iudicio dicent: »Domine, nonne in nomine tuo signa fecimus, et in nomine tuo eiecimus demonia [6 1Kb] ?« Quibus respondebitur: »Nescio uos [7 1Kb] .« De talibus dictum est quod sint sepulchra dealbata,  interius plena ossibus mortuorum, et omni spurcitia. Signum malum in bono est, quando alicui accidit infortunium, unde uidetur esse malus aliquibus qui putant eum flagellari a Deo pro peccatis suis, sicut putauerunt amici Iob de ipso, cum tamen flagellum illud esset in bonum, quia ad meritum. Tales dicunt: »Posuerunt me quasi signum ad sagittam [8 1Kb] .« Sagitta enim uulnerat signum ad quod mittitur. Tales consolatur Paulus sic: »Licet is qui foris est uetus homo noster corrumpatur, is tamen qui intus est renouatur de die in diem [9 1Kb] .« Ecce signa quatuor bone arboris sicut ficus immature.  Sunt ficus bone, sunt ficus bone ualde.

Per ficus istas designatur triplex fides: est fides rudior, est purior, est firmior. Prima fuit ante Christi incarnationem, secunda post resurrectionem, tertia in missione Spiritus sancti, post ascensionem. Rudior fuit propter nouitatem rerum; purior, per remissionem peccatorum; firmior, quia abundantius dedit Deus Spiritum sanctum; quia tam prima quam secunda et tertia inspirate sunt per sancti Spiritus dulcedinem. Spiritus enim sanctus datus est primis parentibus et eorum sequacibus, unde: Spiritus Domini ferebatur super aquas [10 1Kb] ,« id est rudem materiem. Et non permanebit spiritus meus in homnibus istis, quia caro sunt, id est auferam ab eis Spiritum sanctum, secundum quosdam. Alii  misericorditer interpretantur sic: Non permanebit spiritus meus in hominibus istis, id est auferam spiritum ire mee ab eis, quia caro sunt [11 1Kb] , id est infirmi, et ideo parcam eis. Datus est post resurrectionem ad peccatorum remissionem, unde: »Accipite Spiritum sanctum, quorum remiseritis peccata remittuntur eis [12 1Kb] .« Datus est quoque tertio post ascensionem, unde: Spiritus sanctus precedens a throno apostolorum pectora, etc. In primo fuit Spiritus sanctus dulcis, in secundo dulcior, in tertio dulcissimus. Eius dulcedo, scilicet triplex hic per tria genera ficuum designatur. Per ficus eius precoquas [13 1Kb] uel immaturas prima fides rudis; per bonas, pura; per ualde bonas firmior habetur.

De primis dixit propheta: »Ficus immaturas  desiderauit anima mea [14 1Kb] ,« scilicet ut saltem rudem antiquorum patrum haberent ii quos reprehendebat. Secunde ficus, id est bone fuerunt, quarum massa Isaias [15 1Kb] cataplasmauit Ezechiam regem egrotantem, et conualuit de infirmitate sua. Tertie, id est ualde bone fuerunt. De quibus legitur: »Ligna silue uenerunt ad ficum et dixerunt ei: Dominare nobis; que dixit eis: Nunquid possum deserere dulcedinem meam et fructus meos dulcissimos ut promouear inter ligna siluarum [16 1Kb] .« Ligna siluarum sunt principes mundi bonis operibus steriles. Quibus ii qui Spiritum sanctum acceperant, non pretio, non dignitatum prouocatione uolebant acquiescere, ut a fide Iesu Christi mouerentur;  quia roborati erant in ea dulcedine Spiritus sancti.


uinee florentes odorem dederunt.

THO. Per florem uinee fama nascentis Ecclesie designatur, que in Ierusalem plantata, longe lateque per famam est dilatata. Flos huius uinee gratus est ualde, quia succus expressus ex eo, et sanitatem prestat utenti, et uoluptatem. uel moraliter: Per florem uinee initium gaudii spiritualis exprimitur, post quod plenius in celo exspectatur sicut de flore fructus  futurus exspectatur, id est uinum quod letificat [17 1Kb] . Triplex est enim gaudium uiri sancti: primum, quia reliquit uanitatem et mundana gaudia; secundum, quia Christi sequitur uestigia [18 1Kb] ; tertium erit, quando recipiet premia. In primo uita purificatur, in secundo iustificatur, 57 in tertio beatificatur. Primum est uerum, quia ad beatitudinem tendit; sed non merum, quia fex tentationis se iniicit. Secundum est merum, iam uicta tentatione, sed non plenum propter defectum huius miserie. Tertium est plenum, quia ibi inuenitur plenitudo glorie. De primo exhilarabat discipulos Christus cum diceret· »Confidite, quia ego uici mundum [19 1Kb] ,« de secundo ait: »Qui sequitur me non ambulat in tenebris [20 1Kb] ;« et ut de tertio certificaret eos subiecit:  »Sed lumen habebit uite [21 1Kb] .« Audi gaudium uerum et non merum: »Omne gaudium existimate cum in uarias incideritis tentationes,« ait Apostolus [22 1Kb] . Si uerum non esset, Apostolus nos ad illud non inuitaret; sed merum non est, quia tentationum patitur perturbationem. Audi uerum et merum: »Gaudete et exsultate, quoniam merces uestra copiosa est in celis [23 1Kb] .« Audi plenum: »Petite et accipietis [24 1Kb] , ut gaudium uestrum sit plenum [25 1Kb] .« Primum igitur illud est gaudium quo gaudet homo relicta uana gloria, que oritur in homine. De talibus gaudiis quibus gaudet mundus.

Est autem gloria que oritur sub te, est que oritur de te, est que oritur iuxta te, est que oritur  intra te. Prima est de peccatis, secunda de bonis corporis, tertia de temporalibus bonis, quarta est Filius eterni Patris. De prima: »Quid gloriaris in malitia, qui potens es in iniquitate [26 1Kb] ?« Et peta:


Gloria peccati nulla petenda tui est.

Tamen de exterminio peccatorum possumus gloriari, unde Apostolus: »Gratias Deo quod fuistis aliquando serui peccati; obedistis enim ex corde in eam formam doctrine in quam traditi estis [27 1Kb] .« De secunda qua gloriamur de bonis corporis: »Ne glorietur fortis in fortitudine sua; quia omnis caro fenum, et omnis gloria eius quasi flos feni [28 1Kb] .« Sed et de carne nostra possumus bene gloriari, si in ea pro Christo patimur, unde Apostolus: »Libenter  gloriabor in infirmitatibus meis, ut inhabitet in me uirtus Christi [29 1Kb] ;« et: »Gloriamur in tribulationibus [30 1Kb] ;« et: »Mihi absit gloriari, nisi in cruce Domini Iesu Christi [31 1Kb] .« De bonis temporalibus gloriantur, qui in multitudine diuitiarum suarum gloriantur. Sed »cum multiplicata fuerit gloria domus eius, ne timueritis, quia non descendet cum eo gloria domus eius [32 1Kb] .« Bene tamen possumus gloriari his bene utendo, ut in omnibus glorificetur Deus. Intra te oritur mala, si de bonis Dei superbis.  »Quid enim habes quod non accepisti? Si accepisti, quid gloriaris, quasi non acceperis [33 1Kb] ?« Igitur »qui gloriatur, in Domino glorietur [34 1Kb] .« Quia »omnis gloria eius filie regis ab intus in fimbriis aureis [35 1Kb] .«

Intra te sunt tria, de quibus bene potes gloriari, scilicet pura conscientia, iustitia, iucunditas de beatitudine futura. De primo ait Apostolus: »Gloria nostra hec est, testimonium conscientie nostre [36 1Kb] ;« de secundo ait Dauid: »Letamini in Domino et exsultate, iusti, et gloriamini, omnes recti corde [37 1Kb] ;« de tertio ait propheta: Cum auulsi fueritis a lacte, epulemini ab intuitu glorie eius. »Super te orietur gloria [38 1Kb] ,« scilicet Filius eterni Patris, unde Isaias: »Surge, illuminare, Ierusalem,  quia uenit lux tua, et gloria Domini super te orta est [39 1Kb] .« uere super te orta est gloria Domini, et non poteris ad eam, quia conceptus sine semine patris carnalis, natus sine corruptione uirginitatis, firmatus et portatus in uentre sine lesione uentris. Cum itaque de fide sit eis bona opinio, ueraciter potest dici: uinee florentes odorem dederunt. Nam flos bene odorat in uinea, cum bona opinio redolet in Ecclesia. Gaudia uero mundi non minus sunt fugienda quam uanitas. Que sapiens diligenter considerat ut, ipsis cognitis, ea libentius fugiat, et contraria feruentius diligat. Inde est quod Salomon mittebat naues suas in Tharsis, et inde afferebant ei aurum, dentes elephantorum, simias, pardos [40 1Kb] . Salomon qui sapiens dicitur est quilibet  iustus, Tharsis uero exploratio gaudii dicitur, mare est mundus, nauis est religiosa curiositas, que de Tharsis, id est exploratione gaudii affert aurum, id est mundi sapientiam; argentum, id est eloquentiam; dentes elephantorum, id est potentes mundi, qui alios deuorant et comedunt. Simia est animal derisione plenum, per quod designantur illi qui gaudent. Quia pardus est animal distinctum uariis maculis, designantur duplices et deceptores; uel pauo, id est in decore pennarum, id est uirtutum, gloriantes. De primo: »Aurum nostrum eruginatum est [41 1Kb] ;« de secundo: »Argentum tuum uersum est in scoriam [42 1Kb] ; de tertio: »Nonne scient omnes qui operantur iniquitatem, qui deuorant plebem  meam sicut escam panis [43 1Kb] ;« de quarto conqueritur Dominus, dicens: »Factus sum in derisum omni populo, canticum eorum tota die [44 1Kb] ;« de quinto: »Qui loquitur ueritatem in corde suo, qui non egit dolum in lingua sua [45 1Kb] .« Hec uidens Sapiens falsa gaudia, amplius diligit uera. Et: »Qui loquuntur pacem cum proximo suo, mala autem in cordibus eorum [46 1Kb] .«

Mera uero gaudia quibus sequuntur Christi uestigia in tribus principaliter habentur, quia mundum uicerunt, quod propositum in bono firmauerunt,  tertio quia nichil sibi sed totum gratie Dei attribuunt. Primum, per fidei puritatem; secundum, cognita ueritate; tertium, superna inspiratione. De primo: »Omne quod natum est ex Deo, uincit mundum, et hec est uictoria que uincit mundum, fides nostra [47 1Kb] .« De secundo Dauid: »Laudate Dominum, omnes gentes, laudate eum, omnes populi, quoniam confirmata est super nos misericordia eius, et ueritas Domini manet in eternum [48 1Kb] .« De tertio, Paulus: »Gratia Dei sum id quod sum [49 1Kb] .« Isti sunt tres apostoli, quos duxit iehsu in montem, et transfiguratus est ante eos [50_51 1Kb] . Ad primum pertinet Iacob, qui dicitur supplantator; ad secundum Petrus, qui dicitur firmus; ad tertium Ioannes, qui dicitur gratia. Plena uero gaudia nichilominus  habent tria: in regno enim non erit culpa, non timebitur miseria, uidebitur Dei presentia. Isti sunt tres alii qui in eadem transfiguratione uisi sunt. Ad primum spectat Moyses, qui dicitur saluatus de aquis peccatorum; ad secundum Elias, qui dicitur Deus meus; qui deleuit corruptionem miseriarum; ad tertium iehsu, qui dicitur Saluator, in cuius uisione erit omnium salus. De primo: »Ubi est uictoria tua? ubi est, mors, stimulus tuus? Stimulus enim mortis peccatum est [52 1Kb] .« De secundo: »Seminatur corpus animale, resurget spirituale; seminatur in corruptione, resurget in incorruptione; seminatur in ignobilitate, resurget in gloria [53 1Kb] .« Aedificabit Dominus Sion et uidebitur in gloria sua [54 1Kb] .«---»Beati mundo corde,  quoniam ipsi Deum uidebunt [55 1Kb] .« Ista tria gaudia sunt flores uinee: primi habent medicine uigorem, secundi dant odorem, tertii dant fructus saporem. Primi enim fugant serpentes, id est peccata; secundi presumunt bona que sunt in patria; tertii ostendunt diu desiderata. De primo: »Botrus Cypri dilectus meus mihi in uineis Engaddi [56 1Kb] ;« quod dicitur fons hedi, id est peccati quod lauat. De secundo: »Ego quasi uitis fructificaui suauitatem odoris [57 1Kb] .« De tertio dicitur imminente passione: »Non bibam amodo de hoc genimine uitis, donec bibam illud nouum in regno meo [58 1Kb] .«


Ficus protulit grossos suos.

[CARD.] uinee florentes odorem dederunt, ficus  protulit grossos suos. De quibus Nahum [59 1Kb] : »Omnes munitiones tue sicut ficus cum grossis suis; si concusse fuerint, cadunt in os comedentis.« Munitiones enim anime sunt uirtutes, et uirtutum opera; sed si uentus tentationis uirtutes concutiat, cadunt bona opera uelut grossi in os tentatoris, et deuorantur ab eo. uinee florentes leduntur de facili, sicut dicit: »Ledetur quasi in primo flore botrus eius [60 1Kb] .« uinee florentes dant odorem, cum bonorum operum suaue redolent initia; sed si florentem uineam immoderatum frigus uel estus tetigerit, discusso  flore botrus perit, sic plerumque bonorum operum initia, prosperitas uel aduersitas seculi tabescere facit. Quoniam igitur et ficus que protulit grossos, et uinee florentes ope indigent contra predicta pericula propter subuentionem eorum dicitur ad uirginem·


Surge, amica mea, sponsa mea, et ueni, columba mea, in foraminibus petre et in cauerna macerie.

[THO.] uenerat sponsus ad sponsam, excitauerat eam, repetit excitationem suam ut addat, scilicet ut locum ei ostendat, ad quem ueniat, scilicet in foraminibus petre. »Petra autem erat Christus [61 1Kb] .« Ergo in foraminibus petre ducitur, cum reiectis temporalibus, ad ea que sursum sunt euehitur. Hoc  autem iter ostenditur agendum per foramina petre. Non sub ere nudo, neque ut patiatur solis ardorem, ne iterum nigra fiat. Cauernas macerie dixit angelorum loca, qui ob superbiam lapsi sunt, quasi uacua relicta que repleri ex hominibus habent tanquam ex uiuis lapidibus, ubi ipse Christus est lapis in caput edificii. uel possumus dicere angelorum custodiam esse maceriam in uinea Christi. Ecclesia tempore et loco peregrinationis sue duas habet consolationes: de preterito est memoria passionis Christi, de futuro est quod se in sortem sanctorum cogitat, et confidit recipiendam. Licet cuique nostrum quacunque parte uoluerit cauare, superne macerie. Nunc quidem patriarchas reuisere, nunc  uero salutare prophetas, nunc senatui immisceri apostolorum, nunc martyrum inseri choris. Sed et beatarum uirtutum status et mansiones animo perlustrare. Unde in conscientiam letando et admirando prorumpimus in Dei laudem et gratiarum actionem. Inde est quod faciem nostram, id est conscientiam sponsus desiderat uidere, et uocem audire, unde ait: »Ostende mihi faciem tuam, sonet uox tua in auribus meis [62 1Kb] :« ecce de maceria. Licet nobis cauare in petra, scilicet in ipsum Deum contemplando eum, unde, licet hic tangi duo genera contemplationis, unum de statu et gloria ciuitatis superne, alterum de regis ipsius maiestate. Per foramina petre solent aque de piscinis educi, inde Ieremias: »Relinquite ciuitatem, et inhabitate  in petra, habitatores Moab, estote quasi columba nidificans in summo ore foraminis [63 1Kb] .«---»Petra autem erat Christus [64 1Kb] .« Foramina uulnera in pedibus et manibus unde sanguis exiuit quo lauamur. Ibi uolebat lauari faciem sponse, id est conscientiam, ut munda ei presentaretur. Maceria est caro Christi, cauerna uulnus in latere, per quod uult orationem suam ad cor suum transire, quia in talibus cauernis solet uox clarius sonare.

Legimus aquas de petra eductas, et petras de aqua, et petras ad aquam. Primum factum est, quando Moyses percussit petram in deserto et  fluxerunt aque [65 1Kb] diuine gratie. Secundum quando transeuntes filii Isrel tulerunt duodecim lapides de Iordane [66 1Kb] , id est apostolus de fluente diuine gratie. Alii de loco castrorum, id est de mundo ad Dei gratiam sunt adducti.

Sed nunc hec uideamus moraliter. Primus locus fuit in deserto, secundus in Iordane, tertius in castris. Primus locus est penitentie, secundus presumptio confidentie, tertius desperatio diffidentie. Primus lapis est patientie fortitudo, secundus in bono confirmatio, tertius in malo obstinatio. Lapidem bonum ponebat in deserto qui dicebat: »Corpus meum dedi percutientibus, et genas meas uellentibus, faciem meam non auerti ab increpantibus, et conspuentibus in me [67 1Kb] .« Boni  lapides sunt de Iordane colligendi et mittendi in locum castrorum et econuerso, ut »in die bonorum non immemor sis malorum et in die malorum immemor sis bonorum [68 1Kb] .« De primo: »In eternum non obliuiscar iustificationes tuas, quia in ipsis uiuificasti me [69 1Kb] « de secundo: »Quoniam iniquitatem meam ego cognosco [70 1Kb] « de tertio, Pharao: »Dominum nescio, et Isrel non dimittam [71 1Kb] .« Primus ille lapis fortis fuit ad portanda onera nostra »quia languores nostros ipse tulit et onera nostra ipse portauit [72 1Kb] .« Onera enim nostra ipse portauit, uel in se habendo, uel pro eis patiendo. Sunt autem onera necessaria, sunt uiolenta, sunt uoluntaria. Necessaria sunt nobis indicta  a primis parentibus, necessaria tantum a Deo. uiolenta nunc a Deo, nunc a diabolo tentando uel affligendo. uoluntaria uel inclinando ad tentationem uel assumendo pro peccatis laborem.

Cause sunt quinque pro quibus Deus affligit hominem: pro peccatis, ut Mariam sororem Moysi [73 1Kb] , ad initium pene eterne, ut Herodem [74 1Kb] , ad probationem, ut Iob [75 1Kb] , ad augmentum corone, ut Paulum [76 1Kb] , ad gloriam Dei, ut cecum natum [77 1Kb] . Undecim ergo sunt onera que portamus iuxta Isaiam. Primum est hoc: aliquando nobis onus incumbit ex mundo, hoc est onus Babylonis [78 1Kb] . Babylon dicitur confusio, et significat mundum, cuius amorem cupiditas tripliciter onerat, labore, timore, dolore; cum labore enim peruenit homo ad id quod cupit, possidet  cum timore, amittit cum dolore. Tria sunt que concupiscit homo in mundo: primo sublimitatem; secundo gratias corporis et anime, scilicet sapientiam, decorem, fortitudinem; tertio ad uoluptatem pertinentia, scilicet copiam rerum, ornamentum, mulierem. Primum cupit supra se, secundum intra se, tertium circa se. Primum ut sit formosus. secundum ut sit gloriosus, tertium ut sit uoluptuosus. De his ait Salomon [79 1Kb] : Fui rex in Ierusalem, ecce primum. Sapientiam dedit mihi Deus, ecce secundum. Habui diuitias super omnes reges, qui ante me fuerunt in Ierusalem, ecce tertium. Sed  primo dixit: »Altiora te ne quesieris et maiora te ne scrutatus fueris [80 1Kb] .« Quia quanto altior gradus, tanto grauior casus. Ideo: Qui cupit excelsa, debet uitare ruinam. De primis enim uenitur in deiectionem, de secundis ad infirmitatem, de tertiis in amaritudinem. De primo Nabuchodonosor est nobis exemplum: »Nonne hec est, ait, Babylon, quam feci in gloriam et decorem regni mei [81 1Kb] .« Et statim mutatus est in bouem. Secundis qui in se cupiunt gratias ait Apostolus: »Noli negligere gratiam que in te est [82 1Kb] ,« negligit enim qui uel ex ea non operatur, uel ea abutitur. Sic enim cadunt in infirmitatem, sic enim sapientia Salomonis infatuata, pulchritudo Absalon exterminata, fortitudo Samsonis excecata. Tertiis dicitur de muliere:  »Nitidius oleo guttur eius, et nouissima 58 eius amara quasi absynthium [83 1Kb] .« De diuitiis: »Noli sapere altum: nec sperare in incerto diuitiarum [84 1Kb] .« De ornatu: »Non in ueste pretiosa [85 1Kb] .« Sed uide ad quantam deuenit amaritudinem; qui primus his abundauit; scilicet filius ille prodigus, qui postea pauit porcos [86 1Kb] . Ecce que in mundo concupiscuntur.

Sed uide quanto labore acquiruntur: laborant enim in corde, laborant in corpore, laborant in ore. In corde tripliciter: desiderio, anxietate, sollicitudine. Desiderio, quo rem amant. Anxietate, qua in spe uacillant, an acquirant; sollicitudine, qua modum acquirendi ordinant. Hoc desiderium remouebat a se  Ieremias: »Domine, ait, diem hominis non desideraui, tu scis [87 1Kb] .« De secundo, Dauid: »Anxiatus est super me spiritus meus, in me turbatum est cor meum [88 1Kb] .« De tertio Dominus: »Nolite solliciti esse dicentes: Quid manducabimus, aut quid bibemus [89 1Kb] ?« Laborant quoque corpore priuate persone in quotidiano labore, milites in armorum uirtute, clerici in studio scientie. De primo: »Omnis labor hominis in ore eius est [90 1Kb] ;« de secundo: »Non in fortitudine sua roborabitur uir [91 1Kb] ;« contra tertios: »Cum steteritis ante reges et presides nolite premeditari qualiter respondeatis [92 1Kb] .«

Timor autem mundi non solum est in iis que labore acquiruntur. Est enim timor de amissione rerum suarum, secundus de inquietatione animantium,  tertius de perturbatione elementorum. Primum fit in amissione possessionis, de carnalibus amicis, de commodis proprii corporis. In his tribus flagellatus est Iob, unde ipse ait: »Et quod uerebar accidit [93 1Kb] ;« perdidit enim substantiam, mortui sunt filii, carnis sustinuit angustiam. Sed quod agendum sit nobis in tali casu ipse docet: »Dominus, ait, dedit, Dominus abstulit, sicut Domino placuit, ita factum est, sit nomen Domini benedictum [94 1Kb] .« Secundus timor, scilicet de inquietatione animantium in tribus est: timentur enim insidie malorum, timetur  feritas bestiarum, timetur infectio uenenatorum. In his tribus examinatus est Daniel: Fuerunt enim maligni qui machinati sunt, ut auellerent eum a latere regis, secundo in lacum leonum est missus, tertio cum dracone uenenoso fuit ei conflictus [95 1Kb] . Sed quia Deum timuit, ab iis omnibus est liberatus. Unde Dauid ab his tribus gaudet se liberatum; de primo: »Ipse liberauit me de laqueo uenantium [96 1Kb] ;« de aliis duobus: »Super aspidem et basiliscum ambulabis, et conculcabis leonem et draconem [97 1Kb] .« Tertius timor mundi in perturbatione elementorum fit tribus modis: in passionibus eris, in terre motu, in procellis maris. Passiones eris sensit Petrus, unde: »Cumque uidisset uentum ualidum uenientem timuit [98 1Kb] ;« terre motum Iudei in passione  Christi; maris procellas Paulus, qui die ac nocte in profundo maris fuit. De his ait Dauid, primo de procella maris: »uiderunt te aque, Deus, uiderunt te aque, et timuerunt, et turbate sunt abyssi, multitudo sonitus aquarum [99 1Kb] .« Et de tonitruo: »uocem dederunt nubes, uox tonitrui tui in rota. Illuxerunt coruscationes tue orbi terre [100 1Kb] .« De motu terre adiungit: »Commota est et contremuit terra [1 1Kb] .« De his dicebant tres pueri ut ab his liberarentur: »Benedicite, maria et flumina, Domino;« et: »Benedicite, fulgura et nube, Domino;« et: »Benedicat terra Dominum [2 1Kb] .«

Dolor uero mundi ex tribus primis pendet. Dolemus enim de fama celsitudinis annullati, de gloria  gratiarum humiliati, de uoluptatibus in amaritudinem deiecti. De his tribus plangit Ieremias. De primo sic: »Quomodo sedet sola ciuitas plena populo? facta est quasi uidua domina gentium, princeps prouinciarum facta est sub tributo [3 1Kb] ;« de secundo: »Quomodo obscuratum est aurum, mutatus est color optimus [4 1Kb] ?« de tertio: »Qui uescebantur uoluptuose, interierunt in uiis; qui nutriebantur in croceis, amplexati sunt stercora [5 1Kb] .« Hoc est onus Babylonis [6 1Kb] , id est confusionis mundi. De hoc ait Ieremias: »Calix aureus Babylonis, de uino eius biberunt omnes gentes, et inebriate sunt [7 1Kb] .« Ut autem onus istud et sequens fugiamus, ait: »Egredimini de Babylone, et fugite a Chaldeis [8 1Kb] .« Chaldei namque feroces dicuntur. Hi sunt demones, qui  per Philistiim significantur cum dicitur: Onus Philistiim. Aliquando enim nobis onus incumbit ex immundorum spirituum immissione. Et hoc dicitur onus Philistiim qui dicuntur potione cadentes, et eos designant qui superbia inebriati de celo ceciderunt. In hoc lapsu triplex onus uidemus: primo enim superbiuit, secundo inuidit, tertio seduxit. Superbiuit in Deum, inuidit primo homini, seduxit eum. Et sic in hanc infirmitatem deiecit. Primo itaque peccauit contra humilitatem Filii, secundo contra benignitatem Spiritus sancti, tertio contra potentiam  Patris summi. Propter primum itaque dicitur, potione cadens; propter duo reliqua dicitur, duplex ruina. Per superbiam ergo factum est cor montiosum, per inuidiam uenenosum, per seductionem latebrosum. In primo enim de bonis propriis exaltatur, in secundo de bonis alienis dolore cruciatur, in tertio proximo mala machinatur. De primo dicitur: »Ante ruinam exaltatur cor [9 1Kb] ;« de secundo: »Quandiu ponam consilia in anima mea dolorem in corde meo per diem [10 1Kb] .« Aliquando enim fortasse Dauid motus fuit tali passione. De tertio Salomon enumerans septem que odit Deus, inter ea posuit »cor machinans pessimas cogitationes [11 1Kb] .« Superbia onerat cor, onerat manus, onerat linguam; cor contumacia, linguam contumelia, manus uiolentia.  Primum aufert mentis Sabbatum, id est quietem; secundum proximo uerbi consolationem; tertium misericordie impensionem. De primo Ieremias: »Nolite portare onera uestra in die Sabbati [12 1Kb] ,« id est quietis anime; de secundo ait Iob ad amicos suos, qui ad consolandum eum uenerant, et in contumelias aduersus eum erumpebant: »Consolatores onerosi omnes uos [13 1Kb] .« De tertio Isaias: »Dimitte eos qui confracti sunt liberos, et omne onus disrumpe [14 1Kb] ,« scilicet uiolentie. Onus autem inuidie in tribus onerat: primum per odium proximi in homicidium inducit, secundo cor dolore cruciatus corrodit, tertio corpus pallore et macie affligit. De primo ait Ioannes: »Qui odit fratrem suum,  homicida est [15 1Kb] ;« de secundo ait peta quidam:

Iustius inuidia nichil est, que protinus ipsum
   Auctorem rodit, excrucians animum.
De tertio ait idem:

Inuidus alterius macrescit rebus opimis [16 1Kb] .
Item idem:

Inuidia siculi non inuenere tyranni
Maius tormentum [17 1Kb] .
Et Salomon: »uirum stultum interficit iracundia, et paruulum occidit inuidia [18 1Kb] .« Seductione quoque onerat diabolus. Sed et tripliciter onerat quandoque corporum afflictione, aliquando uiolenta tentatione, aliquando autem decipit fraudulenter. Corpus affligit, sicut habemus quod Spiritus Dei malus affligebat Saul. Et Iob percussit ulcere pessimo [19 1Kb] . Puerum  quoque illum, qui aliquando se mittebat in ignem, et frequenter in aquam, allidebatur in terra spumans. Unde Dauid: »Misit in eos iram indignationis sue [20 1Kb] ,« etc. uiolenter quoque tentat nos sicut Paulum: »Ne magnitudo, ait, reuelationum extollat me, stimulus carnis datus est mihi angelus Satane qui me colaphizet [21 1Kb] .« Ita ut clamare necesse haberet. »Domine, uim patior: responde pro me [22 1Kb] .« Imperiose enim precipit diabolus dicens: »Incuruare ut transeamus [23 1Kb] .« Dicit enim inimicus:  »Persequar et comprehendam, diuidam spolia, implebitur anima mea: euaginabo gladium meum, interficiet eos manus mea [24 1Kb] .« Et contra minas istas nos admonet Apostolus dicens: »Fratres, sobrii estote et uigilate, quia aduersarius uester diabolus tanquam leo rugiens circumit querens quem deuoret [25 1Kb] .« Et clamat cum Pharaone: »Ite ad onera uestra, uacatis otio [26 1Kb] .« Fraudulenter quoque tentat, sicut locutus est ad Euam, uerbis pacificis in dolo. »Quare precepit uobis Deus ne comedatis de ligno scientie boni et mali.« Et illa: »Ne forte moriamur.« Et ille: »Nequaquam moriemini [27 1Kb] ;« unde Apostolus: »Nolite credere omni spiritui, sed probate spiritus si ex Deo sunt [28 1Kb] .« Et alibi: »Angelus enim Satane transfigurat se in Angelum lucis  [29 1Kb] .« Ipse enim ait: »Ero spiritus mendax in ore omnium prophetarum Achab [30 1Kb] .« Sichem qui dicitur labor, id est diabolus: filius Emor, id est Asim qui erat rex Eue, id est quod dicitur pessimum, quia filius pessimi Asim, id est Luciferi, qui prius cecidit, prius uiolenter rapuit Dinam filiam Iacob. Et postquam corrupit eam, deliniuit eam et locutus est ad cor eius, ut perpetuo esset cum eo [31 1Kb] . Sic nimirum diabolus, postquam uiolenta tentatione aliquem strauit fraudulenta, seducit ne a tali casu uelit resurgere. Aliquando nobis incumbit ex naturali quadam et ineuitabili necessitate.

Et hoc onus est Moab [32 1Kb] , qui interpretatur de patre, naturalem illam exprimens necessitatem quam pater generatione transfudit in filium, sicut est ineuitabilis  manducandi, bibendi, dormiendi necessitas. Hac cogimur post spiritales cibos mentis procurare onera uentris. Hoc onus tripliciter consideratur: in principio, in medio, in fine. In principio uilis conceptio, in medio labor et afflictio, in fine miserie dissolutio. Primum ad existendum, secundum ad sustinendum, tertium ad moriendum. In primo uide fetorem, in secundo laborem, in tertio horrorem. Aspice ergo fetorem primi, et interroga illam mulierem quam magno fetore concipit, quanto tedio in genitali secreto suis sanguinibus puerum nutrit, quanto dolore parturit. Audi pro duobus primis Ioannem de spirituali natiuitate loquentem: »Qui non ex sanguinibus, ait, neque ex uoluntate  uiri, neque ex uoluntate carnis, sed ex Deo nati sunt [33 1Kb] .« Quia carnaliter nascentes, ex uiro et carne, id est muliere nascuntur. Ex sanguinibus uero usque ad natiuitatem pascuntur. De dolore uero parientis interroga Euam, cui dictum est: »In dolore paries filios tuos [34 1Kb] .« Non est enim dolor super dolorem parturientis; »Mulier enim cum parit tristitiam habet [35 1Kb] .« De hoc principio dixit Iob: »Homo natus de muliere [36 1Kb] ;« de fine: »Breui uiuens tempore [37 1Kb] .« de medio: »Repletur multis miseriis [38 1Kb] ;« item:  »Qui quasi flos egreditur [39 1Kb] ,« ecce de primo; »et conteritur [40 1Kb] ,« de secundo; »et fugit uelut umbra [41 1Kb] ,« de tertio. In medio uero consideranda sunt quatuor. Hoc enim onus consistit in quatuor: in cibo et potu, in uestitu, in dormitione et uigilatione, in naturali imbecillitate. Primum est contra defectum, secundum contra inclementiam eriarum passionum, tertium ad recreandum, quartum in processu etatum. Istud est graue iugum siue onus super filios Adam, a die exitus de uentre matris eorum usque in diem sepulture in matrem omnium. Prima igitur necessitas est manducare et bibere, unde: »Omnia a te exspectant, ut des illis escam in tempore [42 1Kb] ;« et: »Labores manuum tuarum, bene es et bene tibi erit [43 1Kb] .« Sed sunt pauci qui hanc necessitatem  non conuertant in superfluitatem. Per hanc enim superfluitatem uentres distenduntur, corda hebetantur, sensus infatuantur. De primo Paulus: »Esca uentri, et uenter escis, Deus et hunc et has destruet [44 1Kb] .« De secundo: »uidete, ait Dominus, ne grauentur corda uestra in crapula et ebrietate [45 1Kb] .« De tertio: »uinum apostatare facit etiam sapientes [46 1Kb] .« Sunt qui plus intenti sunt sue uoluptati, quam pauperum egestati, quibus dicetur in iudicio: »Esuriui, et non dedistis mihi manducare [47 1Kb] .« Propterea dicebat Iob: »Si comedi buccellam meam solus, et pupillus non comedit ex ea [48 1Kb] .« Istis non occurrit »diues iste qui induebatur purpura et bysso, et epulabatur quotidie splendide [49 1Kb] .« Sed quid inde sequitur: »Sepultus est in inferno [50 1Kb] .« Nec ille  alius qui dixit: »Anima mea, habes multa bona reposita in annos multos, quiesce, comede et bibe [51 1Kb] .« Sed quid audiuit? »Stulte, hac nocte requirent animam tuam; que autem parasti cuius erunt [52 1Kb] ?« Audiant Dominum dicentem: »Nolite solliciti esse anime uestre dicentes: Quid comedemus, aut quid bibemus. Respicite uolatilia celi, que non laborant, neque congregant in horrea, et Pater uester celestis pascit illa. Et de uestimento quid solliciti estis [53 1Kb] .« Hec enim omnia gentes inquirunt. uestis enim pertinet ad onus Moab, sed quanto labore acquiratur, uideamus. Propter hoc enim, ut ait peta:

Impiger extremos currit mercator ad Indos.
Lana de oue sumitur, postmodum manibus feminarum  in filum deducitur, deinde texitur, postmodum tingitur, deinde siccatur, suitur. Ecce labor. Sed aspice pretium, formam, colorem. In pretio, superabundantia; in colore, uana gloria; in forma, est superbia. Primum enim queris tibi, ut uidearis pretiosus; secundum, ut splendidus; tertium, ut uidearis elegantius formatus. Sed audi Paulum: »Non in ueste pretiosa [54 1Kb] .« O quantis expensis uestis bona querit haberi, unde peta:

Hic ultra uires habitus nitor.
Et:

 Interdum aliena sumitur arca.
Sed tales amplius laborare indignantur, unde Horatius:

Eutrapetus cuicunque nocere uolebat,
uestimenta dabat pretiosa. Beatus enim iam
Dormiet in lucem, scorto postponet honestum
Officium [55 1Kb] .
Sed has superfluitates cur non expenditis in usus pauperum, ut diceretur uobis in iudicio: »Nudus fui, et operuisti me [56 1Kb] .« Sicut Iob: »Si despexi pretereuntem, eo quod non haberet uestimentum, et absque operimento pauperem; si non benedixerunt mihi latera eius, et de uelleribus ouium mearum calefactus est [57 1Kb] .« Talibus ait Dominus: »De uestimento quid solliciti estis. Considerate lilia agri  quomodo crescunt, non laborant neque nent. Amen dico uobis quia nec Salomon sic uestitus est in omni gloria sua, sicut unum ex his [58 1Kb] .« Dormitio uero et uigilatio que causa recreationis alternantur, de onere Moab sunt. His tamen indulgent sicut ait Dominus discipulis suis: »Dormite iam et requiescite [59 1Kb] .« Et de uigilatione: »uigilate et orate, ut non intretis in tentationem [60 1Kb] ;« onus tamen sunt, quia quidam immoderate dormiunt et indiscrete uigilant. Illis dixit quidam: »Quod satis est dormi.« Illis uero:

Plus uigila semper ne somno deditus esto.
Audi quod his tribus dixerit Betius:

Felix nimium prior estas,
Contenta fidelibus aruis,
 59 Nec inerti perdita luxu;
Facili que sera solebat
Ieiunia soluere glande.
Nec bacchica munera norant
Liquido confundere melle:
Nec lucida uellera Serum
Tyrio miscere ueneno,
Somnos dabat herba salubres,
Umbras altissima pinus,
Potusque lubricus amnis [61 1Kb] .

Naturalis quoque infirmitas est de onere Moab ut est in successionibus etatum. Primo enim infantulus indiget lactis nutritione. Iam adolescens eget pedagogo, ne per lasciuiam etatis deuiet a bono. Factus uir eget consilio, factus senex alieno sustentamento, quia iam non est apud eum nisi labor et dolor, unde Dauid: »Numerus annorum  nostrorum in ipsis, septuaginta annis. Si autem in potentatibus octoginta anni et amplius labor et dolor [62 1Kb] .« Unde et peta:

Multa senem circumueniunt incommoda, uel quod
Querit et inuentis miser abstinet, et timet uti.
uel quod res omnes tepide gelideque ministrat
In cunctis querulus, laudator temporis acti,
Se puero [63 1Kb] .

Ecce ista considerantur circa medium hominis. Circa nouissima hec consideranda sunt: corporis et anime miserabile diuortium. uidere etiam debemus corporis defectum, anime periculum, quando  exibit spiritus eius, et non reuertetur in terram suam [64 1Kb] . Hec tria designabat Dauid cum diceret: »Auferes spiritum eorum et deficient, et in puluerem suum reuertentur [65 1Kb] .« Auferes spiritum, cum exibit de corpore. Deficient, quia desinent esse, in diuortio corporis et anime. In puluerem reuertentur, quando uermis fiet de corpore, puluis de uerme. Ecce corporis defectus; sed quantum est periculum spiritus, cum insidientur ei ingressi »catuli leonum rugientes ut rapiant [66 1Kb] .« Quis enim poterit eum liberare a rugientibus preparatis ad escam? Solus dilectus qui hec tria portauit, pro nobis onera. Onus Babylonis [67 1Kb] , quia obtulit ei mundi subiectionem; onus Moab [68 1Kb] , quia defectus predictos in suam assumpsit incarnationem. Ipse est enim  petra, ad cuius foramina sponsam inuitat. Sed quia quartum scilicet Damasci quod dicitur potus sanguinis non ad ipsum spectat, sed conscientias nostras inquietat, ab eo uult nos purificari. Unde ait: Ostende mihi faciem tuam.


Ostende mihi faciem tuam, sonet uox tua in auribus meis.

[THO.] Ac si diceret. Tu que in secreto mentis quietem diligis, et in foraminibus petre et in cauerna macerie delectaris, egredere foras ad bona opera, ut des exemplum proximis; et fac audire uocem tuam, ut inuites alios ad uocem confessionis, predicationis et laudis. Dum enim bonorum operum exempla ostendis, et ad talem uocem inducis faciem  tuam, mihi ostendis. Quam faciem querebat uidere nisi templi spiritualis? Sicut legitur de Machabeis, unde scriptum est: »Ornauerunt faciem templi coronis aureis, et dedicauerunt altare Domino, et facta est letitia magna in populo [69 1Kb] .« Templa sunt quatuor: primum est corporis humani, secundum congegatio fidelis populi, tertium et quartum est caro et corpus Christi. De primo: »Nescitis quoniam corpora uestra templum Spiritus sancti [70 1Kb] ?« De secundo: »Templum Dei sanctum est quod estis uos [71 1Kb] .« De tertio: »Et ea que de ipso erant [72 1Kb] ,« etc. De quarto: »Soluite templum hoc et post triduum excitabo illud [73 1Kb] .«

Primi est facies corporalis, secundi moralis, tertii spiritualis, quarti prius mortalis, modo immortalis.  Prima est quedam membrorum consonantia, secunda religionis elegantia, tertia conscientia, quarta in humano uultu quoddam diuinum spirans gratiam. Primam carnalis admiratur, in secunda proximus edificatur, in tertia Deus delectatur, in quarta peccator saluatur. De prima: »Et inspirauit in faciem eius spiraculum uite [74 1Kb] .« De secunda: »Facies sensum non erubuerunt [75 1Kb] .« De tertia: Ostende mihi faciem tuam, sonet uox tua in auribus meis. De quarta: »Faciem meam non auerti ab increpantibus, et conspuentibus in me [76 1Kb] .« Istas  quatuor figurant quatuor facies animalium Ezechielis [77 1Kb] : primam facies bouis, quod est animal pigrum; secundam facies hominis, qui est rationalis, tertiam facies aquile, que sicut aquila in altum uolat; quartam facies leonis, qui propter fortitudinem Christo comparatur. Prime pulchritudo fallax gratia est et uacua; secunde dicitur: »Pulchra es et decora filia, Ierusalem, terribilis ut castrorum acies ordinata [78 1Kb] ;« tertie dicitur: »Ecce tu pulchra es, amica mea, ecce tu pulchra [79 1Kb] ;« de quarta: »omnis pulchritudo Domini exaltata est super sensum.« He ornande sunt aureis. Sciendum quod dicitur aurum, splendor mundane uanitatis. Tertio splendor sapientie celestis, quarto splendor diuinitatis. De primo: »Calix aureus Babylonis [80 1Kb] .«  De secundo: »Angelus erat cinctus ad mammillas aurea zona [81 1Kb] .« De tertia: »Aurum tuum eruginatum est [82 1Kb] .« De quarta sponsa: »Caput eius aurum optimum [83 1Kb] .« Primum est »circulus aureus in naribus suis [84 1Kb] ;« secundum corona aurea et aureola, que sunt super mensam propositionis [85 1Kb] ; tertium corona aurea quam Mardocheus habuit egrediens de palatio et de conspectu Assueri regis [86 1Kb] ; quartum corona quam habebat in capite, sedens super nubem candidam, similis Filio hominis [87 1Kb]

Prime igitur faciei, sicut corporalis pulchritudo, fallax gratia est et uana: uana quantum ad ornatum uoluptuosum, fallax quantum ad simulationem hypocritarum: uoluptuosi enim student ornare facies  suas ornatu meretricis, cum Apostolus dicat: »Non in tortis crinibus, aut auro, aut margaritis [88 1Kb] ;« quia gemmis auroque tegunt omnia. Quis furor est, census corpore ferre suos, »cum sit omnis caro fenum et omnis gloria eius quasi flos feni [89 1Kb] .« Ecce uana, fallax est in hypocritis: »Exterminant enim facies suas, ut appareant hominibus ieiunantes [90 1Kb] .« Isti sunt sepulchra dealbata [91 1Kb] . »Percutiet te Dominus, paries dealbate [92 1Kb] ,« ait Paulus. Hec est facies quam stulti admirantur. Secunda facies est religionis elegantia, scilicet templi fidelis, congregationes populi. Hec ornatur splendore auri caritatis, que est aurea corona et aureola, super mensam propositionis [93 1Kb] . Hec quadricornis est: est enim caritas dura, est fortis, est ignea, est inexstinguibilis. Fortis, ut suscipiat mortem:  dura, ut sustineat quotidianam afflictionem: ignea ut accendat desiderium: inexstinguibilis, ut preualeat fluctibus uoluptatum: fortis, ut odiat uitam temporalem: dura, ut suppeditet animalitatem: ignea, ne tepescat ignauia: inexstinguibilis, ut non pereat constantia. De primo Paulus: »Non solum alligari, sed et mori paratus sum in Ierusalem pro Christo [94 1Kb] ;« audierat enim: »Qui odit animam suam in hoc mundo, in uitam eternam custodit eam [95 1Kb] .« De secundo idem: »In omnibus tribulationem patimur, sed non angustiamur  etc. [96 1Kb] « Non sicut illi qui »dederunt pretiosa queque pro cibo ad refocillandam animam [97 1Kb] ,« id est animalitatem. De tertio: »Nonne cor nostrum ardens erat in nobis« de Iesu »dum loqueretur nobis in uia [98 1Kb] .« Alioquin si tepidus es, »incipiam te euomere de ore meo [99 1Kb] .« De quarto: Filii Isrel cum ducerentur in captiuitatem, ignem sanctum absconderunt in terram; cum autem redirent, non inuenerunt nisi aquam crassam [100 1Kb] . Propterea ait: »Cunctantes estote, uidebitis auxilium Domini super uos.« Hec quatuor docebat sponsa in Canticis cum diceret: »Fortis ut mors dilectio [1 1Kb] ,« ecce primum: »dura ut infernus emulatio [2 1Kb] ,« ecce secundum: »lampades ignis et flammarum [3 1Kb] ,« ecce tertium: »aque multe non potuerunt exstinguere  caritatem, et flumina non obruent eam [4 1Kb] ,« ecce quartum. De hac sic ornata merito dicitur: »Pulchra es decora et, filia Ierusalem, terribilis ut castrorum acies ordinata [5 1Kb] ;« unde merito dicitur: »Terribilis est locus iste, non est enim hic aliud nisi domus Dei et porta celi [6 1Kb] .« uere terribilis diabolo, cum nullus patet ingressus. In hac facie sic ornata edificatur proximus. Ecce corona aurea caritatis, qua ornatur. Prima fuit facies bouis, hec hominis.

Sequitur de tertia facie tertii templi quod est anima iusti, facies eius est conscientia munda. Hec ornatur aurea corona sapientie, hec quoque quadricornis est. Sapientia namque celestis est astuta, est profunda, est fortis, est suauis. Est astuta, ut uincat malitiam: est profunda, dum  prospicit inferni angustiam: est fortis, dum uiolenter conatur rapere celum; est suauis, dum tranquille ordinat gradus affectionum. Unde de his quatuor sic scriptum est: »Sapientia uincit malitiam, attingit a fine usque ad finem fortiter, et disponens omnia: uincit malitiam [7 1Kb] ,« ecce primum. Hec est astuta, quia anima consilio sapientie habet, ut propriam malitiam fugiat, proximi patienter sustineat, diaboli malitie uiriliter resistat. Proximum autem non solum sustineat, sed benigne indulgeat. Ecce uindicta sapientie, sicut ait peta:

Nobile uindicte genus est ignoscere uicto.
Sapientia enim uincit malitiam, ait Sapiens [8 1Kb] . Si occurrat ei malitia dicit anime sue: »Noli emulari  in malignantibus [9 1Kb] .« Et aduersario dices: »Quid gloriaris in malitia qui potens es in iniquitate [10 1Kb] .« De malis spiritibus dicitur: »In malitia sua letificauerunt regem [11 1Kb] .« Postmodum profunda descendit in infernum. Ubique enim attingit sapientia propter suam munditiam. uidensque penas inferni clamat: »Libera me, Domine, de morte eterna.« Postmodum fit fortis respiciens celum et clamat: »uenite, ascendamus ad montem Domini, et ad domum Dei Iacob [12 1Kb] .« Ultimo fit suauis dum ordinat tranquillitate affectiones suas. Primo enim desiderat  superne ciuitatis requiem, secundo angelorum societatem, tertio Dei uisionem. Primo enim dicit: »In omnibus requiem quesiui, et in hereditate Domini morabor [13 1Kb] ;« secundo gaudet, quia erimus ciues sanctorum angelorum, et ipsi consortes et conciues nostri. Unde angelus in Apocalypsi ait Ioanni uolenti se adorare: »uide ne feceris, conseruus enim tuus sum [14 1Kb] .« Propter hec quatuor dicitur: »Da mihi, Domine, sedium tuarum assistricem sapientiam, cuius robore possim acquirere regnum; que mecum sit dum descendo ad infernum, et mecum laboret, ut per eam uincam malignum, ut sciam quid acceptum sit coram te, ut iuxta uoluntatem tuam ordinem gradus affectionum mearum [15 1Kb] .« uel aliter: »Transite ad me, omnes  qui concupiscitis me, et a generationibus meis adimplemini [16 1Kb] .«

Quatuor sunt generationes sapientie: prima qua mundus creatur et gubernatur, secunda qua cor hominis edificatur, tertia qua malitia uincitur, quarta qua ad uidendum Deum homo beatus illuminatur. Prima ostenditur magnitudo diuine potestatis, secunda beneuolentia diuine uoluntatis, tertia excluditur obstaculum difficultatis, quarta ostenditur uultus maiestatis. Primam nouimus litterali instrumento, secundam sancti Spiritus documento, tertiam passionis et resurrectionis irrefragabili argumento, quartam ueracissimo experimento. De prima: »Dominus sapientia fundauit terram, stabiliuit celos prudentia. Sapientia illius irruperunt  abyssi, et nubes rore concrescunt [17 1Kb] ;« de secunda: »Sapientia edificauit sibi domum, excidit columnas septem [18 1Kb] ;« de tertia: »Sapientia uincit malitiam [19 1Kb] ;« de quarta: »Sapientiam uocaui amicam meam, et constitui mihi pro luce habere illam [20 1Kb] .« Audi claritatem eius: »Candor est lucis eterne, et speculum sine macula [21 1Kb] ;« item: »Speciosior est sole, et super omnem dispositionem stellarum luci comparata, prior inuenitur [22 1Kb] .« In ista facie, que sic est ornata, delectatur Deus ut dicat: »Ecce tu pulchra es, amica mea, ecce tu pulchra [23 1Kb] .« Pulchra propter munditiam conscientie, pulchra propter coronam sapientie. Hec est enim corona quam Mardocheus habebat in capite, egrediens de  palatio et de conspectu regis Assueri [24 1Kb] . Mardocheus myrrha munda dicitur. Immunda est myrrha amaritudo pro peccatis; munda, amaritudo pro desiderio regni celestis. Assuerus beatitudo eorum dicitur: ipse est deus. Acutus conspectu, dum anima contemplatiua egreditur, ut inferiora sua respiciat. Redit ab eius conspectu coronata corona sapientie. Ecce quomodo ornata est facies templi corporis humani, et facies templi fidelis populi, et facies templi quod est anima iusti, et quibus coronis. Sequitur: »Et dedicauerunt altare Domino [25 1Kb] :« hoc  altare est cor iusti, unde dictum est: »Oblatio iusti impinguat altare [26 1Kb] .« Itaque qui hic sacratus est oportet eum prius abdicare, secundo radicare, tertio dedicare. Abdicare mundi uanitatem, radicare caritatem, dedicare altare, scilicet cordis puritatem. Mundi uanitatem, ne iterum inuoluatur eius uoluptatibus; caritatem, ut non corruat secularis aure flatibus; cordis puritatem, ut de cetero diuinis cedat usibus. De primo: »Nolite diligere mundum neque ea que in mundo sunt [27 1Kb] ;« de secundo: »In caritate radicati et fundati [28 1Kb] ;« de tertio: »Paratum cor meum, Deus, paratum cor meum [29 1Kb] .« De hoc altari dictum est: »Cum intraueritis terram, quam Dominus daturus est uobis, edificate altare Domino Deo de lapidibus quos ferrum non tetigit [30 1Kb] .« Lapides  isti sunt uirtutes. Hos tangit ferrum discordie quando eis se admiscet ira, inuidia, uel tale aliquid. Sed apponatur lapis angularis [31 1Kb] , scilicet, Christus qui est pax uera uel nostra, »qui fecit utraque unum [32 1Kb] ,« sicut Iacob: »Erexit enim lapidem in titulum fundens oleum desuper [33 1Kb] .« De quo alibi dictum est: Adhuc restat ornatus faciei Christi, cuius carnem templum diximus. Eius facies triplex est: prima est humane conditionis, secunda transfigurationis, tertia incorruptionis. 60 Prima ornatur decore, secunda splendore, tertia honore. Decore bone compositionis; splendore, in signum future resurrectionis; honore gloriose maiestatis. Prima dat nobis religionis formam, secunda resurrectionis fiduciam, tertia de uisione sua letitiam. De prima: »Faciem  meam non auerti ab increpationibus et conspuentibus in me [34 1Kb] ;« et: »Conspuebant in faciem eius, et colaphis eum cedebant [35 1Kb] .« Tunc fuit »speciosus forma pre filiis hominum [36 1Kb] .« Iuxta hanc erat facies eius similis euntis in Ierusalem. De secunda: »Resplenduit facies eius sicut sol, et uestimenta eius sicut nix [37 1Kb] ; de tertia: »Ostende mihi faciem tuam, sonet uox tua in auribus meis. Hec est ornata corona glorie, unde: »Gloria et honore coronasti cum [38 1Kb] .« de qua dicitur: »uidi nubem candidam, et super nubem similem filio hominis sedentem, et corona aurea in capite eius [39 1Kb] .« Ut hanc uideamus, oportet ut simus assidui, ut simus cauti, ut simus postea leti. Assidui querendo, cauti preoccupando,  leti eum uidendo. De primo: »Querite Dominum et confirmamini: querite faciem eius semper [40 1Kb] ;« de secundo: »Preoccupemus faciem eius in confessione [41 1Kb] ;« de tertio ait Iacob: »uidi Dominum facie ad faciem, et salua facta est anima mea [42 1Kb] .« In eius uisione uere dicetur: Facta est letitia magna in populo [43 1Kb] ipso prestante, cui est honor et gloria in secula seculorum. Amen.

Hec facies aliquando est bona, aliquando mala. Mala ostenditur sibi, proximo, Deo: primum ad  cognoscendum morbum, secundum ad querendum consilium, tertium ad suscipiendum remedium. Morbum scilicet iniquitatis, consilium satisfactionis, remedium remissionis. De primo: »Iniquitatem meam ego cognosco, et peccatum meum contra me est semper [44 1Kb] ;« de secundo dicitur leproso: »uade, ostende te sacerdoti [45 1Kb] ;« de tertio: »Tibi soli peccaui, et malum coram te feci [46 1Kb] .« Item bona conscientia ostenditur, sibi; proximo, Deo. Sibi ad securitatem, proximo ad edificationem, Deo ad gratiarum actionem. Ad securitatem in tribulatione, ad edificationem in puritate, ad gratiarum actionem de beneficiorum consolatione. De primo Iob: »Non peccaui, et in amaritudinibus morabitur oculus meus [47 1Kb] ;« de secundo, idem: »Iustificationem meam quam cepi  tenere, non deseram; neque enim reprehendit me cor meum in omni uita mea [48 1Kb] ;« de tertio: »Confitebor tibi, Domine rex, et collaudabo te Deum saluatorem meum [49 1Kb] .« Hanc uocem gratiarum actionis querebat, quando subiungebat: Sonet uox tua in auribus meis. Sed et uocem orationis querebat. Orationum autem alia est utilis, alia inutilis. Inutilium prima infructuosa, secunda circumspecta, tertia criminosa. Infructuosa quando quod ore rogatur, corde non attenditur, unde: »Populus hic labiis me honorat, cor autem corum longe est a me [50 1Kb] .« Si lingua orem, spiritus meus non orat, mens autem mea sine fructu est. Incircumspecta est quando et si bonus est qui petit, et pro quo petitur, tamen non est bonum quod petitur, unde Apostolus: »Quid  oremus sicut oportet nescimus [51 1Kb] ,« et Dominus matri filiorum Zebedei: »Nescitis, inquit, quid petatis [52 1Kb] .« Criminosa est quando petens uel pro quo petitur criminosus est, unde in Isaia: »Cum multiplicaueritis orationes non exaudiam; manus enim uestre sanguine plene sunt [53 1Kb] .« Utilis oratio aliquando fit uerecundo affectu, aliquando puro affectu, aliquando amplo affectu, aliquando deuoto affectu. Hoc ordine disponit Paulus: »uolo, inquit, fieri in ecclesia obsecrationes, orationes, postulationes, gratiarum actiones [54 1Kb] .« Obsecrationes fiunt pro remittendo peccato, orationes pro acquirendo bono, postulationes pro proximo, gratiarum actiones Deo. De primo: »Pater, peccaui in celum et coram te [55 1Kb] ;« de secundo Susanna:  »Deus, tu scis que isti malitiose composuerunt aduersum me, et ecce morior cum nichil horum fecerim [56 1Kb] ;« de tertio Moyses: »Aut dimitte eis hanc noxam, aut dele me de libro tuo quem scripsisti [57 1Kb] ;« de quarto beata uirgo: »Magnificat anima mea Dominum: et exsultauit spiritus meus in Deo salutari meo, quia respexit humilitatem ancille sue [58 1Kb] .« Aliquando inficimur ex innata nobis corruptione, et inde facies nostra, id est conscientia fit inquinata quam uolebat mundari dilectus cum  diceret: Ostende mihi faciem tuam. Hec est onus Damasci [59 1Kb] , qui dicitur bibens sanguinem, illam innatam nobis exprimens corruptionem. Que quodam modo inuitos trahit ad peccatum. Ipsa est lex in membris nostris, repugnans legi mentis nostre. Ipse autem naturalis motus peccati, in quadam delectationis ipsam uim rationis pene absorbet. Sed ista quidam sentiunt et non consentiunt; impugnantur, sed non expugnantur; onerantur, sed non prosternuntur.

Triplex est sanguis: sanguis moralis, sanguis historialis, sanguis redemptionis. Primus habet fontem in fomite peccati, secundus in lege Moysi, tertius in corpore Christi. Primus polluit hominem, secundus sanctificat ad carnis emundationem,  tertius sanctificat ad conscientie puritatem. De primo dicitur: »Homo qui fluit sanguine immundus erit, et manus suas lauabit in sanguine peccatoris [60 1Kb] ;« de secundo: »Si enim sanguis hircorum aut uitulorum inquinatos sanctificat ad emundationem carnis [61 1Kb] ;« de tertio: »Quanto magis sanguis Christi emundabit conscientias nostras ab operibus mortuis, ad seruiendum Deo uiuenti [62 1Kb] ?« In primo est onus graue, in secundo onus importabile, in tertio onus leue. Graue peccantibus, importabile seruientibus, leue diligentibus. Peccatoribus, propter futuram damnationem; seruientibus, propter difficilem legis obseruationem; diligentibus, propter futuram retributionem. De primo Dauid: »Quoniam  iniquitates mee supergresse sunt caput meum, sicut onus graue grauate sunt super me [63 1Kb] ;« de secundo: »Hoc est quod nec nos, nec patres nostri portare potuimus [64 1Kb] ;« de tertio ait Saluator: »Iugum enim meum suaue est, et onus meum leue [65 1Kb] .« Primus itaque sanguis est fomes peccati, quandoque bibitur, quandoque effunditur, quandoque aspergitur. Bibitur, dum suggestioni consentitur; effunditur, dum effectui mancipatur; aspergitur, id est ad alium spargitur, dum proximus exemplo corrumpitur. uel bibitur per peccati delectationem, effunditur per crudelitatem, aspergitur per proximi infamationem. De primo ait Salomon: »Due sunt filie sanguisuge que dicunt semper: Affer, affer [66 1Kb] .« Sanguisuga enim est qui bibit sanguinem istum,  due filie eius sunt desiderium carnale et desiderium spirituale: hec enim nunquam satiantur; de secundo: »Effuderunt sanguinem eorum tanquam aquam in circuitu Ierusalem et non est qui sepeliret [67 1Kb] ;« de tertio: »Aspersus est sanguis eorum super uestimenta mea et omnia indumenta mea inquinaui [68 1Kb] .« Hoc non uidetur esse otiosum, quod Adam iuxta quosdam in horto Damasceno est formatus. Paulus, dum iret Damascum, in uia est excecatus [69 1Kb] . Damascus Eliezer seruus Abrahe nascente nouo herede, hereditate domini sui est priuatus [70 1Kb] . Adam enim hunc sanguinem bibit, dum  peccati delectatione est captus, quod ad nos transmitteret. Paulus uero hunc sanguinem effudit, quia Damascum ibat, ut sanguinem effunderet. Forsitan aliquando Damascus Abrahe aliquod peccatum commisit quo alios aspergeret. De hoc potu sanguinis conquerebatur Paulus cum diceret: »Quod uolo malum hoc ago. uelle enim, quidem ait, mihi adiacet, perficereque autem bonum non inuenio [71 1Kb] .« Nec moueatur quis quod animalis quadrimembrem fecimus sanguinis diuisionem, hic trimembrem. Alia est enim ratio hic: alia ibi; hic enim per superiora, ibi per inferiora. Nec mirum: triplex enim est uoluntas: uoluntas nature, uoluntas uitii, uoluntas gratie. uoluntas nature uitio repugnat, sed uincitur nisi uoluntate gratie adiuuetur.  Ipsa autem aliquando subiacet, aliquando adiacet, aliquando superiacet. Primum quandiu uitio substernitur, secundum quandiu uitio reluctatur. Superiacet quando uitium superatur. Et Dei iustum est iudicium, ut inquietetur a suo inferiori qui suo noluit obedire superiori. Sanguis historialis quia totus est in figura relinquitur. Sanguine uero redemptionis quod derelinquitur, in primo alluitur. Cum enim effunditur, lauat peccatum; cum bibitur, spem nostram erigit ad regnum; cum aspergitur, securos nos facit contra periculum. De primo: »Hic est calix Noui Testamenti quod pro uobis effundetur in remissionem peccatorum [72 1Kb] ;« de secundo: »Nisi manducaueritis carnem Filii hominis et biberitis  eius sanguinem, non habebitis uitam in uobis manentem [73 1Kb] ;« de tertio: »Scimus quia aspersus est sanguis agni paschalis in liminibus Aegyptiorum, ubi erant filii Isrel, et a periculo Aegyptiorum liberati sunt [74 1Kb] ,« unde Apostolus: »Electis filiis Ponti, Galathie, Asie et Bithynie salutem mittit in aspersionem sanguinis Iesu Christi [75 1Kb] .«


uox enim tua dulcis et facies tua decora.

[THO.] Dulcis est uox illa, que proximum ad bonum informat, et in laudem Dei se exaltat, ut dicat cum Dauid: »Quam dulcia faucibus meis eloquia tua super mel ori meo [76 1Kb] .« Facies illa decora est que talem se exhibet, ut faciem Creatoris uidere mereatur, et dicat: »Exquisiuit te facies mea, faciem  tuam, Domine. requiram. Ne auertas faciem tuam a me, ne declines in ira a seruo tuo [77 1Kb] .« uox sponse auditur in auribus inimici, in auribus proximi, in auribus dilecti. In primo dulcis, in secundo dulcior, in tertio dulcissima. Prima enim est compassionis, secunda consolationis, tertia uox exsultationis et salutis. Prima dulcis propter remissionem, secunda dulcior propter regni promissionem, tertia dulcissima, quia imitatur supernorum ciuium iubilationem. Ad primam nos inuitat Dominus sic: »Si non remiseritis unusquisque fratri suo ex cordibus uestris, non intrabitis in regnum celorum  [78 1Kb] ;« de secunda: »Non coronabitur nisi qui legitime certauerit [79 1Kb] ;« de tertia: »uenite, exsultemus Domino, iubilemus Deo salutari nostro [80 1Kb] .« Per primam debemus remittere roganti, et non roganti et nobis malum facienti. Iuxta primum, remisit Dominus latroni, cum diceret: »Memento mei, Domine, dum ueneris in regnum tuum [81 1Kb] .« Iuxta secundum, remisit Petro non roganti. Respexit enim Petrum, et ille fleuit amare [82 1Kb] . Iuxta tertium, crucifixoribus suis non solum remisit, sed pro eis orauit: »Pater, ait, ignosce illis, quia nesciunt quid faciunt [83 1Kb] .« Secunda uox dicitur duro, pigro, deuoto. Primum increpat, secundum excitat, tertium inflammat. De primo: »ue uobis duri corde,« et »quia despexistis consilium meum, et correctiones meas neglexistis,  ego quoque in interitu uestro ridebo [84 1Kb] ;« de secundo: »Usquequo, piger, dormis [85 1Kb] ;« de tertio: »Curramus ad propositum nobis certamen, aspicientes in actorem fidei et consummatorem Iesum, qui proposito sibi gaudio crucem sustinuit, et nunc in dextera Dei sedet [86 1Kb] .« Tertia laudat Creatorem, ut laus procedat ex scientia: est enim uox non scientie, et est scientia non uocis, et est uox scientie, et est scientia uocis. uox non scientie est garruli, qui, cum clamat, non intelligit quid dicat, unde a Paulo dicuntur esse »uelut es sonans aut cymbalum tinniens [87 1Kb] .« Scientia non uocis est in iis qui non sunt eloquentes. uel pigri sunt ad dicendum quod sciunt, unde Salomon: »Scientia abscondita et thesaurus  absconditus, que utilitas in utrisque [88 1Kb] ?« uox scientie est eorum qui sciunt et bene proferunt; unde: »Thesaurus desiderabilis requiescit in ore sapientis [89 1Kb] .« Scientia uocis est, que diuinitus elingues facit eloquentes, et gratiam dat interpretationum. Sic enim factum est in apostolis, in aduentu Spiritus sancti, ut scirent omnia genera linguarum [90 1Kb] , unde: »Spiritus Domini repleuit orbem terrarum, et hoc, quod continet omnia, scientim habet uocis [91 1Kb] .« Ecce uox dulcis. Sequitur: Facies tua decora, scilicet conscientia.

Triplex est pulchritudo: prima est quando est sine macula, secunda in qua est quedam gustus et ornatus elegantia, tertia quedam membrorum et coloris in se trahens intuentium affectus  gratia; hec triplex pulchritudo est in anima: 61 prima inest per peccati abolitionem, secunda per religiosam conuersationem, tertia per occultam gratie inspirationem. De prima Iob: »Si abstuleris iniquitatem que in manu tua est, et in tabernaculo tuo non fuerit iniustitia, tunc leuare poteris faciem tuam absque macula [92 1Kb] ;« de secunda: Quam pulchra es in calceamentis, filia principis [93 1Kb] !« Calceamentis scilicet mortuorum animalium exempla patrum designantur. Ad quorum exemplum bene conuersamur et pedes nostrarum affectionum munimus.  De tertio: »Que est ista que progreditur quasi aurora consurgens, pulchra ut luna, electa ut sol [94 1Kb] .« Aurora est relinquens noctem uitiorum, luna illuminans tenebras peccatorum, sol penetrans speculatione secreta celorum. In prima pulchritudine meretur reconciliationem, in secunda familiaritatem, in tertia secretorum celestium reuelationem. De primo: »Cum auerterit se impius ab impietate sua quam operatus est, et fecerit iudicium et iustitiam, omnium iniquitatum eius non recordabor [95 1Kb] .« De secundo: »Si quis diligit me, sermonem meum seruabit, et Pater meus diliget eum, et ad eum ueniemus et mansionem apud eum faciemus [96 1Kb] ,« ecce familiaritas; de tertio: »Iam non dicam uos seruos sed amicos, quia omnia quecunque  audiui a Patre meo, nota feci uobis [97 1Kb] ,« ecce secretorum celestium reuelatio. In primo effugit tenebras culpe, in secundo tenebras inuincibilis ignorantie, in tertio tenebras molis corporee. Et istud est quintum onus Isaie, scilicet onus Aegypti [98 1Kb] , quod dicitur tenebre. Aliquando enim exigentibus peccatis nostris hoc onus scilicet tenebras ignorantie portamus, aliquando autem ex necessitate, aliquando ex negligentia. Hi onerantur ex Aegypto, sed non cum Aegypto scilicet non cum illis qui sunt tenebre iniquitatis. De quibus dicitur: »Qui male agit, odit lucem [99 1Kb] .« Qui dormiunt, nocte dormiunt, et hoc est uoluntarium.

Tres sunt tenebre: prime sunt culpe, secunde  ignorantie, tertie molis corporee. Tenebre culpe sunt quedam confusio peccati, qua interior homo, nec suum lapsum, nec quomodo resurgat obseruat. Tenebre ignorantie sunt quibus homo, et si bonum uelit facere, ignorat. Tenebre molis corporee sunt, quibus nimius usus sensualitatis impedit spiritum ut non possit cognoscere celestia secreta que desiderat. De primis Dauid: »Dixi: Forsitan tenebre conculcabunt me [100 1Kb] ;« de secundis, idem: »Nescierunt neque intellexerunt, in tenebris ambulant [1 1Kb] ,« et Iob: »Non sunt tenebre et non est umbra mortis, ut abscondantur ibi qui operantur iniquitatem [2 1Kb] ; de tertiis Iob: »In tenebris straui lectulum meum [3 1Kb] .« De primis ait Paulus: »Qui dormiunt, nocte dormiunt; et qui ebrii sunt, nocte ebrii  sunt [4 1Kb] ,« et: Ambulate dum lucem habetis, ne tenebre uos comprehendant [5 1Kb] ,« ideo: »Surge qui dormis: et exsurge a mortuis, et illuminabit te Christus [6 1Kb] .« Inde exsultabat Dauid, dicens: »Quia tenebre non obscurabuntur a te, et nox sicut dies illuminabitur [7 1Kb] .« Christus enim, ait Paulus, illuminabit abscondita tenebrarum et manifestabit consilia cordium [8 1Kb] ; de secundis exsultabat Dauid, dicens: »Quoniam tu illuminas lucernam meam, Domine Deus meus, illumina tenebras meas [9 1Kb] .« Lucernam id est Christum, qui doctrina sua illuminauit hominum  ignorantias. De istis enim dixerat Isaias: »ue qui dicitis malum bonum et bonum malum, et dulce amarum, et tenebras lucem [10 1Kb] .« De tertiis plangebat Ieremias sic: Quomodo obtexit caligine in furore suo Dominus uirginem filiam Sion, proiecit de celo terram inclytam Isrel [11 1Kb] ?« Sed uide quomodo Isaias harum tenebrarum uidebat in spiritu uenturam consolationem: »Surge, illuminare, Ierusalem, quia uenit lumen tuum. Quia ecce tenebre operuerunt terram, et caligo populos [12 1Kb] .« Sed ecce remedium: »Super te autem orietur Dominus, et gloria eius in te uidebitur, et ambulabunt gentes in lumine tuo [13 1Kb] .«

Qui in primis sunt, in tribus laborant. Habent peccati delectationem, relinquunt Dei timorem, non  recordantur mortis horrorem. De primo: Letantur cum male fecerint, et exsultant in rebus pessimis [14 1Kb] ; de secundo: »Non enim est illis commutatio et non timuerunt Deum [15 1Kb] ;« de tertio ait Dauid: »Quis est homo qui uiuet et non uidebit mortem? eruet animam suam de manu inferi [16 1Kb] ,« et peta:

Mors ecce non tardat et omni labitur hora.
Qui in secundis sunt tenebris, ipsi quoque in triplici sunt ignorantia. Ignorat enim homo se ipsum, ignorat Deum, ignorat diabolum. Se ipsum, quod sit peccator; Deum, quod sit Creator; diabolum, quod sit cauillator. Peccator, et ideo indigens penitentia; creator, indulgens misericordia; cauillator ex inuidia. De primo: »Si ignoras te, o pulchra inter mulieres, egredere et abi post uestigia gregum  tuorum [17 1Kb] ,« et peta:

De celo descendit ,
id est scito uel nosce te ipsum. De secundo: uerum est quod sint quidam qui nesciunt Deum esse, nec credunt; quidam sciunt eum sed non cognoscunt; quidam et sciunt et cognoscunt, sed debita ueneratione non colunt. De primis ait Dauid: »Dixit insipiens in corde suo: Non est Deus [18 1Kb] ;« de secundis Pharao: »Quis est Dominus, ut exaudiam eum. Dominum nescio et Isrel non dimittam [19 1Kb] ;« de tertiis, Paulus: »Qui cum cognouissent Deum, non sicut Deum glorificauerunt aut gratias egerunt [20 1Kb] .« Qui in tertiis sunt tenebris, ipsi etiam triplici impediuntur incommodo, ad uidenda secreta celi que desiderant. Ipsi enim desiderant uidere claritatem,  uidere pacem, uidere regem. Claritatem regni celorum, pacem hominum et angelorum, regem omnium regum. De primo: »Si oculus nequam fuerit, totum corpus tenebrosum erit [21 1Kb] ;« oculus est intentio. Ipse nequam, quando plus se inclinat ad seruiendum carni quam spiritui, unde dicitur: »Nequam,« id est non equus. »Totum corpus,« id est congeriem uirtutum, facit tenebrosum, scilicet ut, licet sit in uirtutibus, cum tali intentione non potest superna uidere. Congeries uirtutum corpus appellatur sicut dicitur: corpus peccati. »Et si oculus tuus  simplex fuerit,« id est soli seruiens spiritui, »totum corpus,« id est uirtutum congeries, »lucidum erit [22 1Kb] ,« inspiciendo superna. Est enim oculus nequam seruiens carni, est simplex seruiens soli spiritui, est multiplex seruiens nunc isti, nunc illi. De pace, quam uolunt uidere dicitur: »uisitauit nos Oriens ex alto. Illuminare iis qui in tenebris et in umbra mortis sedent, ad dirigendos pedes nostros,« id est affectus, »in uiam pacis [23 1Kb] « superne cognoscendam. De tertio dicitur: uita nostra abscondita est, quia nec uita nostra, nec Christus apparet modo nobis quandiu laboramus in hac mole corporea. Sed si uis uidere per speculum et in enigmate [24 1Kb] , audi Ioannem: »Qui diligit fratrem suum, ex Deo natus est et uidet Deum [25 1Kb] .« Prime tenebre sunt  illa cecitas, qua percussi sunt Sodomite, cum non possent inuenire ostium domus Lot [26 1Kb] ; secunde tenebre sunt ille que connumerantur inter plagas Aegypti [27 1Kb] ; tertie tenebre sunt illa cecitas qua laborabat ille cecus cui dixit Dominus: »Quid uis ut faciam tibi? Et ille: Domine, ut uideam lumen [28 1Kb] ,« scilicet illud supernum quocunque modo ut diligam in uia, quem postmodum habeam in patria. Quia igitur ab his libera erat sponsa dicitur ei: »Ostende mihi faciem tuam, quia pulchra est [29 1Kb] .« Hanc faciem pulchram ad Deum conuertere debemus, ipso auctore, ut et ipse suam nobis ostendat serenam quod orabat Dauid, dicens: »Deus uirtutum conuerte nos et ostende faciem tuam et salui erimus [30 1Kb] .« In facie abundant omnes corporei sensus.  Suam ergo nobis faciem ostendere est plenam sui cognitionem exhibere. Ipse enim sensus suos habet. Audi uisum: »In omni loco oculi Domini contemplantur bonos et malos [31 1Kb] ;« de auditu: »Desiderium pauperum exaudiuit Dominus preparationem cordis eorum audiuit auris tua [32 1Kb] ,« de odoratu, de sacrificio Ne dicitur: »Odoratus est Dominus odorem suauitatis [33 1Kb] ;« de gustu: »Abraham compuli Dominum ad se intrare ut gustaret modicum [34 1Kb] ;« de tactu dicit Propheta: »Misit Dominus manum suam et tetigit os meum [35 1Kb] .« uidet ergo, quia sapientiam eius nichil latet. Audit, quia misericordie eius auribus precibus supplicantium patet; adorat, quia per iustitiam suam qualitatem discernit, meritorum; gustat, cum per benignitatem beatorum condelectatur  gloria. Tangi eius est, in afflictorum compati miseria. Itaque per sapientiam cernit, per misericordiam audit, odorat per iustitiam, gustat per benignitatem, tangit per compassionem. Dicat ergo sponsa dilecto suo: Ostende mihi sapientiam tuam, ne errem; reuela misericordiam tuam, ne desperem: doce me iustitiam tuam, ut non presumam. Innotescat mihi benignitas tua, ut te diligam in donis tuis; innotescat mihi compassio tua, ne succumbam malis meis. Obsecro, Domine, illumina faciem tuam super seruum tuum, ut, cum eam cognouero,  plenius et securius meam quam requiris ostendam. Quid enim amantibus iucundius; quid dulcius esse potest quam alterutro foueri affectu, alterutro delectari aspectu, alterutro delectari affatu. Quia ergo ipsum solum uidere desiderat sponsa, ei horrenda sunt cetera, sordida sunt omnia, fastidiosa sunt que in mundo sunt iocosa. Animantium itaque more ad superni regis faciem uidendam est suspensa, quod dixit dilectus: »Ostende mihi faciem tuam [36 1Kb] .« Profecto eam querebat uidere in exsilio, uidere in iudicio, uidere in regno. In exsilio speciosam, in iudicio pretiosam, in regno gloriosam. Aspiciat ergo sponsa faciem eius exsultantis, faciem iudicantis, faciem regnantis; exsultantis, ut per eam sit pura; iudicantis, ut sit secura; regnantis, ut sit per  eum gloriosa.


Surge, propera, amica mea speciosa mea, columba mea, et ueni.

[CARD.] Tuis precibus Ecclesiam iuuatura, per illum modum qui sequitur: »In foraminibus petre in cauernis macerie ostende faciem tuam [37 1Kb] .« Foramina petre uulnera sunt manuum et pedum Christi. De quo dicit Apostolus: »Petra autem erat Christus [38 1Kb] .« Cauerna macerie est uulnus in latere; dicit ergo: »Ostende faciem tuam in foraminibus petre, in cauerna macerie [39 1Kb] ,« ac si dicat: Cum uulneribus meis, et inter uulnera mea ad interpellandum pro peccatoribus, tuam faciem representa. Et quia cum decore meritorum iuuat ipsa dulcedine  precum, dicitur ei: Cum representatione faciei »sonet uox tua in auribus meis [40 1Kb] ,« que magnam habet uirtutem. »uox enim tua mihi dulcis [41 1Kb] « est in precibus, et ideo dulcis, quia facies tua est decora, quia uidelicet in facie tua decor uirtutum mirabilis innotescit. Sequitur ex persona matris Domini.


Capite nobis uulpes paruulas, que demoliuntur uineas.

[THO.] uulpes sunt heretici, uinee singulares ecclesie. uulpes uineas demoliuntur, quia per hereticos Ecclesie a fidei uiriditate siccantur, que bene paruule dicuntur, quia, quamuis intus superbiunt, exterius tamen se humiles simulant, qui a sanctis capiuntur, quando in altercationibus sententiis ueris conuincuntur. uiro sapienti sua uita uinea est, sua mens, sua conscientia, quia in se  nil incultum desertumque relinquit. Ibi enim est uitis uirtutis, botrus boni operis, uinum letitie spiritualis. Bona uinea iustus, cui uirtus uitis, cui actio palmes, cui uinum testimonium conscientie, cui lingua torcular expressionis. Pessima uitis occultus detractor et blandus adulator. Hi duo capiendi sunt beneficiis et obsequiis monitis et orationibus fusis pro eis ad Dominum, et sic non nocebunt uinee iam florenti. Flos est noua conuersatio, quia iudicia sunt futuri fructus, cultus uilior, sermo rarior, uultus hilarior, aspectus uerecundior,  incessus maturior. Huic flori timendum est a frigore aquilonis. Hic enim si ad interiora peruenerit, in sinum mentis descenderit, concusserit affectiones, occupauerit consilii semitas, perturbauerit iudicii lumen, libertatem adduxerit spiritus, mox subit quidam animi rigor, uiror lentescit, languor fungitur uirium, horror austeritatis intenditur. Timor sollicitat paupertatis, contrahitur animus, subtrahitur gratia, protrahitur longitudo uite, ratio sopitur, spiritus exstinguitur, deferuescit feruor nouitius, ingrauescit torpor fastidiosus, refrigescit caritas, blanditur uoluptas, fallit securitas, reuecat consuetudo, dissimulatur lex, abiudicatur ius, fas proscribitur, relinquitur timor Domini, datur impudentie manus, presumitur ille diabolicus saltus,  de excelso in abyssum, de pauimento in sterquilinium, de solio in cloacam, de celo in cenum, de claustro in seculum, de paradiso in infernum. Est autem uinea manu Domini plantata, sanguine redempta, uerbo rigata, gratia propagata, spiritu fecundata. uulpes sunt demones hanc corrodentes. He aliquando latent in foueis uallium. Aliquando discurrunt 62 in planitiem plenam frugum, aliquando ad uineas ascendunt montium. In terra enim cordis humani tria inueniuntur: imo uallis scilicet cura sustinende carnis; planities fructuosa, propositum religionis; uitis montium, gustus superne dulcedinis. In primo nos fallit, proponens carnis necessitatem, quia per eam nos ducit ad ebrietatem; in  secundo nos fallit per honestatem, quia per eam nos trahit ad dissolutionem; tertium nos fallit per utilitatem, quia per eam nos ducit ad dignitatum ambitionem. Contra primum ait Dominus: »uidete ne grauentur corda uestra in crapula et ebrietate [42 1Kb] ;« contra secundum Apostolus: »Corrumpunt mores bonos colloquia praua [43 1Kb] ;« contra tertium monet nos Dominus, ut caueamus ab his qui »amant primos recubitus in cena et salutationes in foro, ut uocari ab hominibus Rabbi [44 1Kb] .« In primo foueam suam maculant. »uulpes, inquit, foueas habent et uolucres celi nidos [45 1Kb] .« Introibunt in inferiora terre, tradentur in manus gladii, partes uulpium erunt. Isti enim sunt in inferiora terre, secundi in medio, tertii in supremo. In secundo urunt fruges: isti enim sunt quibus Samson ligauit  torculos igneos in caudis, et discurrentes combusserunt segetes Philisthiim [46 1Kb] , quod dicitur potione cadens. Cum enim cadimus potione superbie quam uulpes ista nobis propinat in cauda, id est in fine sue propinationis, uirtutes nostras comburi sentimus. In tertio rodunt sicut in presenti loco. Magna uulpes est diabolus, de quo significatum est sub persona Herodis, qui pellicens, id est deceptor dicitur: »Dicite, ait, uulpi illi [47 1Kb] .« Hic habet ministros suos, uulpeculas tres: hereticos, hypocritas, adulatores. Primi rodunt radices, secundi stipites,  tertii flores. Radices fidei, stipites uirtutis, flores iam gustate dulcedinis.

Primi incredulitate, secundi ambitione, tertii placendi uel alterius commodi amore. Sed uis eos capere. Primos capies, fidei augmentis; secundos, desperatione sue exspectationis; tertios, si repellas a gratia tue familiaritatis. Sic itaque uinea tua ab his uulpibus quieta erit.

Et istud est sextum onus Isaie, quod dicitur deserti maris [48 1Kb] . Mare enim dicuntur persecutores a Deo deserti. Aliquando enim onerantur ex malorum persecutione, et hoc est onus deserti maris. Mare desertum est multitudo reproborum, qui derelicti a Deo pondere persecutionum, sanctam premunt Ecclesiam. Preterea mare sunt, qui diuersis passionum  ac uitiorum tumultibus quatiuntur, qui nunquam in eodem statu permanent. De quibus dicit Dauid: »Supra dorsum meum fabricauerunt peccatores, prolongauerunt iniquitatem suam [49 1Kb] .« Mare deserti solet dici ob triplicem causam: propter undas extollentes, propter montes sabuli sub aquis latentes, propter profundas foueas in se uertigine assidua aquas absorbentes. In primo enim nauis submergitur, in secundo frangitur, in tertio in abyssum demergitur. Hec sunt tria genera persecutorum: primi sunt mundi principes qui prosequuntur tyrannide, secundi sunt heretici, tertii hypocrite. Exemplum primorum fuit Cain aduersus Abel fratrem suum [50 1Kb] ; secundi Ismel aduersus  Isaac [51 1Kb] ; tertii Esau aduersus Iacob [52 1Kb] . In his omnibus se fortem Dauid perhibet sic: »Multi qui persequuntur me tribulant me; tamen a testimoniis tuis non declinaui [53 1Kb] .« De primis dixerunt impii: »uenite, opprimamus uirum iustum iniuste [54 1Kb] ;« de secundis: »Fauus distillans labia meretricis et nitidius oleo guttur eius, et nouissima eius amara quasi absynthium [55 1Kb] .« Tertios uocat Dominus sepulchra dealbata [56 1Kb] . Hoc fit iuxta triplicem huius nominis interpretationem: primi dicuntur mare, quia mala amaritudine replens; secundi mare, quasi malum remigio; tertii dicuntur mare, quasi male animas irretiens. Sed hoc mare desertum dicitur. Primo enim talis homo deseritur, secundo inseritur, tertio conseritur. Deseritur a Deo, inseritur diabolo,  conseritur prauorum consilio.

Primum reprobando, secundum instigando, tertium prauis consentiendo. Primum enim Iudas a Deo desertus: »ue, inquit, homini illi, per quem Filius hominis tradetur [57 1Kb] ,« ecce desertum a Deo, reprobando. Misit diabolus in cor Iude, ut traderet eum, ecce diabolus insertus est, instigando. uenit in hortum, accepta turba a principibus sacerdotum, ut traderet eum, ecce mare desertum. Primus itaque onerat manu, secundus lingua, tertius gestu et habitu. Manu flagellando, lingua predicando, habitu et gestu simulando.

 Flagellando innocentem, predicando contra fidem, simulando sanctitatem. Primi uincunt sustinendo in patientia, secundi resistendo in uerbo et scientia, tertii illudendo cum prudentia. De primo: »Beatus uir qui suffert tentationem, quoniam, quum probatus fuerit, accipiet coronam uite [58 1Kb] ,« et: »Beati qui persecutionem patiuntur propter iustitiam, quoniam ipsorum est regnum celorum [59 1Kb] .« Sed etiam orandum est pro eis, ut det eis de peccato suo salubrem confusionem, ut redeant in Dei timorem, ut habeant cordis et corporis contritionem. Sic enim orat Ieremias propheta: »Confundantur qui me persequuntur, et non confundar ego; paueant illi, et non paueam ego; duplici contritione contere eos, Domine Deus [60 1Kb] .« De  secundis dicitur: »Fauus distillans labia meretricis, et nitidius oleo guttur eius, et nouissima eius quasi absynthium [61 1Kb] .« De his Salomon. »Fili, si te lactauerint peccatores, ne acquiescas eis [62 1Kb] ;« de tertiis: »Hypocrita, eiice trabem de oculo tuo, ut postea eiicias festucam de oculo fratris tui [63 1Kb] .« Omnes isti uulpes dicuntur: primi dicuntur uulpes, quasi uulnerantes pessime; secundi dicuntur uulpes, quasi uulgus pessundantes, tertii dicuntur uulpes, quasi uultu pellicentes sereno. Iste demolientes uineas, id est animas uel ecclesias eas onerant onere quod dicitur deserti maris. »Perdit que non peperit, et fecit sibi diuitias in iudicio et non in iustitia, et in medio dierum suorum dimittet eas  et in nouissimis suis erit insipiens [64 1Kb] .« Hi sunt heretici qui quod pepererunt catholici in fide, ipsi in suo fouent errore.


Capite nobis uulpes paruulas, etc.

[CARD.] Ipsa siquidem, sicut precedens ostendit uersiculus, pro adiutorio Ecclesie ad celum uocata, ne florentibus uineis uulpes noceant, proinde excitat et inuitat doctores, ut hereticos exterminent ab ecclesia de gentibus, et dicit. Capite, hoc est reprehendite et debellate nobis ad gloriam et honorem filii mei pariter et meum, uulpes paruulas, que, id est quia, demoliuntur uineas, et hoc facite; nam uinea nostra floruit. uulpes siquidem uineis in floritione nocent, quia excutiunt flores et comedunt.  uulpes autem uocat hereticos uersutos, anfractuose et distorte ambulantes in Scriptura sacra, qui se fingunt humiles et paruulos ut amplius noceant. Isti demoliuntur rodendo, corrumpendo in uineis, hoc est in ecclesiis: flores et germina uirtutum, id est initia sanctorum operum, et propter hanc causam contra uulpes excitat studium, dicens: Nam uinea nostra floruit, idem signans per uineas et uineam, quia omnes ecclesie sunt una Ecclesia. Ut autem attentiores ad hoc opus reddat illos quos excitat, subdit mater:


Dilectus meus mihi et ego illi; qui pascitur inter  lilia, donec aspiret dies et inclinentur umbre.

[THO.] Quasi diceret: Dilecti mei amicitiam constanter teneo, quia eius beneuolentiam erga me constantem sentio, et in eius familiaritate quid faciat sentio. Nam pascitur inter lilia. Per lilia anime significantur, que dum castitatis candorem retinent per bone fame opinionem proximis suauiter olent. Sic igitur inter lilia pascitur, qui animarum castitate delectatur. Dies uero tunc aspirabit, et umbre inclinabuntur, quoniam uita eterna apparebit, et presens finietur. Hic sunt umbre noctis, que ibi inclinabuntur, id est deficient. Ad quod suspirantes anime clamant: Reuertere. Sponsus dicitur pasci inter lilia propter ueritatem, et mansuetudinem, et iustitiam, quod per eum scilicet promissiones  adimplete sunt, quod iniquitates remisse, quod superbi demones iudicati sunt. Talis ergo apparuit, qui merito amaretur. uerax per se, mitis pro hominibus, iustus pro hominibus. Debet ergo quelibet anima se committere tam fido redditori, tam pio indultori, tam iusto propugnatori. Audi lilia: Propter ueritatem, et mansuetudinem, et iustitiam; lilia scilicet orta de terra nitentia super terram, eminentia in floribus terre, fragrantia super odorem aromatum. Bene lilium ueritas cuius odor animat fidem, splendor illuminat intellectum. Est et mansuetudo lilium, propter innocentie candorem et odorem spei; est et iustitia lilium: »Iustus ait, germinabit sicut lilium [65 1Kb] .« Lilia Christi sunt  conceptio, ortus, conuersatio, eloquia, miracula, sacramenta, passio, mors, resurrectio, ascensio. Ortum candidauit incorrupta uirginitas matris, conuersationem innocentia uite, eloquia ueritas, miracula puritas cordis, sacramenta pietatis arcanum, passionem patiendi uoluntas, mortem libertas non moriendi, resurrectionem martyrii fortitudo, ascensionem exhibitio promissorum. In his tria sunt lilia que nos oportet habere: innocentia, continentia, patientia. Itaque si uenerit ille amator liliorum ut apud nos faciat pascha. In primo erit inclyta illa suauitas, in secundo odorifera iucunditas, in tertio magna securitas. Nox est: dies est Dominus [66 1Kb] , dies scilicet illustrans et spirans qui spiritu oris sui fugat umbras. Umbras inclinari est  annichilari. Et umbras dicit enigmata scripturarum, et philosophiam et sophisticas cauillationes, et implicita argumentorum que cessabunt. In angelis est dies spirans, claritas eterna. In primis parentibus fuit inspirans: »Inspirauit in faciem eius spiraculum uite [67 1Kb] .« Postmodum factus est conspirans, quia conspirauerunt simul serpens, Eua, Adam [68 1Kb] . Deinde factus est exspirans, quia eius splendor euanuit, et nos abunde mori fuit necesse, inde usque ad Christum factus est supirans, a Christo uero factus est respirans, post iudicium uero erat aspirans.

 Tria sunt lilia: castitas coniugalis, continentia uidualis, integritas uirginalis. Prima est excusata, secunda mundata, tertia innata. Excusata per sacramentum spe prolis et fide, secunda mundata per expertorum abdicationem, tertia innata ad angelice puritatis imitationem. Primo pascitur sponsus fructu, id est fide, spe prolis, sacramento, et quia abstinent a complexibus indultis; secundo pascitur hilaritate in adimplendis spontaneis uotis. Tertio pascitur odore angelice puritatis. uel in eodem lilio ut sit castitas coniugalis, in pallore radicis. Continentia uidualis, in uirore stipitis. Integritas uirginalis, in candore floris. Primi in radice sunt, que est in terra, quia debito carnali sunt inuicem obligati. uidue in stipite, in una parte herent radici,  quia cum primis hoc habent commune quod aliquando fuerunt obnoxii corruptioni. Ex alia parte flori propinquant, quia aspirant uirginitati. uirgines sunt in flore, quia habent candore puritatem, odore bonam opinionem, in auri colore interius Dei dilectionem. Primum lilium a Christo commendatur miraculo, secundum oraculo, tertium signaculo. Primum facto miraculo quando in Cana Galilee ad nuptias est uocatus; secundum quando presentatus in templo a sene Simeone, et uidua Anna de eo dante oraculum est susceptus. Tertium quando nascente Christo per eum pudor matris est sigillatus. In his pascitur, donec aspiret dies.

Tres sunt dies: primus est temporalis, secundus  spiritualis, tertius celestis. Primus est nobis ad calamitatem, secundus ad indulgentiam, tertius ad Dei uisionem. Primum maledixit Iob sic. »Pereat dies in qua natus sum [69 1Kb] ;« de secundo: »Dies diei eructat uerbum [70 1Kb] ;« de tertio: »Et thronus eius sicut dies celi [71 1Kb] .« Primus est conspirans, exspirans, 63 suspirans. Conspirans peccare deliberando, exspirans deliberatum perpetrando, suspirans perpetratum lugendo. Secundus dies est inspirans, celestia intelligendo; respirans in eis delectando; tertius erit aspirans, Deum uidendo. In illo inclinabuntur umbre.

Tres sunt umbre: prima lucem temperat, secunda estum mitigat, tertia lucem obscurat. Prima fit interpositione nubis, secunda obiectione alicuius  corporis, tertia in uespere occasu solis. Prima in Christi natiuitate, secunda in passione, tertia ex nostre miserie inquietatione. Nec enim beata uirgo pondus Diuinitatis posset sustinere, nec nos intelligere, nisi prima umbra temperante, unde dicitur ei: »uirtus Altissimi obumbrabit tibi [72 1Kb] ,« et hoc, carnis Christi interposita nube, unde dicitur: »Ascendet Dominus super nubem leuem, et ingredietur Aegyptum [73 1Kb] ,« et Ioannes: »uidi nubem candidam, et super nubem Filium hominis sedentem [74 1Kb] .« Item: nec tentationum estus, nec diaboli machinamenta possemus sustinere, nisi secunda umbra  intercedente, opposito Christi corpore in passione, unde »:Scapulis suis obumbrabit tibi [75 1Kb] .« Et in umbra tua uiuemus inter gentes. Tertia umbra lucem contemplationis obscurat sole occidente in uespere, id est Christo a nobis recedente.

Hec uespera triplex est: prima fit ex tentatione, secunda ex mundana sollicitudine, tertia ex superni luminis reuerberatione. De prima: »Ad uesperum demorabitur fletus et ad matutinum letitia [76 1Kb] ;« de secunda: »Exibit homo ad opus suum, et ad operationem suam usque ad uesperam [77 1Kb] ,« et Iob: »Si dormiero, dico quando surgam, et rursum exspectabo uesperam [78 1Kb] ,« de tertio: »Mane nobiscum, Domine, quoniam aduesperascit et inclinata est dies [79 1Kb] .« Sic enim sonat triplex huius nominis interpretatio. Iuxta  primam dicitur uespera quasi ue spirans; iuxta secundam dicitur uespera uelans spheram, id est Christum qui est sphera iuxta philosophum, cuius centrum ubique est, circumferentia nusquam. Qui et dicitur sphera propter perfectionem, que designatur in rotunditate. Tertia dicitur uespera, uim specie, uel speciem rapiens, scilicet quando a contemplatione reuertitur homo ex oculorum spiritualium infirmitate qui reuerberantur nimia claritate. Primi habent oculos cecos, sicut Tobias ex hirundinis stercore [80 1Kb] , id est diaboli suggestione; secundi habent lippientes sicut Lia propter opera actiue [81 1Kb] ; tertii habent attenuatos, ex nimia claritate, unde: »Attenuati sicut oculi mei suspicientes  in excelso [82 1Kb] .« Qui tales habet oculos: »Non exstinguetur in nocte lucerna eius [83 1Kb] ,« et si sit attenuata. Aspirante ergo die, umbre inclinabuntur. uespertina enim non erit impedimento homini, quia sicut sol fulgebit in regno Patris eius [84 1Kb] , et agnus erit lucerna eius. Umbra quoque que modo mitigat estum, hic particularis, ibi generalis efficietur, quia non cadet super eos sol, neque ullus estus [85 1Kb] .« Umbra uero que temperat lucem, tunc perficietur. Quia quod uidemus nunc per speculum in enigmate, tunc uidebimus facie ad faciem [86 1Kb] , ut fiat illud Salomonis: »Semita iustorum, quasi lux splendens procedit, et crescit usque ad perfectum diem [87 1Kb] ,« ubi dicemus: »Hec est dies quam fecit Dominus, exsultemus et letemur in ea [88 1Kb] ;« quandoque fatigamur  ex occulta animi uexatione. Hoc est onus duma. Duma enim interpretatur silentium. Multos enim onerat silentium, et quies grauat, quibus est iucundum grauari. Onus istud uoluntarium est. Est autem triplex silentium quod onerat, et est reprehensibile: primum est regularis obseruantie, secundum in occulta confessione, tertium cessatio a diuina laude. O quantum est grauis obseruantia regularis multis dum habent in corde querelas, que laborant exire scilicet leuitates, rumores, ostentationes, detractiones, murmurationes. Leuitates, que excitent ad risum; rumores, quibus admiremur aliquod  nouum; ostentationes, quibus se ostendat homo ad fastum; detractiones, quibus ledat proximum; murmurationes, quibus suum proponit defectum. O quantum est onus cordis, in quo leuitates lasciuiunt, rumores discurrunt, ostentationes perstrepunt, detractiones ultionem parant, murmurationes cor perturbant. Leuitates enim intra hominem causantur nimis maturum, rumores tardum, ostentationes latentem et incognitum, detractiones contumeliis affectum et deiectum. Cum habeat monachus in corde, nec emittere habeat facultatem, potest dicere cum Eliu: »Plenus sum sermonibus et coarctat me spiritus meus. uenter meus quasi uinum nouum absque spiraculo, quod lagunculas nouas disrumpit [89 1Kb] .« Cor tale est mare Mortuum, hec  quinque sunt quinque ciuitates Sodomorum quod dicitur silentium pecudum. Hec enim sunt quinque fatue uirgines, que pulsant ad ostium, et nemo eis aperit [90 1Kb] . Silentium confessionis tribus onerat: primum quia durum uidetur peccatori a consuetudine peccandi recedere, secundum uermis conscientie, tertium confusio erubescentie. In primo cogitat Deum misericordem, in secundo seuerum iudicem, in tertio minus securum suum confessorem: misericordem, qui indulgeat; iudicem, qui puniat; confessorem minus securum, qui peccatum publicet et detegat. In primo ait apud se: »Misericors est Deus, sine confessione agam penitentiam: non enim iudicabit bis in idipsum, nec consurget duplex  tribulatio. uel faciam eleemosynas, quia scriptum est: »Date eleemosynam, et omnia munda sunt uobis [91 1Kb] .« uel coram Deo ingemiscam, ipse enim ait: Quacunque hora ingemuerit peccator, omnium iniquitatum eius non recordabor [92 1Kb] .

In secundo proponit sibi iudicis terrorem, uerbi horrorem, et inferni dolorem. Terrorem, quia horrendus et cito apparebit, nam columne celi pauent aduentum eius, uerbi horrorem: »Ite, maledicti, in ignem eternum [93 1Kb] .« Inferni dolorem: »Ubi erit fletus et stridor dentium [94 1Kb] .« De tertio sic proponit, forsitan talis est confessor meus, qui iratus publicet et detegat meam iniquitatem, unde dicam: »Tota die uerecundia mea contra me est, et confusio faciei mee cooperuit me a uoce exprobrantis et  obloquentis [95 1Kb] .« uel utilitatem meam impediet dicens, ne promoueatis eum: »Non enim est Deus in conspectu eius. In iniquitate sunt uie illius in omni tempore [96 1Kb] .« uel forsitan in corde suo reputet me uilem, ut dicat: »Grauis est nobis etiam ad uidendum, quia dissimiles sunt uie illius a uiis meis, et cogitationes illius a cogitationibus meis. Tertium silentium est in tribus, scilicet, quia homo pigrescit: predicare, orare, laudare. Primum enim debetur proximo, secundum sibi, tertium Deo: proximo, ad conuersionem, sibi, ad propriam utilitatatem: Deo, ad honorem. De primo enim dicitur:  »Nunquid custos fratris mei sum ego [97 1Kb] ?« Illud uero non audit: »Sanguinem fratris tui requiram de manu tua [98 1Kb] .« De secundo dicit: »Quis est Dominus, ut timeamus eum [99 1Kb] ;« aut quid prodest nobis si orauerimus eum, et non audit illud: »Multum ualet deprecatio iusti assidua [100 1Kb] ,« et illud Elie: »Orauit et facta est siccitas, et iterum orauit, et celum dedit pluuiam [1 1Kb] .« De tertio dicit: »Non indiget Dominus laudari a me, quoniam bonorum meorum non eget [2 1Kb] .« Illud uero non audit: »Psallite Deo nostro, psallite, psallite regi nostro, psallite [3 1Kb] ,« ecce onus duma. In primo enim onerat, eo quod non loquitur, ubi esset loqui commodum; in secundo onerat, ubi loqui esset bonum; in tertio onerat ubi esset loqui iucundum. Igitur quos Dominus  ad hoc uocat si impleant possunt dicere: Dilectus meus mihi et ego illi; sin autem non faciunt dicunt: Dilectus meus mihi, nec ego illi respondeo.


Dilectus meus mihi, et ego illi.

[CARD.] Ac si dicat: »Dilectus meus unicus mihi et precordialis, dixit mihi: »Surge, propera, quia uinee florentes odorem dederunt [4 1Kb] .« Et ego illi singulariter unica, ad auxilium florentis uinee uos inuito, ut ipse pascatur et delectetur in nobis, qui pascitur in liliis, donec aspiret dies et inclinentur umbre. Lilia adustis corporibus mederi solent. Unde in solitudine magna atque terribili, per quam iste mundus signatur, sicut dicit Moyses in Deuteronomio: »Serpens est flatu adurens [5 1Kb] .« Iste serpens diabolus est, »de cuius ore,« sicut  dicit Iob, »procedunt lampades, sicut tede ignis accense [6 1Kb] .« Os autem diaboli sunt heretici, qui mentes audientium accendunt ad ardorem perfidie, qui uelut teda odorem suauem; sed lumen obscurum habent, quia suaue est quod redolent, sed nigrum est quod lucent. Olent enim per simulationem iustitie, sed obscurum ardent per perpetrationem nequitie. uult ergo mater Domini quod doctores Ecclesie medeantur adustis mentibus, quas corrumpunt uenena perfidie procedentia ab hereticis, tanquam ex ore serpentis: et hoc modo sint lilia in quibus pascatur Deus, id est in quibus delectetur donec aspiret dies. Lux uidelicet uite perpetue que uesperum non habet, et donec inclinentur umbre, id est  donec transeant et deficiant errores et ignorantie et tenebre presentis uite. His itaque dictis contra prauitatem hereticam, conuertit se mater ad filium, ut contra Iudaicam perfidiam opem imploret filii, dicens:


Reuertere: similis esto, dilecte mi, capree hinnuloque ceruorum super montes Bethel.

[THO.] A nobis dilectus tunc corporaliter abiit, quando post resurrectionem in celum ascendit. Tunc reuertetur, quando in fine mundi resuscitatis hominum corporibus, in iudicio manifestabitur. Super montes Bethel similis capree hinnuloque  ceruorum apparebit, quia in eadem humanitatis forma ad iudicium ueniet, quam ab Ecclesia sumpsit, quando in hoc mundo ex patrum progenie, quasi hinnulus exterius humilis natus fuit. Hanc reuocationem facit homo intemperans. Is enim est, qui in se triumphans captiuansque omnem pudoris sensum, conuenientie modum, deliberationis consilium, modestie et opportunitatis neglectum parit. Non solum eius petit in corde presentiam, sed in iudicio clementiam. Si enim cum hoc temperamento clementie tanta erit in iudicio equitas, in iudice feritas, in maiestate sublimitas, in facie ipsarum rerum nouitas, ut non possit cogitari dies aduentus eius, quid esset, si uenisset in illa diuinitatis magnitudine, fortitudine, puritate. »Contra  folium quod uento rapitur,« ostensurus potentiam suam, et stipulam siccam persecuturus [7 1Kb] , sed propter filios gratie, blanda quedam uisio hominis apparebit, firmamentum ndei, robur spei, argumentum fiducie. Sed quid filius gratie? Si inuenio animam quam frequenter sponsus inuisere soleat, cui familiaritas ausum, gustus famem, contemptus omnium otium dederit. Hanc ego dignam dixerim, que uotis fertur, trahitur desideriis, dissimulat merita, maiestati oculos claudit, aperit uoluptati, fiducialiter agens in salutari, secura uocat non Dominum, sed dilectum, dicens: Reuertere, dilecte mi. Hanc ad uocandum cogit diuturna fraudatio tediorum nutrix, suspicionum fomes, impatientie fons. Arrogat enim sibi omnia, que fecit Dominus humanitus,  et ait: Mea est mortalitas nati, mea est infirmitas paruuli, mea exspiratio crucifixi, mea dormitio sepulti, ideo confido. Cum tres legimus Saluatoris aduentus, tertium desiderare sponsam credimus, cum dicit: Reuertere, dilecte mi. Horum trium aduentuum: primus fuit in carne, secundus in corde, tertius erit in maiestate. Primum desiderauerunt patres antiqui, secundum peccatis illaqueati, tertium desiderant iusti; primi desiderant propter tria, nichilominus secundi propter tria, tertii uero propter unum. Inde sunt ille septem uocales antiphone, que cantantur ante Natale. In tribus enim primis queruntur illa tria que desiderabant patres antiqui, scilicet eruditionem, redemptionem, liberationem,  unde prima dicit: O sapientia que ex ore Altissimi prodisti, ueni ad docendum nos uiam prudentie [8 1Kb] ; secunda petitur redemptio sic: O Adonai, ueni ad redimendum nos in brachio extento [9 1Kb] ; tertia petit libertatem sic: O radix Iesse, ueni ad liberandum nos, iam noli tardare [10 1Kb] . Iste tres ad primum 64 pertinent aduentum; tres autem sequentes ad secundum respiciunt aduentum qui est in corde, quem desiderant patres illaqueati, propter tria que his tribus petunt, scilicet: a tenebris peccatorum purgationem, gratie illuminationem, salutem contra tentationem. Unde prima sic petit: O clauis Dauid,  que claudis et nemo aperit, aperis et nemo claudit, ueni et educ uinctum de domo carceris, sedentem in tenebris et umbra mortis [11 1Kb] ; secunda petit sic: O Oriens splendor lucis eterne, ueni et illumian hominem [12 1Kb] ; tertia petit sic: O rex glorie, ueni et salua hominem quem de limo formasti [13 1Kb] . Septima est de tertio aduentu, qui erit in maiestate: istum aduentum desiderant iusti, unde et ipsi petunt unum, iuxta illud: Unam petii a Domino, hanc requiram [14 1Kb] , scilicet saluari ab hac presenti miseria. Nam in antecedenti petebatur salus a tentatione. In hac autem petitur salus eterne patrie. Hanc ergo sic petit: O Emmanuel, ueni ad saluandum nos, Domine Deus noster [15 1Kb] . Emmanuel enim interpretatur nobiscum Deus, qui erit nobiscum perpetuo in illa  salute, in qua Saluatorem exspectamus Dominum Iesum Christum, qui reformabit corpus humilitatis nostre, configuratum corpori claritatis sue. Sed ut ipsum in tertio aduentu securi expectemus, quoties molestat nos alicuius defectus quo cadere possumus a iustitia in peccatum, inuocemus eum sic: Reuertere: similis esto capree, etc.

Tunc enim imminet nobis illud onus quod dicitur Abisaia. »Onus in Arabia [16 1Kb] ,« unde necesse est ut hoc onus prosequamur. Aliquando enim ex consideratione mortis et horrore sortis extreme oneramur. Et hoc est onus in Arabia; Arabia uespera interpretatur, que diei finis est noctisque principium. Horam mortis congrue significans, que cunctis mortalibus timoris non leue pondus imponit.  Sed quis ab hoc se gaudeat immunem cum Saluator, uoluntarie patiens, »cepit pauere et tedere [17 1Kb] .« uespera que, ut diximus, diei finis est et noctis principium, eius exprimit casum, qui post opera iustitie opera inchoat tenebrarum. Hoc quoque onus necessarium est. Hec uespera triplex est, quia onus istud triplex est. Prima uespera est hora qua uenit homo de prosperitate in aduersitatem; secunda, qua cadit de iustitia in iniquitatem; tertia, qua descendit de uita in mortem. De prima ait Dauid: »uespere, et mane, et meridie narrabo [18 1Kb] .« uespera enim est aduersitas in conceptione, mane prosperitas in inchoatione, meridies prosperitas in plenitudine. Item de hac Iacob: »Beniamin lupus rapax, mane rapiet  predam, ad uesperam diuidet escam [19 1Kb] .« In multa prosperitate persequebatur Christianos, id est mane rapiebat: in multa aduersitate, predicauit Dei precepta, id est uespere diuidet escas. Item cum turbe sequerentur Dominum per desertum, uespere facto dixerunt discipuli ad Iesum: Dimitte turbas ut emant escas [20 1Kb] ; ac si dicerent: De deserto in quo aduesperascit, id est incipit aduersitas. De secunda uespera: »ue uobis qui consurgitis mane ad sectandam ebrietatem usque ad uesperam [21 1Kb] .« Item: »uespere dicitis serenum erit, rubicundum  enim celum est [22 1Kb] .« In hora peccati dicitis. Sanguis Christi totum abluet. De tertia dicitur: »Mane floreat et transeat: uespere, decidat, induret et arescat [23 1Kb] .« Item: Facto uespere, cenauit iehsu cum discipulis suis, imminente hora mortis [24 1Kb] .

Prima itaque frangit, secunda angit, tertia tangit. Frangit patientiam, angit conscientiam, tangit nostram superbiam. Patientiam dolore, conscientiam merore, superbiam timore. De primo ait Dauid ad Ioab: »Non te frangat aduersitas, uarius est enim euentus belli [25 1Kb] .« Exemplum secundi habemus Petrum, quem post negationem »respexit Deus, et egressus foras fleuit amare [26 1Kb] .« De tertio ait Dauid: »Circumdederunt me dolores mortis [27 1Kb] ,« et ille alius: »Timor mortis conturbat me.« uideamus  ergo de primo, scilicet quantum sit onus frangi patientiam. Iram enim suam ulciscitur homo, aduersitate fractius. Primo in se ipsum, secundo in proximum, tertio in Deum. Se enim tristitia turbat, proximum flagellat, Deum blasphemat. De primo dicit Apostolus: Tristitia seculi mortem operatur. De secundo legimus de Herode quod cum uermibus scateret iuste a Deo flagellatus, tanto insaniuit dolore, ut multos de nobilioribus Iudeis in morte sua faceret occidi, ne Iudei gauderent in morte sua. De tertio dixit Eliu loquens contra Iob: »Qui accumulat super peccata sua blasphemiam, constringatur inter nos [28 1Kb] .« Secunda uespera grauiter onerat, dum respicit peccator quantam perdiderit conscientie suauitatem, in quantam ceciderit conscientie  insuauitatem, in quantam ceciderit culpe impuritatem. Quantam exspectet pene seueritatem. Primo enim cecidit cum Adam de amenitate paradisi [29 1Kb] , secundo cum eodem cecidit in imunditias huius mundi, tertio cum eodem meruit penas inferni. De primo dicebat Iob: »Ego ille quondam opulentus subito contritus sum [30 1Kb] ;« de secundo Ieremias: »Lapsa est in lacum uita mea, posuerunt lapidem super me [31 1Kb] ,« item: ue nobis quia peccauimus, quia cecidit corona capitis nostri [32 1Kb] ;« pro tertio dixit Propheta: »Quis poterit habitare de uobis cum igne deuorante, aut quis habitauit de uobis cum ardoribus sempiternis [33 1Kb] .« Tertia uespera et ipsa grauiter onerat, si attendatur corporis et  anime dissonantia; demonis seuitia, noue religionis experientia. Dissonantia, qua corpori subtrahit anima usum uegetationis; demonis seuitia, qui assistens morientibus, de ipsorum studiose requirit peccatis; regionis experientia, quia itura est anima nescit in quam regionem dissimilitudinis. De primo interroga Saluatorem, qui ante passionem »cepit pauere et tedere [34 1Kb] ;« de secundo beatum Martium, qui in obitu suo uidit sibi demonem assistere; de tertio Iob dicentem: »Dimitte me ut plangam paululum dolorem meum antequam uadam ad terram  tenebrosam et opertam mortis caligine [35 1Kb] .« In his ergo tribus uesperis si cadimus, recedit dilectus a nobis. Unde necesse habemus clamare: Reuertere, dilecte mi. Reuertatur ergo in prima uespera, ut nos sustineat in aduersitate; et in secunda, ut nos protegat in tentatione; et in tertia, ut reformet corpus humilitatis nostre configuratum corpori claritatis sue. In prima igitur reuertatur similis capree: Caprea namque pascitur in rupibus excelsis. Et nos in reuersione eius, in excelsis meditationibus pascamur, ut ab ipso sustineamur in aduersitate celesti cum ipso refecti consolatione. In secunda uero uespera reuertatur similis hinnulo ceruorum, qui leuitate sua transilit spineta, ut in tentationibus nostris per ipsum qui sine peccato de  peccatoribus natus est, fugiamus peccata. In tertia uespera reuertatur super montes Bethel, quod interpretatur domus Dei, ut in morte nobis assistente ipso, transeamus cum ipso in locum tabernaculi admirabilis usque ad domum Dei. Ipso prestante, cui est honor et gloria in secula seculorum. Amen.


Reuertere: similis esto, dilecte mi, capree hinnuloque ceruorum, super montes Bethel.

[CARD.] Ac si dicat: Reuertere, dilecte mi, super montes Bethel. Per montes superbia et elatio demonstratur. Bethel interpretatur domus consurgens. Domus ista, Synagoga est, que contra Dominum consurrexit ut hostis, sicut dicit per Micheam prophetam: »Nonne uerba mea bona sunt cum eo  qui recte graditur? et econtrario populus meus in aduersarium consurrexit [36 1Kb] .« Rogatur ergo Deus ut ad populum Iudaicum, qui tanquam aduersarius consurrexit in ipsum, et quem propter superbiam perfidie sue deseruit, misericorditer reuertatur, sitque similis capree hinnuloque ceruorum qui loca que deserunt, non sic deserunt, quin aliquando ad ea reuertantur. Sequitur.



CAP. III. In lectulo meo quesiui per noctem quem diligit anima mea.

[THO.] Lectulum sibi sancta anima facit, dum mundi turbationes fugiens secretum parat in quo requiescat. In hoc eum quem diligit querit, quia, dum a mundi sollicitudine uacat in ipsa inquisitione, quomodo ad ipsum perueniat, non quiescit.  Per noctem querit qui in hoc mundo uiuit, et perfecte temporalitatis tenebras a se excutit. Sed quia querit in hoc mundo perfecte nemo inuenit, subiungit: Quesiui illum et non inueni. Tres sunt cause, que querentes frustrare solent, scilicet cum non queritur in tempore, aut non sicut oportet, aut ubi non oportet; sed ista in tempore querit, quia »Ecce nunc tempus acceptabile, ecce nunc dies salutis [37 1Kb] .« Sed nec secunda causa impedit. Nam corde ardenti et omnino infatigabiliter querit, Sed forsitan impedit tertia, quando queritur ubi non est querendus. Quia forte non in lectulo sed in lecto querendus  erat, cui orbis angustus est. Quid queris fortem in lecto, magnum in lectulo, clarificatum in stabulo? Qui enim omne infirmum in gloria resurrectionis exuit, accinxit se potentia, induit lumine sicut uestimento. Tres lectulos in hoc Cantico inuenimus: unum hic. »In lectulo meo quesiui per noctem quem diligit anima mea [38 1Kb] ;« alium ibi: »En lectulum Salomonis sexaginta fortes ambiunt de fortissimis Isrel [39 1Kb] ;« tertium ibi: »Lectulus noster floridus [40 1Kb] .« Iste lectulus est conscientia uarie affecta. In primo iacent uulnerati, in secundo fatigati, in tertio delicati. uulnerati peccato, fatigati in bello, delicati sancto otio. Primus dicitur nocte obscurus, secundus armis uallatus, tertius floribus ornatus. In primo iacent penitentes, in secundo  operantes, in tertio contemplantes. Primi sunt in recessu, secundi in processu, tertii in excessu. In recessu a peccatis, in processu uirtutis, in excessu mentis. De primo: »Lauabo per singulas noctes lectum meum [41 1Kb] ;« item: »Dominus opem ferat illi super lectum doloris eius [42 1Kb] ;« de secundo: »Collegit Iacob pedes suos in lectulo suo et mortuus est [43 1Kb] .« Pedes suos in lectulo colligit qui affectus suos in conscientia discutit, et sic moritur securus, quia peccato moritur non Deo; de tertio: »Duo in lecto: unus assumetur et alter relinquetur [44 1Kb] .« Due namque sunt contemplationes. Prima philosophorum, et hi relinquentur; secunda religiosorum, et hi assumuntur. Primus est nocte tenebrosus. Huius tres sunt tenebre:  prime peccati, secunde ignorantie, tertie inferni. Prime faciunt anxietatem et conturbationem, secunde gressus titubationem, tertie timorem. De primo: »Collocauit me in obscuris sicut mortuos seculi [45 1Kb] ,« et »anxiatus est in me spiritus meus [46 1Kb] .« In me turbatum cor meum. De secundo: »Nescierunt neque intellexerunt; in tenebris ambulant, mouebuntur omnia fundamenta terre [47 1Kb] .« De tertio dicit idem: »Timor et tremor uenerunt super me: et contexerunt me tenebre [48 1Kb] .« Propter has dicebat Iob: »in tenebris straui lectulum meum [49 1Kb] .«

Secundus lectus est armis obsitus, quia »militia est uita hominis super terram [50 1Kb] .« Arma autem  militie nostre non sunt carnalia, sed placentia Deo. Induamur ergo armis lucis [51 1Kb] .---»State succincti lumbos uestros in ueritate: induti loricam iustitie [52 1Kb] ,« et cetera que sequuntur. Tertius lectus est floridus [53 1Kb] . Nam circumdant eum flores rosarum et lilia conuallium [54 1Kb] ; de quibus supra dictum est. Sunt autem tres flores: in corde puritas; in ore ueritas, in opere sinceritas. Tunc enim floret lectulus. Si cogitemus quod sanctum est, si loquimur quod uerum est, si operamur quod iustum est. In his tribus iacet Dominus: in primo ut medicus, in secundo ut patronus, in tertio ut dilectus. In  primo ut medicus, quia sanis non est opus medicus, sed male habentibus; in secundo iacet ut patronus, ut sit adiutor in tribulationibus; in tertio ut dilectus, ut dicat nobis: »Gustate et uidete quam dulcis est Dominus [55 1Kb] .« Hic est ordo querendi, non sicut sponsa que iacens in primo adhuc querebat, ubi querendus erat medicus. Ideo subdit: »Quesiui et non inueni [56 1Kb] .« Itaque cum querimus quem desideramus nec inuenire possumus, grandi onere grauamur.

Hic est onus uallis uisionis [57 1Kb] . Contingit quinque nos onerari. uanitate, pro eo, scilicet quod in bono proficimus. Hoc dicitur uallis uisionis. uisio refertur ad contemplationem, ad humilitatem uallis, uel deiectionem. Est enim quorumdam contemplatio  humilis, quorumdam deiecta. Humilis sanctorum, deiecta philosophorum. Si enim uirtus proficit, seruetur humilitas; si onerat, est uanitas. Sancti si aliquando fauor humanus 65 extollit, redeunt; philosophi uero dati sunt in reprobum sensum. Et hoc est uoluntarium. Ut autem dilectus iste expeditius inueniatur et uideatur, uideamus de generibus uisionum, ut illam inueniamus qua uidetur, et in qua sit onus uallis uisionis.

Tria sunt genera uisionis: Unum per oculos, quibus ipse littere uidentur; alterum per spiritum hominis, quo absentia et proxima absenti cogitantur. Tertium per contuitum mentis, quo ipsa dilectio intellecta conspicitur. Primum manifestum est  omnibus, quo uidentur celi et terra, et materialibus oculis conspiciuntur. Nec illud secundum quo absentia corpora cogitantur insinuare difficile est, celum enim et terram et que in eis sunt uidere possumus. Etiam in eis constituti cogitamus, et aliquando nichil uidentes oculis corporis animo tantum corporales imagines intuemur, uel ueras sicut ipsa corpora uidemus, uel fictas sicut cogitatio formare potuit. Aliter enim cogitamus quod nouimus. Aliter quod non nouimus. Tertium uero genus est; quo dilectio intellecta conspicitur, et eas res continet que non habent imagines sui similes: que non sunt quod ipse. Dilectio enim non aliter uidetur presens in specie quam est, et aliter absens in aliqua  imagine simili, sed quantum mente concipi potest, ab alio magis, ab alio minus cernitur. Hec sunt tria genera uisionum. Primum quia appellatur corporale, quia corporis sensibus exhibetur; secundum spirituale, quia quidquid corpus non est et substantia est, iam recte spiritus dicitur; tertium uero intellectuale dicitur ab intellectu. Secundum primam uisionem uidit Baltassar manum continuoque per corporis sensum imago rei corporaliter facte spiritui impressa est, et in cogitatione permansit [58 1Kb] . uidebatur illud in spiritu et non intelligebatur, nec tunc intellectum erat, cum corporaliter  fieret et appareret. Secundum uisionem secundam: uidit Petrus discum plenum uariis animantibus in extasi et audiuit uocem: Macta et manduca [59 1Kb] . Redditus autem corporis sensibus, id ipsum quod uisum in spiritu memoria tenuerat in eodem spiritu cogitando cernebat, que omnia non corpora sed corporum imagines erant. Tertia uero uisione que dicitur intellectualis, ea cernuntur que non sunt corpora, nec eas gerunt formas similes corporum uelut ipsa mens, et anima, et affectio, et caritas, gaudium, pax, fides, et cetera huiusmodi quibus appropinquatur Deo, et ipse Deus, ex quo omnia, in quo omnia, per quem omnia. Hi sunt tres celi de quibus dictum est quod Paulus raptus est usque ad tertium celum [60 1Kb] . Ecce iste tres uisiones onerant.  Prima onerat stupore et admiratione, secunda in inquirenda significatione, tertia si malum significat grauitate tristitie. Si bonum onerat studendo, quomodo res possit euenire. Audi quod Baltassar hoc onus senserat. Prima uisione uidit corporaliter manum scribentem in pariete: Mane, Thecel, Phares [61 1Kb] . Audi onus: Ex stupore enim collidebantur genua eius; iuxta secundam uisionem oneratus erat in inquirenda significatione, donec uocauit Danielem; iuxta tertiam uero uisionem audita significatione oneratus est, ut pote de morte sua quam audierat sollicitus. Audi uidentium aliud onus.

Quidam enim de uisione sua cadunt in cupiditatem. Onus aliud: Quidam in uanitatem, alii in stuporem, alii in humilitatem. Primi portant onus scilicet  auaritiam; secundi iactantiam, tertii metuunt conscientiam, quarti merentur gratiam. Primi quantum in se est diuine largitatis deprimunt fauorem, secundi creature, id est sibi tribuunt quod pertinet ad Creatorem; tertii Domino reddunt timorem; quarti maiestati prestant honorem. Primi non audiunt uerbum Domini dicentis: »Gratis accepistis, gratis date [62 1Kb] .« Secundi non audiunt Apostolum dicentem: »Quid habes quod non accepisti? Si accepisti, quid gloriaris, quasi non acceperis [63 1Kb] ?« Tertii dicunt: »Non intres in iudicium cum seruo tuo, Domine, quia non iustificabitur in conspectu tuo omnis uiuens [64 1Kb] .« Quarti clamant: »Ego sum uermis et non homo [65 1Kb] .« Primos representat  nobis Balaam, qui ductus auaritia docuit quomodo fornicarentur filii Isrel [66 1Kb] . Secundos designat Sedecias, qui percussit Micheam prophetam in maxilla dicens: »Mene reliquit spiritus et tibi locutus est [67 1Kb] ?« Idem est qui assumpserat sibi cornua ferrea [68 1Kb] . Tertios ostendit uxor Manue, que cum uidisset angelum, ait pre stupore et timore: »Moriemur, quia uidimus Dominum [69 1Kb] ,« et Isaias: »ue mihi, quia uir pollutus labiis ego sum, quia uidi regem factorem oculis meis [70 1Kb] .« Quartos figurat Abraham: hic enim postquam uidit tres uiros uenientes per uiam cum staret ad ilicem Mambre dixit:  »Loquar ad Dominum meum, cum sim puluis et cinis [71 1Kb] .« Aliter considerantur iste tres uisiones: prima itaque ponatur uisio imaginalis, secunda rationalis, tertia intellectualis. Est itaque imaginatio primum celum, ratio secundum, intelligentia tertium. In primo igitur est uisio uallis, in secundo uisio collis, in tertio uisio montis. Ad primam pertinent omnium uisibilium imagines et similitudines, ad secundam uisibilium inuestigationes, ad tertiam spectant spiritualium ipsorum etiam diuinorum comprehensiones et contemplationes. Igitur in uisione uallis te ipsum primo considera ut discas estimare spiritum tuum. Discute ergo quid sis, quid fueris, quid esse debueris, quid esse poteris. Quid fueris per naturam, quid modo sis  per culpam, quid esse debueris per industriam, quid adhuc esse possis per gratiam. Disce ex tuo spiritu cognoscere quid debeas ex aliis spiritibus estimare. Spiritum tuum ex inconsideratione arce informa. Primo considera quod ligno superponitur aurum quo arca tegitur, id est sapientia qua cor nostrum gubernatur; secundo quod propitiatorio supponitur; tertio quod utrique interponitur. Ligno supponitur, ut concupiscentiam oculorum abscondat, et sit tibi in uelamen oculorum tuorum, ne forte aperiant oculi tui et uideant uanitatem. Propitiatoria supponit, ut in alto attollat, et inferior scientia superiori subseruiat. Propitiatorio et ligno interponitur, ut ab inuicem discedat, et cor  nostrum ab inferiorum amore suspendat, et ne forte post concupiscentias suas eat tanquam uagus et profugus super terram [72 1Kb] . Ecce imaginatio per quam habes tui cognitionem, transit iam ad rationalem, per quam cognoscas rerum creationem, et sic ascendas per eam ad intellectualem, ubi habeas Dei cognitionem. Rationalis itaque primo tractat de usu rerum temporalium, secundo de natura considerat ipsarum, tertia de ordinatione morum et uirtutum. Primum ut ad necessitatem moderate utamur, secundum ut in creaturis Creator cognoscatur, tertium ne quod prius est postponatur. De primo dicitur per fortis mulieris laudem: »Considerauit semitas domus sue et panem otiosa non comedit [73 1Kb] ;« de secundo: »Inuisibilia Dei a creatura mundi per  ea que facta sunt, intellecta conspiciuntur, sempiterna quoque eius uirtus et diuitie [74 1Kb] ;« de tertio in hoc cantico: »Ordinauit in me caritatem [75 1Kb] .« Considerat etiam ratio, quomodo spiritualis natura creatur ut sit; secundo iustificatur ut bona sit; tertio glorificatur ut uera sit. Per creationem itaque ad bonum initiatur, per iustificationem in bono dilatatur, per glorificationem in bono consummatur. Bona creationis sunt ad inchoationem, bona iustificationis ad promotionem, bona glorificationis ad consummationem. Prima bona sunt Creatoris dona et creature premia. In primis rationalis creatura  ad future plenitudinis perfectionem initiatur; ex secundis crescit, proficit et dilatatur; in ultimis sublimatur ad gloriam, et in gloria sublimatur. Et hec est beatitudo plena, est enim uera, falsa; est uera, sed nec secura, nec plena; est uera et secura, sed non plena; est et uera et secura et plena. De prima: »Populus meus qui te dicunt beatum, ipsi te decipiunt [76 1Kb] ,« et: »Beatum dixerunt populum cui hec sunt: Beatus populus cuius Dominus Deus eius [77 1Kb] .« De secunda: »Beatus qui intelligit super egenum et pauperem [78 1Kb] .« De tertia: »Iam dicit spiritus, ut requiescant a laboribus suis [79 1Kb] .« De quarta: »Beati mundi corde, quoniam ipsi Deum uidebunt [80 1Kb] ,« receptis iam corporibus. Primi enim sunt qui uiuunt in prosperitate, secundi in caritate, tertii  sunt anime que iam receperunt primam stolam exute a corporum grauitate, quarti sunt angeli et homines postquam remunerabuntur utriusque stole claritate. De tertia uero uisione, scilicet intelligentie, ait Salomon: »Oritur sol et occidit et ad locum suum reuertitur [81 1Kb] .« Sol enim oritur, quando ueritatis intelligentia cordi inspiratur; item occidit, cum intelligentie radius subtrahitur. Sed iterum ad locum suum reuertitur, et ibi renascitur. Huius solis locus est animus, quia ex Christo intelligentia nascitur, quando gratia inspiratur. Quod ergo primo nascitur, est quantum ad primam uisionem, scilicet spiritualem; quod renascitur, est quantum ad secundam, scilicet rationalem; quod gyrat ad meridiem, quantum ad tertiam,  scilicet intellectualem; quod flectitur ad aquilonem, hoc est post istas omnes uisiones, a longe considerat penam gehennalem. Primam diximus in ualle, sed secunda est in colle, tertia uero in monte. Cum ergo sol oritur in prima, efficimur conscii apud nos uitiorum et uirtutum. Cum uero reuertitur per secundam, scilicet rationalem, amplius cognoscimus Creatorem per inspectionem creaturarum. Cum uero est in meridie in tertia uisione, contemplamur premia meritorum bonorum, gaudium ciuium supernorum, arcana diuinorum secretorum. Cum uero a meridie reuertimur, flectimur ad aquilonem, et ubi uidemus retributiones meritorum malorum, finem malignorum spirituum, et hominum reproborum. Illa uero uisio que est in meridie, ipsa est in monte.


 Quesiui illum et non inueni.

[THO. ] Mens humana naturaliter somniat bonum et inuestigat. Sed quia querit per noctes, non inuenit. Noctes appellat ignorantiam, uel secularia negotia que excecant. Qui ergo uel ignorant uel secularibus negotiis sunt impediti, querere quomodo possunt, sed quandiu sunt in hoc statu, inuenire non possunt. Non enim inueniemus nisi cognoscamus et a secularibus negotiis expediti simus. Expediti autem non sumus, quando in eis ultra modum delectamur. Tria sunt  que impediunt ne inueniatur iste dilectus. Primum, quia indigne queritur; secundum, quia se subtrahit ut feruentius non inuentus queratur; tertium, quia non ad hoc queritur ad quod erat querendus. Primo modo quesiuit Herodes, scilicet ut interficeret, et ita indigne; secundo modo querebant apostoli, post resurrectionem. Ipse autem se subtrahebat sepius, et illi querebant ardentius. Tertio modo querebant mulieres ad sepulcrum ut, eum ungerent, cum iam esset suscitatus, et non in sepulcro querendus, qui est locus mortuorum, sed sursum erat querendus qui est locus uiuorum. Sic ista querebat quia adhuc in lectulo tenebroso erat. Ecce ista dum sic querit, et non inuenit, graui laborat onere anxietatis, et hoc est illud decimum  onus Isaie quod dicitur onus Tyri [82 1Kb] . Tyrus enim angustia uel conturbatio interpretatur. Hoc onus specialiter in tribus consideratur. Primum est in amaritudine penitentie, secundum in labore continentie, tertium in corporali egritudine. Est et alia cordis angustia, quam facit amor sui. Cui contraria est cordis latitudo, quam facit amor Dei et proximi. Amor autem sui ex propria uoluntate procedit. Qui ergo amat propriam uoluntatem, oneri est illi alienus. Huiusmodi homo ad omnia que propria ei uoluntas suggerit, est promptus. Idem ad omnia que suggerit ei uoluntas aliena, est piger et peruersus. Et hoc quoque onus uoluntarium est. Grande quidem onus est amaritudo penitentie, sicut testatur ipse Saluator: Lata est, inquit, uia,  que ducit ad mortem; angusta uero est illa que ducit ad uitam [83 1Kb] . uia namque uite est penitentia, de quibus ait Ioannes Baptista [84 1Kb] : »Rectas facite in solitudine semitas Dei nostri.« Labor quoque continentie graue est onus et plenum 66 angustia, sicut testatur illa castissima mulier, Susannam loquor, que pro continentia tenenda potius elegit sibi mortem quam uitam turpem ducere, dicens: »Angustie mihi sunt undique: si enim hoc egero, mors mihi est: si autem non egero, non effugiam manus uestras. Sed melius est mihi incidere in manus hominum, quam derelinquere legem Dei mei [85 1Kb] .« Angustia uero corporalis infirmitatis quantum onus sit, interroga Saul, ait enim  armigero suo: »Euagina gladium tuum, et sta super me, quia me premunt angustie, et tota anima mea adhuc in me est [86 1Kb] .« Aliter assignatur onus Tyri, scilicet tripliciter. Nota tertio dixit quesiui. Primo, in lectulo meo quesiui per noctem; secundo, quesiui et non inueni; tertio: »Per uicos et plateas quesiui quem diligit anima mea, quesiui illum et non inueni [87_88 1Kb] .« Et hoc, iuxta triplicem huius nominis interpretationem. Dicitur enim Tyrus angustia uel tribulatio uel fortis, et etiam iuxta triplicem statum religionis.

Sunt enim tria genera hominum in religione:  Sunt ibi peruersi, sunt penitentes, sunt perfecti. Primi sunt onerati onere angustie, secundi onere tribulationis, tertii onere fortitudinis. Primum onus est ex uerme conscientie, secundum est penitentie, tertium ex dilectione. Primum namque minatur infernum, secundum abluit peccatum, tertium incitat ad querendum dilectum, et cum inuenit amans patitur defectum. Lectulus igitur sponse est sancta religio. In eo iacent isti tres licet differenter. Sunt enim in religione boni et mali. Propter primos est prima inquisitio in nocte, et ideo non inuenitur: propter secundos, est secunda inquisitio, et quasi in aurora non inuenit, quia non sunt perfecti; propter tertios est tertia, quasi in meridie, sed non statim inuenitur, ut queratur desiderio ardentiori.  Propter primos dictum est: »Omnes persecutores eius apprehenderunt eam inter angustias [89 1Kb] ;« propter secundos: »Iuxta est Dominus iis qui tribulato sunt corde, et humiles spiritu saluabit. Multe tribulationes iustorum, et de omnibus his liberabit eos Dominus [90 1Kb] ;« pro tertiis dicitur: »Ego diligentes me diligo, et qui mane uigilauerint ad me, inuenient me [91 1Kb] .« Isti in lectulo religionis iacent differenter. Peruersis enim est religio seuera, penitentibus misericors, perfectis optima. De peruersis scimus quia quidquid est boni in seueritate, eis est oneri. Ipsa namque honestatem seruat, lenitatem castigat, indoctus eam formidat. Ipsa est decor senum, uirga iuuenum, prelatorum personas ornat, uirtutum speciem colorat. Ad penitentiam peccantem  discipulum trahit dulcedo prelati. Seueritas corrigit, rectitudo dat legem delinquenti. Sic nec seueritas patitur lenitatem, nec dulcedo dissolutionem, nec rectitudo in linea iustitie transgressionem. Unde Dauid: »Dulcis et rectus Dominus, propter hoc legem dabit delinquentibus in uia [92 1Kb] .« Istud onus peruersis aggrauant indiscreti doctores. Ostendunt enim iram pro seueritate, amaritudinem pro dulcedine, crudelitatem pro rectitudine; ira enim peccantem turbat, amaritudo persequitur, crudelitas affligit. Peruersi alii sunt manifesti, alii occulti. Aperti mala sua defendunt, aliorum bona peruertunt, incorrigibiles sunt, tardi ad obedientiam, humiles fratres prouocant, silentium turbant. Tales  designat Golias, et sua magnitudine et armorum uarietate, qui prouocabat filios Isrel, de armis uidelicet confidens [93 1Kb] . Peruersitatis caput est intentio praue actionis, sinistrum latus, pars sinistra, crura finis actionis, corpus actio tota, cassis in capite est intentionis commendatio, clypeus sinistre partis excusatio. Due ocree perseuerantia et obstinatio. Lorica totius actionis aperta defensio. Aliorum peruersitas est occulta. Hi consilio suo fratres commouent ad iras, excitant ad rixas. Faciunt Absalon consurgere contra Dauid, sicut Achitophel [94 1Kb] . Ecce onus peruersorum, scilicet angustie, quo non solum  ipsi, sed etiam turbantur alii. Onus uero penitentium, tanto leuius quanto utilius. Tribus modis penitet homo, et tribus modis miseretur Deus. Peccantem exspectat, desperantem consolatur, congaudet penitenti. Peccantem reuocat, dono gratie; desperantem consolatur, per spem uenie; penitentem roborat, ex promissis glorie. Miseretur et homo homini tribus modis. Miseretur enim prelatus discipulo, discipulus prelato, discipulus quoque discipulo. Miseretur prelatus discipulo, dum peccantem benigne uerbis corrigit. Desperantem ad spem per exempla misericordie erigit, et correctum post commissa diligit. Miseretur et prelato discipulus tribus modis, dum irato non resistit magistro, uel peccanti non detrahit, uel peruersum patitur.  Iratum enim Saul fugiebat Dauid. Purgantem in spelunca uentrem, cum posset occidere, non occidit. Peruersum passus est, quandiu uixit. Miseretur et discipulus discipulo, dum peccanti orando compatitur, uel quando inter se et illum corrigit solum, uel quando peccanti in se benigne dimittit. Ecce onus tribulationis, scilicet penitentium. Quo etiam proximus eius oneratur, dum, sicut dictum est, miserando compatitur.

Onus perfectorum est onus fortitudinis ex amore. Istud est quasi in meridie et tamen ab huiusmodi se subtrahit dilectus ut ardentius queratur, et inde perfectus fiat perfectior. Cui optima est religio; bonos enim facit rerum distributio, meliores mundi  renuntiatio, optimos religionis cohabitatio. Religio enim facit de malo bonum, et de bono meliorem, de meliore optimum. Et hoc fit quando uisitat Deus impium, unde Dauid: »uisitasti terram et inebriasti eam [95 1Kb] .« uisitat Deus terram malam et terram bonam, terram meliorem et terram optimam. Terram malam uisitat per timorem, bonam per incipientem caritatem, meliorem per abundantiam, optimam per perfectam. uisitat ergo terram malam, quando aliquis timore iudicii compungitur; bonam per incipientem caritatem, quando sua distribuit aliquis; meliorem per abundantiam, quando renuntiat mundo, mutat habitum, pacem tenet cum fratribus. Si autem calumnietur, forsitan non leuiter patitur; sed adhuc leuiter turbatur, irascitur et  odit. Isti sunt filii prophetarum, qui clamauerunt: Mors in olla [96 1Kb] , quibus Eliseus imposita farina, cibum dulcorauit. Perfecta uero caritas inimicum diligit. Que autem perfecta caritas et quomodo tertium Tyri onus, scilicet fortitudinis, inueniatur, in sequenti capitulo est.


In lectulo meo per noctes quesiui quem diligit anima mea.

[CARD.] In hoc autem capite cecitas populi Iudaici derelicti a Domino et sollicitudo beate Marie uirginis pro salute eiusdem populi designatur, et respiciunt uerba ad tempus Dominice passionis. Dicit  ergo: Per noctes tribulationis et tristitie mee, per noctes passionis et sepulture filii mei, per noctes ignorantie et erroris populi mei, quesiui quem diligit anima mea in lectulo meo, in tranquillitate, scilicet mentis, et quiete contemplationis, in quo lectulo cum ipso iucundari consueueram. Quesiui enim ibi et non inueni, quia non erat in mente mea quies et tranquillitas; sed magis dolor atque turbatio, et dixi mecum in mente mea:


Surgam et circuibo ciuitatem per uicos et plateas; queram quem diligit anima mea. Quesiui et non inueni.

[THO.] Non est pigra hec anima, que surgit, que circuit, que querit. Surgit de lecto, circuit ciuitatem, querit per uicos et plateas. De lecto contemplationis, ciuitatem superne cohabitationis; uicos  et plateas anguste et lenioris conuersationis. De lecto contemplationis, a quo discedit, ciuitatem superne cohabitationis in qua incedit. uicos anguste conuersationis quam precedit, plateas lenioris conuersationis ad quam accedit. Discedit, ut utiliter se subtrahat; incedit, ut in unitatem caritatis contrahat; precedit, ut ad regnum pertrahat; accedit, ut ad uitam altiorem attrahat. Primis cum prediceret suam ascensionem, ait: »Quia hec locutus sum uobis, tristitia impleuit cor uestrum [97 1Kb] ;« scilicet pro recessu meo. Sed utile est uobis, »quia ueniam ad uos et gaudebit cor uestrum [98 1Kb] .« Secundis ait: »Ubi sunt duo uel tres congregati in nomine meo, ego sum in medio eorum [99 1Kb] .« Tertiis ait:  »Qui uult uenire post me, abneget semetipsum, et tollat crucem suam, et sequatur me [100 1Kb] .« Quartis ait: »Qui reliquerit patrem, aut matrem, aut uxorem, aut agros propter me, centuplum accipiet et uitam eternam possidebit [1 1Kb] .« Hec per has querit semitas, fortitudinem non solum in corpore sed et in corde. Tres enim sunt species fortium: sunt enim fortes sapientia, fortes corpore, fortes animo. Sapientia sunt fortes qui, licet non habeant affectum diligendi nec uires corporis, tamen quamdam scientiam qua suam cognoscunt infirmitatem, et Creatoris sui benignitatem, inclinant animi sui rigorem et corpus cogunt seruire suo Creatori. Isti portant onera fratrum, consolando; corruentes releuant docendo. Si ipsi corruunt, resurgunt cito. Corpore  sunt fortes, quos natura solidauit ad tolerandos labores. Quidam possunt laborare sed nolunt, isti sunt Golias; alii possunt et uolunt, ut Dauid. Qui possunt et uolunt, accusantur de furto, de rapina, de mendacio. Fures sunt quia communi necessitati se subtrahunt. Mentiuntur coram Deo et hominibus, qui quod nouerunt reddere possunt, sed nolunt. Raptores sunt coram Deo qui uite communi quod possunt et sciunt uiolenter subtrahunt. Sunt ergo coram fratribus fures, coram Deo raptores, coram Deo et hominibus mendaces. Eorum qui sunt fortes animo, alii sunt fortes, alii fortiores, alii fortissimi.  Fortis fuit Tobias, fortior Iob, fortissimus Abraham. Fortitudo animi probatur cupiditate et carnalitate. Non cessit Tobias cupiditati, quando Gabelo pecuniam commendauit [2 1Kb] . Amisit Iob pecuniam, sed ait: »Dominus dedit, Dominus abstulit: sicut Domino placuit, ita factum est [3 1Kb] .« Dimisit Abraham quod possedit, obediens Domino uoluntarie [4 1Kb] . Tobias commisit, Iob amisit, Abraham dimisit. Hic pecuniam, iste substantiam, ille domum, terram, cognationem suam. Unus in spe, alter patienter, tertius sponte. Primus egenti compatiendo, secundus persequentem tolerando, tertius iubenti obediendo. Sic non cedunt cupiditati quidam que in tribus consistit, scilicet: in amore possidendi, in dolore amittendi, in coactione deferendi. Sed simul expellunt  tres tria, quisque suum. Non plus amauit Tobias filium quam debuit, presentem orauit; Iob de morte filiorum utra modum non doluit. Pro morte lacrymas fudit, in uita per singulos holocausta obtulit. Abraham non tantum Ismelem expulit, sed Isaac Deo obtulit. Abraham fortissimus fuit, Laurentius uero fortior fortissimo. Abraham enim sua dimisit, Laurentius sua dispersit. Abraham suum filium Deo obtulit, Laurentius pro Dei Filio seipsum. Hic ignem parat, filium colligat, gladium euaginat, sed angelum audit prohibentem ne perficiat; Laurentius ad ignem positus Christum predicauit, carnifices uerbis exasperat, carnem suam Deo immolat. Hec est fortitudo sponse, que surgit, ciuitates circuit.

 Tres sunt ciuitates in quibus dilectus queritur: ciuitas mundi, ciuitas Ecclesie, ciuitas Dei. De prima dicitur in Ezechiele [5 1Kb] , quod uir indutus lineis ingressus est in medio rotarum, que sunt subtus cherubim, et impleuit manus suas prunis ignis, et proiecit super ciuitatem; de secunda: »uidi ciuitatem sanctam Ierusalem nouam descendentem de celo a Deo paratam sicut sponsam ornatam uiro suo [6 1Kb] ;« de tertia, Ezechiel: »uidit edificium ciuitatis uergentis ad austrum [7 1Kb] .« In prima, querimus cum Moyse ut uideamus eius posteriora [8 1Kb] ; in secunda, ut uideamus eius latus cum Thoma [9 1Kb] ; in tertia, in monte Thabor ut uideamus faciem eius que resplendet sicut sol cum Moyse et Elia [10 1Kb] . Posteriora  eius sunt que in mundo sustinuit calamitas scilicet et miseria; in secunda, de latere eius nobis fluxit caritas et misericordia; in tertia, facies eius resplendet sicut sol maiestatis gloria. De prima debemus surgere, in secunda circuire, in tertia per uicos et plateas querere. 67 Quomodo de prima surgendum sit docet propheta sic: »Egredimini de Babylone, et fugite a Chaldeis [11 1Kb] .« Quomodo secundum circuire debeamus, docet Apostolus, »ut possitis, ait, comprehendere cum omnibus sanctis, que sit longitudo,  latitudo, sublimitas et profundum [12 1Kb] .« In tertia querendum sciebat Tobias, cum ait: »Platee tue Ierusalem sternentur auro, et per omnes uicos cantabitur alleluia [13 1Kb] .« Sciebat sponsa dilectum puritatis amatorem, unanimitatis cultorem, afflictorum consolatorem, tepidorum inflammatorem. Ideo surgit de lecto carnalis uoluptatis, circuiuit ciuitatem caritatiue unitatis, querit dilectum in uico rigide seueritatis, querit in plateis resolute infirmitatis. In primo non habitat dilectus, quia est prostibulum, in secundo habet quietis et pacis lectulum, in tertio turris habitaculum, in quarto languentium infirmitorium. In primo ergo non intraret, quia clamaret: »Infixus sum in limo profundi [14 1Kb] ,« et sponse: »Immunditia tua exsecrabilis  est; mundare te uolui et non es mundata a sordibus tuis [15 1Kb] .« Ibi est sepulcrum Lazari quatriduani [16 1Kb] . Ad secundos ueniens gaudet, quia »habitare facit unius moris in domo [16* 1Kb] « et cantat: »Ecce quam bonum et quam iucundum habitare fratres in unum [17 1Kb] ;« et: »Obsecro uos ut digne ambuletis uocatione qua uocati estis, cum humilitate et mansuetudine, cum patientia supportantes inuicem in caritate, solliciti seruare unitatem spiritus in uinculo pacis [18 1Kb] .« Ibi enim est ferculum Salomonis quod in media caritate constrauit propter filias Ierusalem [19 1Kb] . Ad tertios ueniens ait: »In patientia uestra possidebitis animas uestras [20 1Kb] .« Ibi inuenit domum turbo quam nullus quatit. Aut uagantes diruunt uenti, penetrantque nimbi, uenerunt flumina,  flauerunt uenti, et impegerunt in domum illam et non cecidit, quia fundata est supra firmam petram [21 1Kb] . Ipsa est enim »turris Dauid que edificata est cum propugnaculis: mille clypei pendent ex ea, omnis armatura fortium [22 1Kb] .« Ad quartos cum uenit, clamat: »Usquequo, piger, dormis [23 1Kb] ?«-»Quid statis hic tota die otiosi? [24 1Kb] :«-»Manus dissolutas erigite et genua debilia roborate [25 1Kb] ,«-»gressus rectos facite pedibus uestris, ut non claudicans quis erret [26 1Kb] .« Per has mansiones querens sponsa dilectum, clamat: Quesiui et non inueni, id est forsitan quia erat puritate minus ornata, et hoc iuxta primum, iuxta secundum, caritate minus informata; grauitate minus disciplinata, iuxta tertium; iuxta quartum, pigra  et languida. Necesse ergo erat ut occurrerent, qui eam inuitarent ad decorem, instruerent in amorem, solidarent ad laborem, animarent ad feruorem. ueniat ergo primus Dauid et inuitet ad decorem sic: »Audi, filia, et uide et inclina aurem tuam, et concupiuit rex decorem tuum [27 1Kb] .« Instruat Ioannes euangelista ad amorem sic: »Diligamus inuicem, quia caritas ex Deo est [28 1Kb] .« Et ubi est caritas et dilectio, ibi sanctorum est congregatio. Solidet Paulus ad laborem sic: »Ter uirgis cesus sum, semel lapidatus sum, ter naufragium feci [29 1Kb] ;« ac si diceret:  Hic meo exemplo sustinete laborem. Animet Isaias quartos ad feruorem sic: »Pusillanimes, confortamini, nolite timere [30 1Kb] .« Et Salomon: »Si fueris impiger, ueniet ut fons messis tua, et egestas longe fugiet a te [31 1Kb] .« Isti sunt uigiles ciuitatis, a quibus, postquam se recognoscit minus dignam sponso ut eum inueniat, querit utrum uiderint eum. Unde subdit.


Surgam et circuibo ciuitatem per uicos et plateas, querens quem diligit anima mea. Quesiui illum et non inueni.

[CARD.] Ac si dicat: Hec mecum tractaui, turbato lectulo meo; surgam, et non tam gressu pedum quam considerationis processu circuibo ciuitatem. Ierusalem per uicos et plateas. In uicis, qui  angustiores sunt, status illorum peccatorum exprimitur; quos timor gehenne, pudor seculi, uel aliqua mundana difficultas, ne omnino peccent libere coangustat et constringit. In plateis uero que late sunt: morum status notatur qui ruptis habenis et excusso freno: se ipsos semper ad peiora dilatant. Dicit ergo beata uirgo: Circuibo ciuitatem, et illos considerans qui saltem cum aliquo timore, et illos qui absque ullo timore filio meo parabant crucem, et sicut in mente dixi, sic feci, quia quesiui eum apud eos et non inueni. Non enim erat cum eis per deuotionem fidei. Sequitur:


Inuenerunt me uigiles qui custodiunt ciuitatem. Num quem diligit anima mea uidistis?

 [THO.] uigiles qui custodiunt ciuitatem, precones sunt ueritatis, qui ad custodiam Ecclesie sancte, que per mundum diffunditur uniuersum pia sollicitudine semper excubant, ac uerbo predicationis: ne a perfidis hec corrumpatur insistunt. Hi ergo gentilitatem ueritatis indagine sollicitam inuenerunt, et ei quod querebat demonstrauerunt cum Philippus eunucho Euangelii lumen aperuit [32 1Kb] . Petrus Cornelium cum suis gratia quam tantopere desiderauerat imbuit [33 1Kb] . Paulus Atheniensibus Deum quem ignorabant et colebant, notum reddidit [34 1Kb] . Et ceteri apostoli per regiones alias a Domino missi, instruxerunt gentilitatem clamantem: Num quem diligit anima mea uidistis? Quid queris fortem in lecto, magnum in lectulo, clarificatum in stabulo? Corpus  enim omne infirmum in resurrectionis gloria exuit. Accinxit potentia, induit lumine, sicut uestimento. Pulchre ait: Num quem diligo, sed quem diligit anima mea, quia ad animam referendum, quando aliquid spiritualiter diligimus, ut Deum, angelum, animam, uirtutes. Nam quando rem ad corpus pertinentem diligimus, potius dicendus est amor carnis. Nox est Iudaica perfidia, nox paganorum ignominia, nox prauitas heretica, nox catholicorum animalis conuersatio. Sponsus hic est querendus uotis, actibus sequendus, fide inueniendus. Boni sunt custodes qui uigilantes animo, hostium insidias sagaciter  explorant, anticipant consilia malignantium, deprehendunt laqueos, eludunt tendiculas, retiacula dissipant, machinamenta frustrantur. Hi sunt fratrum amatores, et populi Isrel [34* 1Kb] . Hi sunt qui multum orant pro populo et uniuersa ciuitate sancta Ierusalem. Absque duplici studio, scilicet orationis et uigiliarum non potest esse secura ciuitas, non sponsa, non oues. Hec tria unum sunt. Sed est ciuitas propter collectionem, sponsa propter dilectionem, oues propter mansuetudinem. Ciuitas est, uigilate ad custodiam; sponsa est, studete ornatui; oues sunt, intendite pastui: custodia ciuitatis est in tribus. Tuta fit a ui tyrannorum, a fraude hereticorum, a tentationibus demonum. Sponse uero ornatus, in bonis operibus, in moribus, in ordinibus.  Pascua ouium sunt precepta Scripturarum, sunt infirmis olera dispensationum, sunt sanis fortia consiliorum. Ad hoc opus est uiro forti, spirituali, fideli. Forti, ad propulsandas iniurias; spiritali, ad comprehendendas insidias; fideli, qui non que sua sunt querat [35 1Kb] . A talibus inuenta sponsa et instructa inuenit et tenet sponsum, cui consentiat ad correctionem, quo illuminetur ad cognitionem; cui innitatur ad uirtutem. Quo reformetur ad sapientiam, cui conformetur ad decorem, cui maritetur ad fecunditatem. Quo fruatur ad iucunditatem cum angelis et sanctis in regno. Hoc est onus iumentorum austri [36 1Kb] . Aliquando enim ex caritate oneramur, scilicet quando aliis desideramus prodesse.  Auster qui est uentus calidus sanctum significat Spiritum, unde in Canticis: »Surge, aquilo, et ueni, auster [37 1Kb] .« Felix anima cui Spiritus sanctus presidet et omnia opera eius dirigit, cogitationes disponit, motus ordinat, moresque componit, unde: »Ubi erat impetus spiritus, illuc gradiebantur [38 1Kb] .« Isti sunt iumenta austri, et ideo onerantur ab austro: hoc est onus: »Charitas Dei diffusa est in cordibus nostris per Spiritum sanctum, qui datus est nobis [39 1Kb] .« A Paulo disce quale scit hoc onus: »Quis infirmatur et ego non infirmor? quis scandalizatur, et ego non uror?« [40 1Kb]

Quatuor sunt genera iumentorum: sunt enim iumenta aquilonis, sunt iumenta occidentis, sunt iumenta orientis, sunt iumenta austri. Prima sunt  iumenta peccatores obstinati, secunda peccatores timorati, tertia humiles et deuoti, quarta feruentes et sapientes prelati. Prima onerantur onere iniquitatis, secunda onere pauperibus supplende necessitatis, tertia onere obedientie imperantis, quarta onere custodiende ciuitatis. De primis: »Homo, cum in honore esset, non intellexit, comparatus est iumentis insipientibus [41 1Kb] ;« de his dicitur: »Computruerunt iumenta in stercore suo [42 1Kb] .« De secundis: »Homines et iumenta saluabis, Domine [43 1Kb] .« Isti audiunt: »Date eleemosynam et omnia munda sunt uobis [44 1Kb] .« De tertiis: »Ut iumentum factus  sum apud te [45 1Kb] .« Isti recolunt: »Quia Christus factus est Patri obediens usque ad mortem: mortem autem crucis [46 1Kb] .« De quartis: »Mee sunt omnes fere siluarum iumenta in montibus et boues [47 1Kb] .« Isti audiunt: »Qui bene ministrauit, bonum gaudium [uulg., gradum] acquiret [48 1Kb] .« Hec sunt iumenta austri, auster est Spiritus sanctus per quem Christus est incarnatus, prelatus Christi doctrina imbutus, subditus uirtutibus ornatus. De primo: »Deus ab austro ueniet [49 1Kb] ;« de secundo: »Regina austri uenit a finibus terre audire sapientiam Salomonis [50 1Kb] ;« de tertio Iob: »Plumescit accipiter, expandens alas suas ad austrum [51 1Kb] .« Tale iumentum fuit Christus, qui uulneratum a latronibus imposuit in iumentum suum. Ipsum enim reperit in Sabbatum, portauit in stabulum,  transuexit ad pabulum [52 1Kb] . In Sabbatum mundane uanitatis, in stabulum ecclesiastice unitatis, ad pabulum a terne refectionis. In primo enim erat excecatus, in secundo est sanatus, in tertio satiatus. Audi cecum: »In mundo erat Christus, et mundus per eum factus est, et mundus eum non cognouit [53 1Kb] .« De sanato: »Languores nostros ipse tulit, et dolores nostros ipse portauit. Et Dominus posuit super eum iniquitates omnium nostrum [54 1Kb] .« De tertio: »Satiabor cum apparuerit gloria tua [55 1Kb] .« Christi sic operantis sunt sequentes custodientes ciuitatem, sed debent custodire puritatem, ueritatem, ciuitatem: puritatem innocentie; ueritatem, in uoti promissione; ciuitatem unitatis religiose.  Primum in seipso, secundum coram Deo, tertium pro subdito. In primo: »Custodi innocentiam et uide equitatem [56 1Kb] ;« de secundo: »Aperite portas et ingrediatur gens iusta, id est custodiens ueritatem [57 1Kb] ;« de tertio: »Super muros tuos, Ierusalem, constitui custodes [58 1Kb] .« Primum fit ex necessitate, secundum ex uoluntate, tertium ex auctoritate. In primo homo ex necessitate tenetur, in secundo ex uoluntate obligatur, in tertio ex obedientia cogitur. Sine primo saluari est impossibile; sine secundo saluari fuit possibile, sed modo non est facta promissione; sine tertio fuit, et non est facta a preceptore absolutione. De primo: »Pacem sequimini cum omnibus, et, sanctimoniam sine qua Deum nemo uidebit [59 1Kb] ;« de secundo: »uouete et reddite  Domino Deo uestro [60 1Kb] ;« de tertio: »Nemo honorem sibi assumit, sed qui uocatus est a Deo, ut Aaron [61 1Kb] .« Talis custos est pastor bonus, qui ponit animam suam pro ouibus suis [62 1Kb] . Ponit, inquam, animam pro ouibus in seculo, in lectulo, in periculo. In seculo disponit, in lectulo componit, in periculo se opponit. In primo tractando temporalia, ut fratres necessaria habeant; in secundo, informando moribus ut regulariter uiuant; in tertio, resistendo tyrannis ne rapiant. De primo: »Anima mea in manibus meis semper [62* 1Kb] ,« dum laboro pro subdito;  de secundo: »Fratres, sicut Christus dilexit nos et nos debemus pro fratribus nostris animas ponere [63 1Kb] ;« de tertio: Surrexit pastor bonus qui ponit animam suam pro ouibus suis [64 1Kb] , et pro grege suo mori dignatus est. In primo occasione temporalium se immiscent fures et latrones; in secundo, mercenarii. In his tribus pastores boni: his dicit sponsa: Num quem diligit anima mea uidistis? Quem eligo, quem diligo, quem alligo: eligo ex mille, diligo in corde; alligo in corpore, eligo ex mille, quia »Speciosus forma pre filiis hominum [65 1Kb] .« Diligo in corde, quia »ipse prior dilexit nos [66 1Kb] , et lauit nos in sanguine suo [66* 1Kb] «, a macula peccatorum. Alligo in corpore, quia audio: »Empti enim estis pretio magno. Glorificate et portate Deum in corpore uestro [67 1Kb] .«


 Inuenerunt me uigiles, qui custodiunt ciuitatem.

[THO. ] Ac si dicatur: Ego non inueniens filium meum in uicis Ierusalem, ab illis qui custodiunt ciuitatem, 68 inuenta sum et afflicta, cum filio. Nam uigiles, Scribe et Pharisei, qui custodiunt, id est officium habent custodiendi ciuitatem, inuenerunt me. Sed ego ab eis inuenta et afflicta, in ipsis magistratibus non inueni dilectum quem quesiui, nam interrogati sunt ab ea: Num quem diligit anima mea, uidistis? Pro eo enim quod interrogati non respondent, apparet quod in ipsis non erat Christus per cognitionem. Ubi autem non inuenit dilectum, et quantam sollicitudinem gerat pro salute populi sui, uerba sequentia  manifestant. Dicit enim:


Paululum cum pertransissem, inueni quem diligit anima mea.

[THO. ] Pertransire debet inquisitor ueritatis uigiles, id est se cetibus immiscere atque adunare doctorum fidelium, eorumque scripta et dicta frequenti meditatione percurrere, quod cum paululum fecerit, ipsum dilectum inueniet, quia uerbum abbreuiatum facit Dominus [67* 1Kb] , cum ait: »Qui crediderit et baptizatus fuerit, saluus erit; qui uero non crediderit, condemnabitur [68 1Kb] .« Periculosus esset transitus huiusmodi nobis ad cognoscendum Deum, si carere nos contingeret custodibus. Ideo uidendum est qui sunt custodes querentis. Quinque sunt custodes: Ipse homo, proximus, prelatus, angelus, Deus. De primo:  »Custodite uos a murmuratione, que nichil prodest [69 1Kb] ;« de secundo dicebat Cain: »Nunquid custos, fratris mei sum ego?« [70 1Kb] De tertio: »Super muros tuos, Ierusalem, constitui custodes [71 1Kb] .« Pro quarto dicitur de Ierusalem: »Super muros eius uidi angelorum custodiam [72 1Kb] .« De quinto: »Nisi Dominus custodierit ciuitatem, frustra uigilat qui custodit eam [73 1Kb] .« Primus querit, secundus spondet, tertius ostendit, quartus impellit, quintus se ipsum exhibet. Primus circumspectione, secundus exemplo et admonitione, tertius exemplo et doctrina,  quartus preueniendo diaboli machinamenta; quintus in conferendo homini qua possit stare gratiam et patientiam. Item quatuor sunt a quibus requiritur pactum hominis: ipse homo, diabolus, proximus, prelatus. Unde Dominus ait: »De manu cunctarum bestiarum, et de manu hominis requiram sanguinem animarum uestrarum; de manu uiri et fratris eius requiram animas uestras [74 1Kb] .« Bestias dicit demones, hominem ipsum peccantem, uirum prelatum, fratrem proximum. Ab his querit: Num quem diligit anima mea uidistis? Ab his edocta, addit: Paululum cum pertransissem, inueni quem diligit anima mea. Primo imus, secundo transimus, tertio pertransimus. Imus de seculo ad primum lectulum. Transimus de primo ad secundum, pertransimus de secundo ad tertium. In hoc inuenitur dilectus. Hic  est triplex transitus filiorum Isrel tendentium ad terram promissionis. Primo enim transierunt periculum maris Rubri [75 1Kb] . Secundo asperitatem deserti [76 1Kb] , tertio fluenta Iordanis [77 1Kb] . Sic Christus primo transiit de uita ad mortem, secundo de morte ad incorruptionem, tertio de mundo ad Patrem. Sic nos primo transimus de seculo ad carnis mortificationem; de mortificatione quasi ad uitam ad religiosam conuersationem; de religione ad contemplationem, ut uideamus dilecti faciem. In omnibus enim que fecit Christus noster figuratur, perfectus; in passione eius dolor penitentium; in iacere in sepulcro, requies absolutorum; in resurrectione, uita iustorum; in ascensione, profectus perfectorum;  in sedere ad dexteram Patris, gloria beatorum. Hic inuenitur quem diligit anima mea. Aliter: imus, transimus, pertransimus. Imus, inuestigando circa Christi humanitatem incomprehensibilia; transimus, eius sequendo uestigia; pertransimus, eius altissima speculando magnalia. In primo intelligitur, in secundo queritur, in tertio inuenitur. Primum pertinet ad nostre infirmitatis honorem, secundum ad religionis feruorem, tertium ad beatitudinis amorem. In primo »uerbum caro factum est [78 1Kb] ;« in secundo »habitauit in nobis [79 1Kb] ;« in tertio »uidimus gloriam eius, gloriam quasi Unigenitia Patre [79* 1Kb] .« Hec ostenduntur nobis in Apocalypsi in uiro quem uidit Ioannes inter septem candelabra aurea sic: Erat uestitus podere, et precinctus ad mammillas  zona aurea, et caput eius et capilli candidi sicut nix [80 1Kb] . Ista tria pertinent ad primum in primo enim hec tria miramur, quod natus est de uirgine, saluo uirginitatis signaculo; quod in mundo refulsit miraculo; quod surrexit deuicto mortis aculeo. In candore ergo poderis uirginitatis designatur integritas. In zona aurea, sapientie miraculorum claritas; in capite albo, Dominice resurrectionis iucunditas; in capillis qui ex capite pendent quotquot sunt predestinati ad uitam, que est ex Christo  capite, ecce primum. In quo imus et uidimus hic incomprehensibilia, que ad nostre fragilitatis spectant honorem. In secundo nichilominus in tribus sequimur. Si sumus splendidi in contemplatione, feruentes in operatione, assidui in oratione. In primo, ut dicamus cum Dauid: »Ad te leuaui oculos meos, qui habitas in celis [81 1Kb] .« Sicut intuens in celum beatus Stephanus uidit gloriam Dei et ait. »Ecce uideo celos apertos [82 1Kb] .« In secundo. »Quidquid potest inuenire manus tua, instanter operare [82* 1Kb] « Sicut Ionathas reptans pedibus et manibus transiit ad stationem Philisthiim [83 1Kb] . In tertio: »Sine intermissione orate [84 1Kb] ,« ut dicatur: »Fauus distillans labia tua, sponsa, mel et lac sub lingua tua [85 1Kb] .« Pro his tribus sequitur de homine predicto: »Oculi eius sicut flamma ignis [86 1Kb] ,« quod  spectat ad claritatem contemplationis; »et pedes eius similes aurichalco, uelut in camino ardenti [87 1Kb] ,« quod spectat ad laboris feruorem; »et uox illius tanquam uox aquarum multarum [88 1Kb] ,« quod designat abundantiam et assiduitatem ad orationem. Aque enim abundantiam significant. Que sibi collidunt quando orationes orationibus occurrunt, Ecce in his sequimur Christi uestigia, que pertinent ad feruorem religionis in quibus ipse a nobis queritur. In tertio nichilominus inuenimus tria Dei magnalia. In primo dulcem benignitatem, secundo seueram potestatem, tertio iucundam maiestatem. Primum ad illuminandum septiformi Spiritu misso; secundum in iudicio; tertium in regno,  quando fulgebat sicut sol splendore proprio. Propter primum uidit Zacarias super lapidem unum oculos septem [89 1Kb] ; de secundo Dauid: »Nisi conuersi fueritis, gladium suum uibrauit, arcum suum tetendit et parauit illum [90 1Kb] ;« de tertio: »Orietur uobis timentibus nomen meum sol iustitie [91 1Kb] .« Hec sunt tria que sequuntur de prefato homine: In dextera eius septem stelle [92 1Kb] , id est septiformis Spiritus: de secundo dicitur: »Et gladius ex utraque parte acutus, in ore eius [93 1Kb] ,« scilicet in iudicio; de tertio: »Et facies eius sicut sol lucet in uirtute sua [94 1Kb] .« Christus enim sicut sol luxit in iuuentute, sicut sol in senectute, sicut sol in uirtute. Primum fuit in natiuitate; secundum in passione; tertium in eius resurrectione. In qua incepit  secundum hominem fulgere »sicut sol in uirtute,« id est in meridie. Ergo cum sponsa nos oportet transire ut primo fulgeat nobis in iuuentute, id est in sua natiuitate. »Transeamus usque Bethlehem, et uideamus hoc uerbum quod factum est [95 1Kb] .« Eamus, transeamus, adeamus. Eamus ad uigilias pastorum, transeamus usque Bethlehem, adeamus presepium. Primum ut audiamus uerbum quod prolatum est, secundum ut uideamus uerbum quod factum est, tertium ut inueniamus uerbum quod natum est.  Quod prolatum ab angelo, quod factum a Domino, quod natum de uirginis utero. Primum est, nascitur Christus; secundum, natiuitas Christi; tertium, Christus natus. Primum fit nobis in exemplum, secundum in miraculum, tertium in exsilio uiaticum. In patria salus omnium. Primum ergo uigilare est super gregem bonarum cogitationum. »Beatus, ait Sapientia, qui uigilat ad portas meas et obseruat ad postes ostii mei [95* 1Kb] .« Claritas enim Dei circum fulsit illos [96 1Kb] luce gratie et profertur in corde eius, lucem nuntians et rememorans uerbum quod factum est, id est Christi natiuitatem. Sic eamus ad uigilias pastorum, ut eos imitemur: transeamus usque Bethlehem, id est domum panis ut reficiamur. Notandum que tres sunt ciuitates in quibus Dominus magna operatus est.  Bethlehem, Bethania, Bethphage. Prima dicitur domus panis, secunda obedientie, tertia domus comestionis. In prima Christus est natus, in secunda a Christo Lazarus suscitatus, in tertia Christus asino impositus. Ingrediamur ergo primam, ut ibi inuenientes Christum natum, conformemur ei per humilitatem; ingrediamur secundam, obedientes Christo ut suscitemur ab eo mortui per iniquitatem; ingrediamur tertiam, ut ascendentes super infirmitatem carnis nostre reficiamur ibi digne comedentes inuentum panem. uide quomodo panis iste fit utilis in uia. Ipse est legislator, ipse gratie dator, fulgens per ueritatem, infundens nobis caritatem. Legislator quomodo teneamus, gratie dator qua proficiamus, fulgens per ueritatem, qua uiam teneamus,  infundens caritatem, qua panem istum sapiamus et diligamus. De primo: »Etenim benedictionem dabit legislator [96* 1Kb] :« de secundo: »Gratiam et gloriam dabit Dominus [97 1Kb] :« de tertio: »uidimus eum plenum gratie et ueritatis [98 1Kb] :« de quarto: »Charitas Dei diffusa est in cordibus nostris per Spiritum sanctum, qui datus est nobis ab ipso Christo [99 1Kb] .« Nec fit sine causa quod ad hanc natiuitatem concurrunt bos et asinus, pastor et angelus. Ipse enim fuit bos ad colendum, asinus ad portandum, pastor ad custodiendum, angelus ad reuelandum, ad colendum rudium corda, ad portandum peccatorum nostrorum onera, ad custodiendum uirtutum dona, ad reuelandum celi secreta.  Audi cultorem. »Primum sermonem feci de omnibus, o Theophile, que cepit iehsu facere et docere [100 1Kb] .« Denique Maria hortulanum credit. Audi portantem: »uere languores nostros ipse portauit [1 1Kb] .« Audi custodientem: »Ego sum bonus pastor et cognoscunt me mee [2 1Kb] .« Iste animam suam posuit pro ouibus suis, et pro grege suo mori dignatus est. Audi reuelantem: »uado parare uobis locum et uenio ad uos [3 1Kb] ,« et cetera. Fuit ergo cultor, in totius uite sue conuersatione, portauit in passione, custos fuit in resurrectione, reuelator  in ascensione. »Transeamus« ergo non solum usque ad uigilias pastorum, ut audiamus uerbum quod prolatum est, uel »usque Bethlehem, ut uideamus uerbum quod factum est [4 1Kb] :« sed usque ad presepium, ut inueniamus uerbum quod natum est. uerbum serenum, uerbum suaue, uerbum quod lux est, uerbum quod ros est. Serenum mansuetudine, suaue per misericordiam, lux ueritate, ros per gratiam. Mansuetudine, qua se non turbauit aduersus flagellantem: misericordia, qua remisit iniquitatem: ueritate, qua docuit benignitatem: gratia, qua rigauit sitientem. »Quasi agnus ad occisionem ductus est, et non aperuit os suum [5 1Kb] ,« ecce mansuetus: »Fili, remittuntur tibi peccata tua [6 1Kb] ,« ecce misericors. »Qui sequitur me, non ambulat in tenebris  [7 1Kb] ,« ecce uerus. »Qui sitit, ueniat ad me et bibat [8 1Kb] ,« ecce rigans. Propter hec duo ultima dicitur in propheta. »Ros lucis ros tuus [9 1Kb] .« Utrumque enim facit. Irrigat et irradiat, fulget et fecundat. »In stillicidiis roris huius letabitur germinans [9* 1Kb] ,« Sciendum autem quod est ros lucis, et est lux roris, et est ros sine luce, et est lux sine rore. Est enim ros lucis, cum de perfecta ueritate dulcedo quedam et gratie suauitas erumpit: et est lux roris, cum suauitas ex parte dulcedinis animum serenat in lucem ueritatis. Est ros sine luce, cum suauitas multa animam exhilarat, sed tamen scientie subtilitas non multum illustrat: est lux sine rore, cum scientia adest, sed sicca est et arens. Dilectionis rore non irrigua. De primo dicitur: »Lux orta  est iusto, rectis corde letitia [10 1Kb] :« de secundo: »Gustate et uidete quoniam suauis est Dominus [11 1Kb] :« de tertio: »Celi caligabunt rore [12 1Kb] .« Quartum se habere significat que patri clamat: »Terram australem dedisti mihi [13 1Kb] ,« scilicet terram soli uicinam: terram lucis, sed siccam: bona quidem est, sed australis, sed minus iucunda quod arens. Ideo rogo, iunge et irriguum. In figura primi filii Isrel 69 prius uiderunt manna dicentes: »Manhu, id est quid est hoc [14 1Kb] ;« postmodum gustauerunt. Propter secundum dictum est de muliere forti: »Gustauit et uidit quoniam bona est negotiatio eius [15 1Kb] .« Gustauit prius et ex gustu uidit. In figura tertii Isaac pulmentum filii sui Iacob gustauit [16 1Kb] , sed non uidit,  unde 16*: »Zelum quidem Dei habent, sed non secundum scientiam [17 1Kb] .« In figura quarti: Filii Isrel uiderunt fructus terre promissionis, quos exploratores attulerunt, sed non gustauerunt [18 1Kb] . Isti sunt »qui cum cognouissent Deum non sicut Deum, glorificauerunt aut gratias egerunt [19 1Kb] .« De his duobus dictum est: »Utinam saperent et intelligerent, ac nouissima prouiderent [20 1Kb] !«

Tenui illum nec dimittam donec introducam in domum matris mee, et in cubiculum genitricis mee.
[27* 1Kb]

 THO ] Mater nostra est Ierusalem, que libera est, que est sursum, que est mater nostra [20* 1Kb] . Domus eius habitatio illa celestis, unde: »Letatus sum in iis que dicta sunt mihi, in domum Domini ibimus [21 1Kb] .« Cubiculum eius est requies eterna, ubi omnes pascentur et accubabunt et non erit qui exterreat. Ibi enim erit requies a labore, pax a tentatione, securitas a tormentis gehenne unde Betius [21* 1Kb] :

Hic erit uobis requies laborum;
Hic portus placida manens quiete,
Hic patens unum miseris asylum,
id est securitas. Sed »funiculus triplex difficile rumpitur [22 1Kb] ,« multo difficilius quadruplex quo iste tenetur. Tenetur enim quatuor modis: Tenetur  instantia, tenetur obsequio, tenetur desiderio, tenetur constantia. Instantia orationum, obsequio munerum, tenetur desiderio deuotionum, tenetur constantia spirituum. Primum meretur infirmitatis sanitatem, secundum fidei firmitatem, tertium sancti Spiritus consolationem, quartum Dei spiritualem uisionem. Iuxta primum tenuit mulier Chananea [22* 1Kb] , iuxta secundum discipuli euntes in Emmaus [23 1Kb] , iuxta tertium mulieres que accesserunt et tenuerunt pedes eius [24 1Kb] . Iuxta quartum ait Iacob: »Non dimittam te nisi benedixeris mihi [25 1Kb] .« In primo exemplo de muliere Chananea tres notamus gradus petentium: sunt ei qui desistunt petere ad primam repulsam petitionum; sunt qui ad secundum cadunt a consuetudine  deuotionum; sunt qui ad tertium desperati, ad peccata sua redeunt, »quasi canis reuersus ad uomitum [26 1Kb] .« In his tribus Dominus probauit illius instantiam. Illa clamauit, Dominus non respondit, ecce probatio prima. Illa clamauit fortius, et Dominus respondit: »Non sum missus nisi ad oues que perierant domus Isrel [27 1Kb] ,« ecce secunda. Illa cadens in terram adorauit. Ille ait: »Non est bonum sumere panem filiorum et dare canibus [28 1Kb] ,« ecce tertia. uide quomodo se humiliat. »Etiam, Domine; nam et catelli edunt de micis que cadunt de mensa dominorum suorum [29 1Kb] .« Magna humilitas. Canem appellat, et ipsa se minimum canem profitetur. Ecce humilitas instantia precum, qua tenetur Dominus, et illa meretur infirmitatis  sanitatem. Secundo exemplo tenetur obsequio munerum quia cegerunt eum et pauerunt, ecce obsequium munerum. »Et ideo cognouerunt eum in fractione panis [30 1Kb] ,« ecce fidei firmamentum. Tertio sancte mulieres tenuerunt desiderio: »Tenuerunt, inquit, desiderio pedes eius [31 1Kb] .« Pedes Dei in nobis sunt affectus nostri. Hos tenemus, dum desideramus Deum, et spirituales consequimur consolationes, sicut ille postmodum Spiritum sanctum acceperunt. Quarto Iacob tenuit constantia, quia tota nocte luctatus est cum eo [32 1Kb] .  Dixitque uictor: »Non dimittam te nisi benedixeris mihi [33 1Kb] .« Sic nos uincimus, si constantes simus in necte flagellorum et aduersitatum Dei quibus pugnamus cum eo. Nec mirum si eum uincimus per constantiam, quia »regnum celorum a tempore Ioannis Baptiste uim patitur et uiolenti diripiunt illud [34 1Kb] .« Nec solum per constantiam uicit, sed tenuit donec benedictionem accepit: hanc scilicet ut Isrel uocaretur, id est uir uidens Deum. Sed nunc ordo uerborum notandus est. Dictum est enim sic: Quesiui, inueni, tenui, introducam. Quesiui, ait, queritur enim quadam pia curiositate; inuenitur querendi assiduitate, tenetur animi stabilitate, introducitur quadam opportuna importunitate. In primo inspiratur, in secundo roboratur, in tertio  confirmatur, in quarto de amore presumitur. Primum ut incipiat dulciter, secundum ut proficiat uiriliter, tertium ut dilecto adhereat inseparabiliter, quartum, ut ipso fruatur feliciter. Pia curiositate requirebat Iob cum diceret: »Quis mihi det ut cognoscam et inueniam eum, et ueniam usque ad solium eius [35 1Kb] ?« In assiduitate querendi erat Samuel, qui non recedebat de templo die ac nocte. Ideoque meruit non solum inuenire sed uocari a Domino dicente: »Samuel, Samuel. Et ille: Loquere, Domine, quia audit seruus tuus [36 1Kb] .« Et Iacob: »Cui pre magnitudine amoris uidebantur dies pauci [37 1Kb] .« Idem firmiter tenebat cum diceret: »Non dimittam te nisi benedixeris mihi [38 1Kb] ,« unde et benedixit ei in eodem loco. In domum matris introducere uolebat  sponsa ipsius dilecti auctoritate, qua dicit a tempore Ioannis Baptiste, »regnum celorum uim patitur, et uiolenti diripiunt illud [39 1Kb] .« Propter hec quatuor dictum est in Euangelio: »Querite et inuenietis [40 1Kb] .« Propter primum dictum est querite; propter secundum et inuenietis; propter tertium: »petite et accipietis [41 1Kb] .« propter quartum: »pulsate et aperietur uobis [42 1Kb] .« Notandum autem quod dilectus aliquando spontaneus ingreditur; aliquando a Domino ipsius domus officiose introducitur, aliquando uiolenter trahitur. Primum quando primo cor infundit gratia, secundum quando infusus operatur ex ea, tertium quando per aduersitates et tentationes dilectus fingit se longius ire. Sed in his  ipse tentatus uiriliter ipsum tenet patientia operum et orationum instantia. Iuxta primum, intrauit ad apostolos, ianuis clausis [43 1Kb] ; iuxta secundum, in domum Pharisei, quia rogauit Iesum quidam Phariseus ut manducaret cum illo [44 1Kb] . Et pater puelle mortue introduxit eum, et suscitauit eam [45 1Kb] . »Si quis, ait, aperuit mihi, intrabo ad illum, et cenabo cum illo, et ille mecum [46 1Kb] .« Iuxta tertium discipuli eius euntes in Emmaus cegerunt eum, scilicet Lucas et Amaon [47 1Kb] . Inde dilectum ascendentem in domum matris Ecclesie, id est regnum celorum  apostoli tenebant affectu et admiratione, unde dicunt eis angeli: »uiri Galilei, quid admiramini aspicientes in celum? hic iehsu, qui assumptus est a uobis in celum, sic ueniet, quemadmodum uidistis eum ascendentem in celum [48 1Kb] .« O grandis solemnitas in qua ascendit misericors. Sequitur captiuitas; primum de mundo, secundum de inferno, tertium de celo. Occurrit angelorum solemnitas, de mundo ad Patrem, de inferno ad felicitatem, de celo ad regis festiuitatem. Primus canit: »Nec uos relinquam orphanos, etc. [49 1Kb] ,« secundi: »Anima mea sicut passer erepta est de laqueo uenantium [50 1Kb] ;« tertii: »Quis est iste qui uenit de Edom, tinctis uestibus de Bosra [51 1Kb] .«

Est uir Galileus, uir empireus, uir homo Deus. Primus est Christianus, secundus angelus, tertius  homo est Christus. Galileus dicitur transiens. Primus transit de uitio ad uirtutem, secundus habitat claritatis regionem, tertius ascendit de mundo ad Patrem. Primus fugit mundi uanitatem, secundus nostram consolatur imbecillitatem, tertius captiuam ducit captiuitatem [52 1Kb] . De primo uiro dicitur: »uiri Galilei, quid admiramini, aspicientes in celum [53 1Kb] ;« de secundo: »Ecce duo uiri, ait, in uestimentis albis [54 1Kb] ;« de tertio: »In excelso throno uidi uirum, quem adorat multitudo angelorum [55 1Kb] :« de transitu primi dicitur: »Diuerte a malo et fac bonum [55* 1Kb] ,« et »odientes malum adherentes bono [56 1Kb] .« Inde Abrahe dicitur: »Egredere de terra tua, et de cognatione tua et de domo patris tui [57 1Kb] .« Secundus consolatur  imbecillitatem: »Omnes enim sunt administratorii spiritus in ministerium missi [58 1Kb] .« Unde angelus Tobiam consolatus est; unde ipse »angelus Dei comitetur uobiscum, et bene disponat iter uestrum [59 1Kb] .« Tertius »captiuam ducit captiuitatem [60 1Kb] ,« nam captiuitate libera Iesum sequuntur agmina. Nam »expandit alas suas et assumpsit eum, atque portauit in humeris suis [61 1Kb] .«---»Dux fuisti in misericordia tua populo, quem redemisti, et portasti eum infortitudine tua, ad habitaculum sanctum tuum [62 1Kb] .« Sed circa primum notandum quod est qui migrat, est qui emigrat, est qui transmigrat. Migrat a facie tentationis, emigrat a dulcedine interne refectionis, transmigrat ad splendorem contemplationis. Primum fit, ne amittat gratiam; secundum, ut sequatur  mundi stultitiam; tertium, ut supernam gustet letitiam. Audi migrantem: »Migrauit Iudas propter afflictionem et multitudinem seruitutis [63 1Kb] ,« unde propheta: »Exite de Babylone et fugite a Chaldeis [64 1Kb] .« De secundo: »Deus euellet te et emigrabit te de tabernaculo tuo [65 1Kb] .« Item: »Deus saluator meus, adiutor meus, non emigrabo [66 1Kb] .« Inde: »Qui uescebantur uoluptuose, interierunt in uiis; qui nutriebantur in croceis, amplexati sunt stercora [67 1Kb] .«  De tertio dictum est ad Ezechielem: »Fac tibi uasa transmigrationis [68 1Kb] ,« inde: »Que sursum sunt sapite, non que deorsum [69 1Kb] .«---»Accedat enim homo ad cor altum et exaltabitur Deus [70 1Kb] ,« inde: »Precedet uos in Galileam, ibi eum uidebitis [71 1Kb] .« Sed notandum quod huius transmigrationis tria sunt uasa: in primo sunt aque, in secundo oleum, in tertio species aromatice. Aqua lacrymarum, oleum amoris, species deuotionis. Primum lauat, secundum impinguat, tertium exhilarat. De primo: »Inuenit Elias ad caput suum uas aque [72 1Kb] ;« de secundo dicitur: »Prudentes uirgines acceperunt oleum in uasis suis [73 1Kb] ;« de tertio ait Iacob filiis suis: »Tollite uobiscum de optimis fructibus terre in uasis uestris [74 1Kb] .« Sed notandum quod Chaldei faciunt tres turmas que transmigrationem istam impediunt.  Prima est peccatorum dissimulatio, secunda subiectionis indignatio, tertia uite feminee resolutio. Primum cor excecat, ne uiam uideat; secundum superbia eleuat, ut grauius corruat; tertium adulatur, ne ad regnum celorum quod uim patitur [75 1Kb] , iter arripiat. De primo ait Iob: »Si abscondi quasi homo peccatum meum, et celaui in sinu meo iniquitatem meam [76 1Kb] .«---»uerumtamen non sunt tenebre et non est umbra mortis, ut abscondantur ibi qui operantur iniquitatem [77 1Kb] .« Itaque contritio et infelicitas in uiis eius, et uiam pacis non cognouerunt [78 1Kb] . Quos secunda turma opprimit, »ascendunt usque ad celos et descendunt usque ad abyssos, et sic anima eorum in malis tabescebat [79 1Kb] ;« nam  »Ante ruinam exaltatur cor [80 1Kb] ;« unde Saul ascendit in montes Gelbe et ibi corruit [81 1Kb] . A tertia opprimebatur qui clamabat: »Infixus sum in limo profundi, et non est substantia [82 1Kb] .« Hic ambulare non potest, quia sordes eius in pedibus »eius, nec recordatus est finis sui [83 1Kb] ,« unde dictum est Isrelitis egredientibus ad bellum: »Qui pusillo animo est, et qui uxorem duxit, reuertatur in domum suam [84 1Kb] .«

His tribus turmis tres opponuntur: prime confessionis diligentia, secunde obedientia, tertie uirtutum experientia. Prima ostendit uie ueritatem, secunda donat firmitatem, tertia confert spei securitatem. Inde scriptum est: »Dixit Iudas Simoni fratri suo: Assume tibi uiros et uade in Galileam et libera fratres tuos [84* 1Kb] ,« ecce ista tria. Iudas enim  confessio interpretatur, Simon uero obediens. uiri qui eliguntur sunt uirtutes. Isti ergo uadunt in Galileam, dum his ad regnum transmigratur, et liberat fratres suos a tribus predictis turmis, quibus euntes impediuntur. Primus itaque miratur, secundus gratulatur, tertius glorificatur. Miratur aspiciens in celum, gratulatur repatrians ad celum, glorificatur ascendens in celum. Miratur Christum nostrum, qui corpus uexerit sublimem ad celi regiam,  gratulatur eo quod soli polique patriam unam facit rempublicam. Glorificatur Patris presentans uultibus uictricis carnis gloriam. Item: uir iste Galileus miratur aspiciens in mundum, aspiciens infernum, aspiciens in celum. In primo enim inuenit uanitatem, in secundo calamitatem, in tertio ueritatem. 70 In primo miratur, eo quod sequatur homo mundi phantasiam; in secundo miratur, quod descendat ad inferni miseriam; in tertio miratur, quod non sequatur Christum ad gloriam. Mundum aspiciebat Salomon cum diceret: »uidi cuncta que sub celo sunt, et ecce uanitas et omnia uanitas [85 1Kb] .« Dauid idem admirabatur dicens: »Filii hominum usque quo graui corde, ut quid diligitis uanitatem, et queritis mendacium [86 1Kb] .« Infernum uidit Iob, cum  diceret: »Dimitte me paululum ut plangam dolorem meum, antequam uadam et non reuertar ad terram tenebrosam, et opertam mortis caligine [87 1Kb] .« Admirabatur idem propheta dicens: »Quis poterit habitare de uobis cum igne deuorante, aut quis habitabit ex uobis cum ardoribus sempiternis [88 1Kb] .« Celum aspiciebat Stephanus dicens: »Ecce uideo celos apertos et Iesum stantem a dextris Dei [89 1Kb] .« Mirabatur Ieremias, dicens: »uie Sion lugent, ea quod non sint qui ueniant ad solemnitatem [90 1Kb] ,« item: uir iste Galileus miratur nubem, miratur Christum, miratur angelum. Nubem clarescere, Christum ascendere, angelum descendere. Clarescere ad cognitionem ueritatis; Christum ascendere, ad locum  immortalitatis; angelum descendere ad locum mortalitatis. De primo: »uidi nubem candidam, et super nubem Filium hominis sedentem [91 1Kb] ;« de secundo: »Ascendit super cherubim [92 1Kb] ;« de tertio Isaias: »uolauit ad me, ait, unus de seraphim [93 1Kb] .« Unde post hanc ascensionem: angelus a Ioanne noluit adorari [94 1Kb] . A primo habemus illuminationem, a secundo exspectationem, a tertio uisitationem. Illuminationem ad uerum, exspectationem ad premium, uisitationem ad consolandum. Inde est quod filios Isrel nubes illuminauit, arca Dei in terram promissionis transmigrauit, angelus uiam preparauit. Inde: »Ecce mitto angelum qui preparabit uiam ante faciem tuam [95 1Kb] .« Audi claritatem: »Spiritus Paracletus docebit uos omnia [96 1Kb] .« Audi promissum: »uado  parare uobis locum et iterum ueniam ad uos [97 1Kb] .« De tertio angelus: »Hic iehsu qui assumptus est a uobis in celum, sic ueniet quemadmodum uidistis euntem in celum [98 1Kb] .« Sed uideamus quomodo Christus ascendit. Primo ascendit humilitate, secundo aduersitate, tertio ueritate, quarto claritate. Humilitate incarnationis, persecutione passionis, ueritate resurrectionis, claritate glorificationis. In primo uicit diaboli superbiam, in secundo carnis Ade petulantiam, in tertio inferni potentiam, in quarto mundi miseriam. De primo: »Exinaniuit semetipsum formam serui accipiens [99 1Kb] ;« de secundo:  »Christus passus est pro nobis, uobis relinquens exemplum [100 1Kb] ;« de tertio: »Surrexit Dominus uere et apparuit Simoni [1 1Kb] ;« de quarto: »Magnum pietatis sacramentum, quod manifestum est in carne, iustificatum in spiritu, apparuit angelis, predicatum est gentibus, creditum est in mundo, assumptum est in gloria [2 1Kb] .« Ut igitur Christum imitemur eisdem gradibus, oportet nos ascendere, scilicet primo per humilitatem, secundo per persecutionem, tertio per resurrectionis ueritatem, quarto per claritatem. Humiliat enim se homo, cum de peccato confunditur; persecutionem sustinet, quando affligitur; resurgit, quando a peccato absoluitur; fulget, quando, cum gloriatur, in Domino gloriatur [3 1Kb] . In primo deficit, in secundo se afficit, in tertio proficit, in  quarto perficit. Deficit dum deponitur iactantia, se afficit lacrymarum affluentia, proficit in iustitia, perficit supernorum intelligentia. De primo Dauid: »Humiliatus sum usquequaque, Domine, uiuifica me secundum uerbum tuum [4 1Kb] ;« de secundo: »Afflictus sum et humiliatus sum nimis, rugiebam a gemitu cordis mei [5 1Kb] ;« de tertio: »Doce me, Domine, iustificationes tuas [6 1Kb] ;« de quarto: »Super omnes docentes me intellexi, quia testimonia tua meditatio mea est [7 1Kb] .«


Paululum cum pertransissem eos, inueni quem diligit anima mea: tenui illum, nec dimittam, donec introducam illum in domum matris mee, et in cubiculum genitricis mee.

 [CARD.] Ac si dicat: Paululum, id est paulo post, cum pertransissem eos qui erant in uicis et plateis, et cum pertransissem uigiles, inueni quem diligit anima mea, in fide centurionis gentilis [8 1Kb] , et in fide mulierum [9 1Kb] , que resurrectionem nuntiauerunt, et subdit: tenui eum. De hac tentione dicit Isaias ad Dominum: »Non est qui consurgat et teneat te [10 1Kb] ;« et Dominus per Ezechielem: »Quesiui uirum qui interponeret sepem, et staret oppositus contra me pro terra, ne dissiparem eam, et non inueni [11 1Kb] .« Ostendit ergo beata uirgo quod indignatus erat Dominus contra uineam suam, uidelicet plebem Iudaicam, que conuersa erat in amaritudine et fecerat labruscas, cum facere debuisset uuas [12 1Kb] , et  dixit: Tenui eum, ne uineam suam dissiparet omnino, et subdit. Nec dimittam eum, sed continua precum instantia, furorem ipsius retinebo; quod enim Dominus sanctorum precibus teneatur ipse ostendit ad Moysen, dicens: »Cerno quod populus iste dure ceruicis sit; dimitte me, ut irascatur furor meus contra eum [13 1Kb] .« Dicit ergo: Non dimittam eum, sed semper tenebo, et instabo precibus, donec introducam ad matrem siue genitricem meam plebem Iudaicam, et per fidem habitet ibi, tanquam in domo et tanquam in cubiculo. Signatur autem per domum status actiue uite: Martha autem excepit  Dominum in domum suam [14 1Kb] . Per cubiculum uel lectum, quies uite contemplatiue signatur. Per hec igitur uerba crediture plebi Iudaice utriusque  uite status premittitur, contemplatiue uidelicet et actiue. Sequitur.



LIBER SEXTUS.


 Adiuro uos, filie Ierusalem, ne suscitetis, neque euigilare faciatis dilectam, donec ipsa uelit.

[THO.] In hoc utique ostendit quia eius perfectionis quosdam de Synagoga post conuersionem inueniet, cuius de Ecclesia plurimos dum in eorum quiete similiter delectatur, ab eis inquietationem prohibet,  sicut ab Ecclesia prohibuit. uere introductus est in cubiculum genitricis, ubi uult quiescere cum sponsa, unde precipit ne excitetur. Triplicem scimus anime quietem. Prius enim debet quiescere a peccato, secundo ab opere humano, tertio quiescet ab hoc miserabili exsilio. Primo ut iustificetur, secundo ut contempletur, tertio ut beatificetur. Hoc est triplex Sabbatum cuius obseruatio precipitur in lege. De primo: »Nullum opus seruile facias in eo [15 1Kb] .« Seruile opus est peccatum. De secundo precipitur absolute: »Nihil operis facietis in eo [16 1Kb] ;« de tertio: »Memento ut Sabbatum sanctifices [17 1Kb] .« Sed et Christus his tribus Sabbatis requieuit. Intrauit enim in domum cuiusdam Pharisei Sabbato ut manducaret cum illo [18 1Kb] . Hec est refectio contemplationis. Item  Sabbato iacuit in sepulcro. Hec est requies qua morimur peccato. Item Sabbato requieuit ab omni opere quod patrarat [19 1Kb] , et hoc est beatitudinis. De primo dicitur in Ieremia: »Nolite portare pondera uestra in die Sabbati, et ne inferatis ea per portas Ierusalem, et nolite eiicere de ciuitate pondera uestra in die Sabbati [20 1Kb] .« Pondera uel onera dicit peccata, Et hic duo notat, quod aliquando per sensus exteriores peccata ad animam feruntur; et hoc est, »ne inferatis ea per portas Ierusalem.« Aliquando prius concipiuntur in corde, et postea per sensus effectui mancipantur. Et hoc est quod sequitur: »Nolite eiicere de ciuitate pondera uestra in die Sabbati.« De primo ait Iob: »Pepigi fedus cum oculis  meis, ut nec cogitarem quid de uirgine [21 1Kb] ;« de secundo subsequenter addit: »Si secutus est oculus meus cor meum et in manibus meis adhesit macula [22 1Kb] ;« de secundo Sabbato dicitur per Ezechielem: »Porta hec clausa erit sex diebus quibus fit opus; Sabbato autem aperietur [23 1Kb] .« Porta hec dicitur interior sensus qui clauditur, quando exterius operamur; aperitur uero quando otiosi exterius contemplamur, unde scriptum est: »Sapientiam scribe in tempore otii, et qui moriatur actu percipiet eam [24 1Kb] .« De tertio Sabbato dicit Isaias: »Erit mensis  ex mense, et Sabbatum ex Sabbato [25 1Kb] .« Sabbatum ex Sabbato erit, quando pro hac requie a culpa requiescemus a miseria; mensis ex mense erit, quando pro multitudine uirtutum: multitudo retribuetur beatitudinum. uirtutes enim dies sunt, ex quibus collectio, sicut mensis ex diebus, sic de  beatitudinibus. Audi mensem ex mense: »Beati pauperes spiritu [26 1Kb] ;« ecce dies in uia: »quoniam ipsorum est regnum celorum [27 1Kb] ; »ecce dies. Huic redditur in patria, et sic de ceteris que sequuntur. Qui in primo Sabbato sic abstinent ab uno peccato, ut aliud faciant, sunt ille homo qui colligebat ligna in Sabbato [28 1Kb] . Qui in secundo sic contemplantur, ut in Deo non delectentur, sunt de quibus dicitur: »uiderunt eam hostes et deriserunt Sabbata eius [29 1Kb] .« His qui ad quartum sine meritis aspirant dicitur: »uidete ne fiat fuga uestra hieme uel Sabbato [30 1Kb] .«

A quiete primi Sabbati possunt excitari quiescentes scilicet duabus causis: primo ne pigri sint in tentatione; secundo ut proficiant in bono, ne putent  sibi sufficere a malo diuertisse; iuxta primum excitatus est Petrus ab angelo, quando erat dormiens inter duos milites, uinctus catenis duabus [31 1Kb] ; iuxta secundum excitatus est Elias, dormiens subter unam iuniperum [32 1Kb] . Qui uero in secundo Sabbato quiescunt, duabus causis excitantur: prima ne nimis de horrore contemplationis tristentur, quia aliquando uident inferni tormenta, aliquando superna gaudia, unde Iob: »Si dormiero, dico, quando surgam, et rursum exspectabo uesperam [33 1Kb] .« Ab hoc errore uolens liberari, hoc aiebat iuxta secundam excitationem que fit pro utilitate fratrum, excitatus est Dominus dormiens in nauicula [34 1Kb] . Qui in tertio Sabbato quiescunt excitantur aliquando ut pro nobis  orent, sicut in litaniis facimus. Excitabuntur etiam in resurrectione, sicut ait Gregorius de decem uirginibus. De secundo Sabbato dictum est: »Cum esset sero die illo una Sabbatorum, et fores essent clause, stetit iehsu in medio discipulorum suorum et ait: Pax uobis [35 1Kb] .« In hoc enim Sabbato fores clauduntur, quando gratia contemplationis sensus exteriores inhibemus, et sic Deus stat in medio asserens pacem. In primo Sabbato est sero, in secundo mane, in tertio meridies. In primo, stat iehsu in medio discipulorum suorum, ad pugnandum contra  uitium, in secundo, ambulat ad perfectum uirtutum, in tertio quiescit ad delectandum. In primo fores sensuum exteriorum sunt clause, in secundo fores sensuum interiorum aperte, in tertio porte celi malis sunt clause. Inde: »Intrauerunt ad nuptias et ianua est clausa [36 1Kb] .« Bonis sunt aperte, unde: »Porte eius non claudentur per diem [37 1Kb] .« Tales enim oportet pacem facere et habere non solum mundanam ab aduersitate, sed spiritualem ab omni inquietudine, scilicet triplicem: pacem in domo, pacem in corde suo, pacem in celo. In domo cum fratre, in corde apud se, in celo cum Creatore. Cum fratre a detractione, apud se a cupiditate, cum Creatore a murmuratione. A detractione defectuum, a cupiditate uoluptatum, a murmuratione diuinorum  flagellorum. Est enim qui domum lacerat, cor suum turbat, Deum ad iracundiam prouocat. Hec sunt tria difficilia que dicit Salomon: Primum est coluber super terram [38 1Kb] , scilicet firmitatem domus Dei dissipans; secundum est nauis in mari [39 1Kb] , corde per uarias uoluptates fluctuans; tertium est aquila uolans in celum [40 1Kb] , Deum per superbiam ad iracundiam prouocans. Primus dissipat domum, dicit enim quod magistri grauis est doctrina: Hypocrisis, ait, est fratrum uita religiosa; parcitas procuratorum domus dicitur intolerabilis auaritia; obedientia simplicium stultitia. Ecce uentus a regione deserti uenit, et concutit quatuor angulos domus, in qua comedebant filii Iob [41 1Kb] . Talis est cogitatione fluidus, opere dissipatus, sermone dissolutus. In primo, uoluptates  imaginando; in secundo, manus suas ad quelibet illicita extendendo; in tertio, omnia diiudicando, omnia ordinando.

71 In isto inuenitur quod in domo Michee, scilicet Ephod, hoc est uestis religiosa, et seraphim quod interpretatur imaginatio. Hoc est in corde et sculptibilis; hoc est in opere atque conflatilis, hoc est in sermone. Hec inueniuntur in domo Michee quod interpretatur quid est hic. Propterea »in quamcunque domum intraueritis, dicite: Pax huic domui [42 1Kb] .« Sunt qui domum non turbant, sed non habent tamen pacem in corde, quia mundana cupiunt. De cupitis, quando habent, ultra modum gaudent; timent ne perdant, de perditis nimis tristantur, unde  peta:

Hi metuunt cupiuntque, dolent gaudentque nec auras
Respiciunt, clausi tenebris et carcere ceco [43 1Kb] .
»Fode,« inquit ad Ezechielem [44 1Kb] , parietem, et fodit et inuenit imagines quadrupedum, id est terrenas affectiones, et serpentum, id est occultum odii et inuidie uenenum, et uolucrum, id est ambitionem dignitatum. Istis dicit Apostolus: Pax Dei existat in cordibus uestris [45 1Kb] . Tertii propter flagella eriguntur contra Deum, propter que »iniquitatem in excelso locuti sunt, et sic posuerunt in celum os  suum [46 1Kb] .« Hi edificant turrim Babel quod sonat confusio, ut Deo aduersentur. Et sic isti inquietant dilectum. Desiderat sponsa pacem in domo, ne radix amaritudinis sursum germinans impediat, et per eam inquinentur multi. »Quod si mordetis inuicem et comeditis, uidete ne ab inuicem consumamini [47 1Kb] .« Debemus esse sicut duo cherubim in propitiatorio, respicientes nos inuicem ut alter alterius onera portemus [48 1Kb] . »Et si occupatus fuerit homo in aliquo delicto, uos qui spirituales estis, huiusmodi instruite in spiritu lenitatis [49 1Kb] ,« et uersis uultibus in propitiatorio, respicientes nos inuicem, ut intuitu Dei omnia faciamus. »Pacem habete, et Deus pacis et dilectionis erit uobiscum [50 1Kb] ;« item: »Pacem sequimini cum omnibus, et sanctimoniam,  sine qua nemo Deum uidebit [51 1Kb] ;« item si pacem cordis querimus, debet esse cor quasi urna aurea in arca, habens uirgam discipline secum et tabulas testamenti [52 1Kb] , id est doctrinam diuine legis, et manna intra se, id est saporem superne dulcedinis, ut »pax Dei que exsuperat omnem sensum, custodiat corda uestra et intelligentias uestras in Christo Iesu [53 1Kb] .« Si pacem cum Deo querimus, debemus esse quasi saga cilicina in tabernaculo [54 1Kb] , ut nos exponamus uento et grandini inclementie diuine animaduersionis, ut sic in eo pacem habeatis. Ipse enim cogitat cogitationes pacis et non afflictionis, »Inuocabitis me et ego exaudiam uos, et reducam captiuitatem uestram de cunctis locis [55 1Kb] .«

Triplex est nostra captiuitas: Prima sub peccato,  secunda sub diabolo, tertia sub presenti exsilio. Prima locum habet in corde humano, secunda in inferno, tertia in mundo. Itaque si patienter sustineamus eius flagella, ipse reducet de cunctis his locis captiuitatem nostram, et Deus pacis qui eduxit de mortuis pastorem misericordiarum omnium Dominum nostrum Iesum Christum, etc. Hanc pacem miramur in sponsa, de qua sequitur:


Adiuro uos, filie Ierusalem, per capreas, ceruosque camporum, ne suscitetis neque euigilare faciatis dilectam, donec ipsa uelit.

[CARD.] Apparente sollicitudine quam gerit mater pro Ecclesia, replicat filius istum uersiculum, ut sicut superius impatientes ad patientiam, et properantes  ad longanimitatem inuitet, sic et eorumdem impatientiam et festinantiam reprimat et castiget. Consequenter autem de laudibus matris subiungit.


Que est ista que ascendit per desertum, sicut uirgula fumi ex aromatibus myrrhe et thuris, et uniuersi pulueris pigmentarii?

[THO.] uidens quilibet sanctam anime conuersationem, cum admiratione clamat: Que est ista que ascendit, etc. In deserto huius mundi sancta anima uiuit, dum adhuc exsul a regno inter demones tanquam inter bestias, habitat. Hec semper  laborat ut ascendat, ut quem ualde diligit, magis ac magis sentiat. Hi uisibilia fastidiunt, ad celestia se erigunt, malis moribus se exuunt, cupiditates mundanas contemnunt, spe ad inuisibilia tendunt. Hi per desertum ascendunt, qui dum hic tentationes ferunt, deseri metuunt. Bene sicut uirgula fumi ascendunt, quia odorem bone fame et subtilitatem mentis habent. Iste odor est myrrhe que est mortificatio carnis et thuris, que est deuotio orationis. Pigmenta facimus, quando uirtutes in odore congregamus, quando singulas uirtutes discutimus, ne quod uitium lateat, ne quid incultum remaneat, species uirtutum quasi in puluerem tundimus. Quicunque ergo sic cor suum discutiunt, lectulum in quo sponsus requiescat cor suum faciunt, unde sequitur:  En lectulum Salomonis. Quatuor sunt deserta: Primum infernus, secundum mundus, tertium asperitas conuersationis, quartum patria celestis. De primo Ezechiel ad te, Pharao: »Proiiciam te in desertum, et omnes pisces tuos [56 1Kb] ;« de secundo in Tobia: »Religauit in desertum superioris Aegypti demonem qui occidebat maritos Sare [57 1Kb] ,« id est in mundo; de tertio: In presenti loco. Que est ista que ascendit per desertum. Et in quo Ioannes Baptista predicauit [58 1Kb] , et Christus ieiunauit [59 1Kb] ; de quarto: »Reliquit Dominus nonaginta nouem in deserto et uenit querere que perierat [60 1Kb] .« Primum est exsecrandum, secundum est fugiendum, per tertium est ascendendum, ad quartum est perueniendum. Primum est plenum horrore,  secundum errore, tertium dolore sed decore, quartum fructu sed amore. Primum est penis tormentuosum et portentis monstruosum. Secundum est serpentibus uenenosum et miseria laboriosum, tertium est spinis lacerosum, sed floribus speciosum; quartum est fructuosum et amore gloriosum. Audi tormenta primi:

Igne, gelu, uerme, fame, stercore, flagello:
Horror cum tenebris, et flammea uincula membris.

De igne et uerme: »Ignis eorum non exstinguetur et uermis eorum non morietur [61 1Kb] ;« de gelu: »Ibi erit fletus et stridor dentium [62 1Kb] ;« de fame: »Serui mei comedent et uos esurietis [63 1Kb] ;« de fetore: »Fulgur et spiritus procellarum pars calicis  eius [64 1Kb] ;« de flagello: »Tradidit eum tortoribus donec reddat uniuersum debitum [65 1Kb] ;« de horrore: »Ubi, inquit, nullus ordo, sed sempiternus horror inhabitans [66 1Kb] ;« de tenebris et uinculis: »Ligatis manibus et pedibus, mittite eum in tenebras exteriores [67 1Kb] .«

Secundum diximus serpentibus uenenosum, et miseria laboriosum, sicut dictum est: »In sudore uultus tui uesceris pane tuo [68 1Kb] .« Filiis Isrel occurerunt tria genera serpentum in deserto, scilicet aspis que blanditur facie et cauda pungit: hec est  uoluptas carnis que arridet in principio amara est. Secundus est dispas, qui paruus est et latet in puluere, et facit perire siti: hec est uana gloria que, sicut scriptum est, celestis est origine et in cinere habitat. Hanc sitiendo multi pereunt. Tertius est scorpius qui emittit ignem; hec est ira, inuidia. His est desertum mundi uenenosum, sed fecerunt sibi serpentem in palo, id est Christum in cruce, quem uidendo uulnerati a serpentibus sanati sunt. Tertium, id est asperitatem conuersationis, diximus spinis lacerosum, quia per multas tribulationes itur ad Deum [69 1Kb] , sed floribus est speciosum: »Letabitur deserta et in uia exsultabit solitudo, et florebit quasi lilium [70 1Kb] ,« scilicet floribus uirtutum. De anima que sic floret dicitur: Que est  ista que ascendit per desertum. Quartum est fructu copiosum, quo omnes pascentur et accubabunt et non est qui exterreat [71 1Kb] . »Non esurient, neque sitient amplius [72 1Kb] .« Erit et caritate gloriosum: »O quam gloriosum est regnum in quo cum Christo conregnant omnes sancti [72* 1Kb] .

In primo descendunt criminosi, de secundo ascenderunt nouiter conuersi, per tertium ascendunt perfecti, ad quartum ascendunt beati. De primo: »Et descendant in infernum uiuentes [73 1Kb] ;« de secundo: Que est ista que ascendit per desertum; de tertio: »Que est ista que progreditur quasi aurora consurgens [74 1Kb] .« In hoc deserto non crescere est decrescere, non perficere est deficere, non precedere est retrocedere, non ascendere est descendere;  de quarto: »Ascendens Christus in altum captiuam ducit captiuitatem [75 1Kb] .« Sicut uirgula fumi, inquit.

Tres sunt uirgule, prima est regum, secunda pastorum, tertia pontificum. Prima rebelles subiugantur, secunda oues minantur, tertia filii reguntur. Prima ualet ad uitiorum eiectionem, secunda ad morum compositionem, tertia ad uirtutum ordinationem. Prima fuit Ioseph, qua Aegyptii ei subiiciuntur, et pater eius moriens innititur [76 1Kb] , secunda Moysi, qua serpentes Moysi absorberentur [77 1Kb] , et mare Rubrum diuiditur [78 1Kb] ; tertia est Aaron, qua dignus sacerdotio ostenditur [79 1Kb] . Sed dicitur uirgula fumi. Fumus ad lacrymas excitat: hec est compunctio. Fumus aliquando de terra, aliquando de  aqua, aliquando de igne nascitur. Terra est corpus nostrum; de ea compunctio nascitur, quando miserias quas in ea sustinemus, plangimus. De aqua compunctio oritur, quando uite preterite fluxus plangimus. De igne oritur quando amore superne patrie suspiramus. Sed dicitur uirgula ex aromatibus myrrhe, et thuris, et uniuersi pulueris pigmentarii. Hec uirga est discipline, que in principio habet myrrham, qua a putredine uitiorum castigamur, dum carnem affligimus; secundo habet thus orationis et odoris, dum orando nobis Deum conciliamus,  et exemplo operum proximis odorem damus. Habet quoque puluerem pigmentarii, dum per eam exterius nos a mundanis cohibentes, que sursum sunt sapimus [80 1Kb] . Habet ergo hec uirga discipline, in principio amaritudinem, postmodum odorem, in fine saporem. Amaritudinem, carnem macerando; odorem, orando et exemplo proximo proficiendo; saporem, supernam beatitudinem degustando. In principio est onerosa, secundo pretiosa, tertio est cordi iocosa. Item in primo deserto habet miseria locum, in secundo gratia defectum, in tertio lapsus reparationem, in quarto profectus beatitudinem. Primum est solitudo maris Mortui, secundum in quo defecit uter aque Ismeli, tertium in quo filii Isrel dulcedine celestis cibi sunt refecti.  De quarto dicitur quod minauit Moyses oues suas ad interiora deserti et uidit uisionem ignei rubi [81 1Kb] , id est Christi incarnati et glorificati, nec igne passionis consumpti sed roborati. uel desertum potest dici ueterum patrum generatio, qui sub lege ueteri inculti et quasi rudes uiuebant, ex quibus ascendit nascendo beata uirgo Maria, ut de ipsa dicatur: Que est ista que ascendit per desertum. Si uis audire nascentem de deserto, audi quam solemniter cantat Ecclesia: »Hodie nata est beata uirgo Maria ex semine Abrahe orta detribu Iuda clara exstirpe Dauid.« Semen est pars carnis uirilis seminata in utero matris, ut inde fiat puerperium. Tribus est collectio personarum ex eodem semine  tam a latere uenientium quam linearium. Stirps est collectio personarum, lineariter ab aliquo descendentium. In primo est auctoritas, in secundo strenuitas, in tertio claritas. Auctoritas geniture carnalis, strenuitas probitatis uirilis, claritas nobilitatis regalis. Auctoritas, quia in Abraham fuerunt fidei initia; strenuitas, quia tribus Iuda semper Moysi adherendo, et se prima opponendo periculo fuit eximia, nobilitas regalis, cuius in Dauid fuit preeminentia. In primo est boni inchoatio, in secundo uirtutum prouectio, in tertio consummatio. O gloriosa natiuitas per quam preteritis angelis Dei Filius Abrahe semen apprehendit, per quam uicit leo de tribu Iuda, et septem signacula soluit: per quam, mediante Dauid, homo »egreditur uirga de radice  Iesse, et flos de radice eius ascendet [82 1Kb] .« O beatum semen de quo Paulus se natum gloriatur, Saulus uniuersis prophetatur, quod apprehendisse Filium Dei humana natura gloriatur. De primo enim ait Paulus: »Semen Abrahe sunt, et ego [83 1Kb] ;« de secundo: »In semine tuo benedicentur omnes gentes [84 1Kb] ; de tertio: »Non angelos, sed semen Abrahe apprehendit [85 1Kb] .« Hoc est semen per quod pax reformatur, Ecclesia fidelium multiplicatur, captiuitas liberatur, 72 pax reformatur cum homine, Ecclesia multiplicatur numero et uirtute, captiuitas liberatur a seruitute. Primum, ut Deus plus ametur; secundum,  ut a pluribus plus laudetur; tertium, ut liberalius honoretur. Hec enim tria proposuit Dominus Abrahe. De primo: »Ponam pactum meum inter me et te et semen tuum [86 1Kb] ,« inde: »Ponam arcum meum in nubibus celi et erit signum federis inter me et inter terram [87 1Kb] .« Arcus est Maria, que fulget inter sanctos quasi iris inter nubes. De secundo: »Suspice celum et numera stellas si potes, sic erit semen tuum [88 1Kb] .« De tertio: »Scito prenoscens que semen tuum peregrinum futurum sit in terra non sua, et seruituti eos subiicient, et affligent quadringentis annis [89 1Kb] «. Generatione autem quarta reuertentur huc.« Secundum enim propositum nostrum.

Prima generatio est Abrahe, secunda Iude, tertia  Dauid, quarta Christi et Marie. In hac enim miseri liberati sunt a diaboli seruitute. Nostra res agitur; nos enim sumus peregrini, seruituti subacti, flagellis afflicti. Sed per natiuitatem istam erimus liberati, peregrini, expulsi a paradisi amenitate, serui sub diaboli potestate, afflicti mundi calamitate, liberati beate uirginis natiuitate. In primo fuimus super terram uagi et profugi; uagi sequentes concupiscentiam, profugi fugientes miseriam; uel uagi sequentes mundi uanitatem, profugi uitantes religiosam asperitatem. In secundo funibus peccatorum circumplexi. In tertio in Aegypto stipule lateris et luti laboribus oppressi. In quarta facta uigilia matutina, id est natiuitate uirginis que progreditur quasi aurora consurgens, sumus subleuati, ut in iudicio  simus plene absoluti. In primo cum filio prodigo abiuimus in regionem longinquam. Unde Dauid: »Heu mihi quia incolatus meus prolongatus est [90 1Kb] !« »Quandiu enim sumus in hoc corpore peregrinamur a Domino [90* 1Kb] .« Unde: »Quomodo cantabimus canticum Domini in terra aliena [91 1Kb] .« In secundo sumus Ismel filius Agar, que seruitus interpretatur, que seruit cum filiis suis in seruitutem generans [92 1Kb] . »Qui facit peccatum seruus est peccati [93 1Kb] :«---»Nunc autem liberati a peccato, serui autem facti Deo. Cum enim serui essetis peccati, liberi fuistis iustitie [93* 1Kb] .« Seruimus cum filiis, quando nos diabolo subiicimus, exemplo aliene iniquitatis. In seruitutem generans, alios diabolo subiicientes exemplo nostre prauitatis.  In tertio sumus Isrel seruientes.

In stipula, et luto, et latere. Per stipulam habemus corpoream fragilitatem. Per lutum quod miscetur ex aqua et puluere anime turbationem. Per laterem qui fractus nulla potest industria resolidari in morte corporis et anime irreparabilem dissolutionem.

Sed his medetur ista natiuitas sicut ait propheta: »Egredietur uirga de radice Iesse, et flos de radice eius ascendet [94 1Kb] .« uirga enim uirtutis auferet calamitatis angustiam: flos seruos liberauit, auferens peccati immunditiam; spiritus uero bonus reducet  peregrinos in terram rectam [94* 1Kb] «. Hec natiuitas fuit ex tribu Iuda. Hec tribus fuit laudabilis, uictoriosa, auctorisabilis. Laudabilis, quia ex ea erat beata uirgo nascitura; uictoriosa, quia per eam mors erat peritura; auctorisabilis, quia ex ea a Filio Dei assumpta est humana natura. Per primum mundus suscepit nouum florem, per secundum infernus concepit dolorem, per tertium celum stillauit mellis dulcorem. Hec tria prophetauit Iacob Iude filio suo. De primo: »Iuda, te laudabunt fratres tui [95 1Kb] .« De secundo: »Manus tua in ceruicibus inimicorum tuorum [96 1Kb] .« De tertio: »Adorabunt te filii patris tui [97 1Kb] .« Audi florem: »Ero quasi ros: germinabit Isrel quasi lilium [98 1Kb] .« Unde: »Sicut lilium inter spinas, sic amica mea inter filias« Ierusalem [99 1Kb] .  Inde: »Flores apparuerunt in terra nostra [100 1Kb] .« De secundo: »Dolores obtinuerunt habitatores Philisthiim [1 1Kb] .« Id est diabolum, qui dicitur duplex ruina. De tertio: »Celi distillauerunt a facie Dei Sinai, a facie Dei Iacob [2 1Kb] .« Unde per totum mundum melliflui facti sunt celi. Et moraliter: Si nati sumus de Iuda, quod dicitur confessio his tribus possumus proficere: ut primo sit homo laudabilis, secundo uictoriosus, tertio auctorisabilis. Primo ei fugiens peccatum nascitur quasi flos de sterquilinio, secundo uiriliter resistendo tentationis aculeo, tertio sanctis meditationibus penetrat celum, diuino interest concilio. Primo appropinquat munditie uirginali, secundo se mancipat a carcere infernali, tertio  se ingerit palatio regali. Per primum fit pulchrior, per secundum potentior, per tertium sublimior.

De primo: »Audi, filia, et uide, et inclina aurem tuam, et obliuiscere populum tuum et domum patris tui, et concupiscet rex decorem tuum [3 1Kb] .« De secundo: »Accingere gladio tuo super femur tuum, potentissime [4 1Kb] .« De tertio: »Intende prospere, procede et regna [5 1Kb] .« Ut dicatur: »Astitit regina a dextris in uestitu deaurato, circumdata uarietate [6 1Kb] .« Hoc ordine processit Iudith: primo se uestibus cultioribus sibi speciem aptauit, secundo Holophernem iugulauit, tertio offerens in templo caput eius perpetue fame gloriam et memoriam sibi comparauit [7 1Kb] . Sic Ioseph prius est ornatus polymita ueste, secundo uiriliter carcerem sustinuit potius quam coiret  cum domina meretrice, tertio sublimatus secundus factus est a rege [8 1Kb] . In figura huius ortus beate uirginis »Iudas genuit Zaram [8* 1Kb] « quod dicitur oriens. Iudas meditabatur castra ad orientem tabernaculi; inde Balaam: »Orietur stella ex Iacob [9 1Kb] .« His tribus meruit preferri ceteris; quia Iudas Ioseph de manibus fratrum liberauit: quia his tribus prior mare Rubrum transmisit: quia Dauid de Ebron in Ierusalem reduxit. Propter hec merita beate uirginis ortu digna fuit, que fuit et clara ex stirpe Dauid. Fuit enim clara regia progenie, clara abundantia gratie, clara Christi conceptione, clara glorificatione.  Cum primo fuit condita humilitate, cum secunda florida uirginitate, in tertio aurata caritate, in quarto splendida iucunditate. Per primum fuit hominibus honorabilis, per secundum angelis amabilis, per tertium Deo acceptabilis, per quartum in regno celorum spectabilis. Pro primo dicitur: Clara ex stirpe Dauid; pro secundo: Cuius uita gloriosa lucem dedit seculo; pro tertio: »uidi angelum descendentem de celo, et terra illuminata est a gloria eius [10 1Kb] ,« id est Maria a Filio; pro quarto:

O quam glorifica luce coruscas
Stirpis Dauidice regia proles
Sublimis residens uirgo Maria.

Qui ergo hanc beatam uirginem uult imitari, oportet ut primo sit de semine Abrahe, qui dicitur  Pater excelsus: in secundo de tribu Iuda, qui dicitur confessio, tertio de stirpe Dauid, qui dicitur manu fortis uel uiso desiderabilis. Primo enim oportet ut a Patre excelso uere contritionis semen infundatur, secundo ut peccata confiteatur, tertio ut in caritate roboretur, quarto ut cum beata uirgine spiritali intelligentia clarificetur. Propter primum dicitur: prima credendi uia est Abraham, beati seminis seruus pater, quia, »Qui non credit, iam iudicatus est [11 1Kb] [12 1Kb] .« De secundo: »Confitemini alterutrum peccata uestra et orate pro inuicem ut saluemini [13 1Kb] ,« quia in confessione omnia lauantur. De tertio: »Manus dissolutas erigite, et genua debilia roborate [14 1Kb] .« Unde Dauid: »Fortitudinem meam ad te custodiam [15 1Kb] .« Quarto clari efficiamur  cum beata uirgine et eisdem gradibus: Primo progenie, quia a Deo sumus creati; secundo gratie infusione per Spiritum sanctum recreati, tertio Christi conceptione, dum Christus inhabitat hospitium cordis nostri, quarto quando erimus beatitudine reformati. Primo ergo illuminamur ratione qua naturaliter usum rerum discernimus, secundo inspiratione qua peccatores nos cognoscimus, tertio spiritali intelligentia qua ad celestia suspiramus, quarto in resurrectione quando Deum uidebimus. Primo »illuminat omnem hominem uenientem in hunc mundum 15*« De secundo: »Illumina oculos meos ne unquam obdormiam in morte [16 1Kb] .« De tertio: »Surge, illuminare, Ierusalem, quia uenit lumen tuum [17 1Kb] .« De quarto: »Fulgebunt  iusti sicut sol in regno Patris eorum [18 1Kb] .« Pro quarto dicit Ambrosius:

O quam glorifica luce coruscas
Stirpis Dauidice regia proles,
Sublimis residens, uirgo Maria,
Supra celigenas etheris omnes.
Hec quatuor in illo ferculo Salomonis inuenitur. Ait enim: »Ferculum fecit sibi Salomon de lignis Libani: columnas eius fecit argenteas, reclinatorium aureum, ascensum purpureum [19 1Kb] .« Per ligna Libani antiqui patres; hec tantum radices suas in imo ponunt quantum ramos in altum. Hec celsitudo est humilitas; per  argentum uirginitas, per aurum conceptio Christi, per ascensum purpureum glorificatio Christi uel eius.


Que est ista que ascendit per desertum, sicut uirgula fumi ex aromatibus myrrhe et thuris, et uniuersi pulueris pigmentarii.

[CARD.] Ascendit siquidem beata uirgo, quia »ascensiones in corde suo disposuit [20 1Kb] .« Ascendit de uirtute in uirtutem proficiendo in operibus suis exterius. Ascendit per desertum, id est per mundum, quem pro deserto habuit; nam contemnens mundum et eius concupiscentias, spiritualibus adhesit deliciis. Ascendit autem sicut uirgula, propter rectitudinem intentionis et operis, propter gratiam humilitatis, propter perseuerantie soliditatem, propter extenuationem carnis sue. uirgula enim recta est et solida;  gracilis, et humilis. Hec enim uirga dicitur fumi, quia fumus agilis est et de ignis calore est, et procedit, et ascendens ab humanis disparet aspectibus. Et beata uirgo per officiositatem agilis fuit, que ad beatam Elisabeth se transtulit ascendens in montana [21 1Kb] ut ei ministraret et filio de ipsa nascituro. Agilis fuit quia leui cursu, leui saltu uelut iditum, id est transiliens, omnes uitiorum spinas et foueas transiliuit. Hec ardore Spiritus sancti accensa, sic ascendendo profecit in gratia, sic ascendit in gloria quod uelut disparens, omnem humanam cognitionem excedit. Et quia ad laudem istius uirgule non uideatur sufficere predicta commendatio, de ipsius odore subditur: Ex aromatibus myrrhe et thuris, et uniuersi  pulueris pigmentarii. Beata enim uirgo omnium uirtutum odore profudit Ecclesiam; ipsa enim habuit omnia aromata uirtutum. Unde dicitur: Ex aromatibus myrrhe et thuris et uniuersi pulueris pigmentarii, quem habet et facere nouit pigmentarius, scilicet iehsu Christus omnium largitor uirtutum. Per myrrham, qua condiuntur corpora mortuorum, signatur ieiunium, et alie carnis macerationes. Per thus suauis odoris, orationum fragrantia designatur. Per uniuersum puluerem aromatum, quia aromata teruntur ut in puluerem reducantur, et ut in puluerem redacta comminuantur, designantur omnes uirtutes condite patientia et humilitate. Sequitur:


 En lectulum Salomonis sexaginta fortes ambiunt de fortissimis Isrel, omnes tenentes gladios et ad bella doctissimi.

[THO.] Salomon pacificus interpretatur. Ipse est Christus. Ipsi ergo lectulum facimus, quando a mundana sollicitudine cessamus, et in eius solo desiderio pausamus. Denarius autem per senarium multiplicatus sexaginta facit. Per denarium igitur Decalogum, per senarium uero totum tempus accipimus, in quo omnia facta sunt. Ergo per sexaginta fortes omnes perfectos Ecclesie accipimus, qui dum in sex diebus Decalogum complent, hi lectulum Christi ambiunt, quia sanctam mentem in qua pausat uerbis et exemplis muniunt et sic ab ea hostes repellunt, gladios  tenentes, dum uerbum Dei implent, et ad bella doctissimi dum alios cauere erudiunt, et per gladium, »quod est uerbum Dei [22 1Kb] ,« sapientia uincit malitiam [23 1Kb] . Per manus quibus tenentur, opera significantur.

Non minor est uirtus quam querere parta tueri;
   Casus inest illic, hic erit artis opus.
Bonum est lectulum conscientie sternere, melius sponsum introducere, optimum introducto mundum conseruare; sternere floribus odoriferis, sponsum introducere blanditiis, mundum conseruare excubiis et gladiis; floribus uirtutum, blanditiis orationum et obsequiorum, excubiis circumspectionum, et gladiis diuini uerbi et animaduersionum. »Preparate, inquit [24-25 1Kb] , corda uestra Domino:« ecce quomodo sternant; »et seruite illi soli:« ecce quomodo obsequiis  et orationibus attrahatur; »et liberabit uos a peccatis nostris:« ecce quomodo custodiatur. 73 Audi etiam petam:

Principio quod amare uelis reperire labora,
   Qui noua nunc primum miles in arma uenis.
Proximus huic labor est, placitum exorare repertum
   Tertius ut longo tempore duret amor.
Audi primum: »Cor mundum crea in me, Deus [26 1Kb] ;« et secundum: »Spiritum rectum innoua in uisceribus meis [27 1Kb] ;« et tertium: »Ne proiicias me a facie tua, et Spiritum sanctum ne auferas a me [28 1Kb] .«

Sexaginta fortes, inquit: quod dicitur propter perfectionem senarii et denarii ex quibus multiplicatur. Senarius est primus perfectus, cuius partes multiplicatiue aggregate senarium faciunt, et significat  perfectionem custodiendi mandata Dei, ut nec ultra progrediamur per presumptionem, nec citra remaneamus per negligentiam. Denarius ex septenario et ternario constat. Septenarius est uirgo numerus, quia nec gignit nec gignitur infra primum limitem, et significat incorruptionem mentis. Ternarius designat tria per que debet doctor proficere: scilicet doctrina uerborum, grauitate morum, integritate sustinendarum passionum. Unde Apostolus: »In omnibus teipsum prebe exemplum bonorum operum, in doctrina, in grauitate, in integritate [29 1Kb] .« Item in tribus debet subditos instruere: scilicet in cordis puritate, in operum sinceritate, in uerborum sanitate. Unde Apostolus: »Sol non occidat super  iracundiam uestram [30 1Kb] .« Ecce de puritate cordis: »Qui furabatur iam non furetur, magis autem laboret, ut habeat unde tribuat necessitatem patienti [31 1Kb] .« Ecce de sinceritate operis: »Omnis sermo malus de ore uestro non procedat [32 1Kb] .« Ecce de uerborum sanitate. De fortissimis Isrel Dauid triginta habuit fortes. Tres uero fortiores illis: Abisai, Sobochai, Ionatham. Primum dicitur sacrificium patris mei, propter penitentiam; secundum condensum, propter orationis et eleemosyne frequentiam; tertium donum columbe, propter bone uoluntatis gratiam. Tres uero fortissimi qui custodiebant  lectum eius, hi erant Eleazar, Semeias, Iesboam. Hi quoque iuxta nominum interpretationem lectulos nostros custodiunt. Eleazar dicitur adiutorium Domini contra desperationem, Semeias obediens Domini contra inobedientiam Ade: Iesboam desipiscens contra superbiam Satane; se enim stultum et desipiscentem debet homo reputare. Itaque qui confidit in adiutorio Altissimi, qui obediens est, qui humilis, ille fortis est ad custodiendum lectulum.

Tres sunt lectuli Salomonis: primus coniugatorum, secundus continentium, tertius uirginum. Primi licet sibi debitum soluant, curant se a crimine custodire; secundi coniugium experti, curant amplius abstinere; tertii utroque contempto student  soli Deo uacare. Primi sunt in tricenario, secundi in sexagenario, tertii in centenario. Hoc fit ratione computi. In inferiori iunctura pollicis sinistri dic decem, in secunda uiginti, in tertia triginta, ubi summitas pollicis et primi digiti se tangunt, quia coniuges ita se blando osculo complectuntur. Procede numerando summitates digitorum: scilicet in summitate secundi XXXI, tertii XXXII, quarti id est parui XXXIu. Descende per iuncturas parui. Ad primam XXXIu, ad secundam XXXu, ad inferiorem XXXuI. Per tres inferiores reuertendo ad primum digitum, ad inferiorem secundi digiti dic XXXuII, ad inferiorem sequentis XXXuIII, ad inferiorem primi XXXIX. Ascende ad secundam primi dicens XL. Ascende ad tertiam primi dicens L. Restant quatuor  medie iuncture duorum mediorum digitorum: que sunt claustrum. In prima illarum, scilicet in altiore maioris digiti, dic LX, ibi est ingressus claustri in quo sunt continentes, ad secundam illarum quatuor dic LXX, ad tertiam LXXX, ad quartam XC. Ecce completum est claustrum. Et quia non sunt in sinistra manu plures iuncture, oportet ut centenarium computes in dextera, et sic transit de leua in dexteram. Hoc est numerus uirginitati deputatus. In XXX est fructus coniugatorum, quia multiplicatur ex ternario qui est dimidium senarii, scilicet perfecti numeri, et decem qui est perfectus. Eorum enim semiplena est perfectio, in eo quod abstinent ab illicitis. In LX est fructus continentium, qui fit  ex senario et denario, quia ambo sunt perfecti, quia in continentibus est duplex perfectio, in eo quod illicita deuitant, et etiam abstinent a licitis. In centum est fructus uirginum. Centenarius autem dignior est, cum sit perfectus denario et senario, quia eos sub se continet, et multiplicatur ex decem in se ducto, et est quadratus. Igitur coniugati et continentes sunt post limitem primum; uirgines uero in secundo, et suspirant in tertium, scilicet millenarium, qui est solidus, quia decies decem sunt mille, id est quia est Deus, qui est solidus, id est stabilis, cum cetera omnia sint mobilia. Unde Betius [33 1Kb] :

Stabilisque manens dat cuncta moueri.
 Dauid triginta fortes habebat, hi custodiunt primum lectulum. Tres fortiores, hi custodiunt secundum, scilicet Abisai, qui dicitur pater meus superfluus; Sobochai, qui dicitur conuertens me; Ionatham, scilicet donum columbe, id est gratia Dei; quia superflua uitare, ad Deum se conuertere, gratiam Dei tenere continentiam custodiunt. Sexaginta uero dicuntur hunc custodire: qui isti tres, quia ter uiginti sunt sexaginta. Tres fortissimi custodiunt tertium: Eleazar, scilicet adiutorium Dei; Semeias obediens; Iesboam scilicet desipiscens et humilis. Hec enim tria ad custodiam uirginum sunt utilia, scilicet omnes tenentes gladios. Sex sunt gladii; primus est materialis, secundus spiritualis. Unde Petrus: »Ecce gladii duo hic [33* 1Kb] .« Et est gladius  uerbum Dei: »Sermo Dei uiuus est et efficax et penetrabilior omni gladio ancipiti [34 1Kb] .« Est et passio gladius: »Tuam ipsius animam pertransibit gladius [35 1Kb] .« Est et gladius castigatio carnis: »Accingere gladio tuo super femur tuum, potentissime [36 1Kb] .« Est et gladius operationis: »Gladii ancipites in manibus eorum [37 1Kb] .« Primo ferit ecclesiastica censura, secundo secularis potentia, tertio doctor, quarto persecutor, quinto Dominus, sexto spiritus. Primus ferit ut uiuificet, secundus ut exemplo castiget, tertius ut sanet, quartus ut mortificet, quintus ut excitet, sextus ut superflua resecet. Primo prelatus ferit Ecclesie rebellem, secundo iudex latronem, tertio predicator peccatorem, quarto tyrannus innocentem, quinto Dominus seruum  peregrinantem, sexto spiritus carnem luxuriantem.

Et ad bella, inquit, doctissimi. Docti sunt pugnantes cum diabolo; doctiores, cum mundo; doctissimi, cum corpore suo. Diabolus enim aliquando deprehenditur astutia, mundus potest uinci patientia; semper uero nobis se ingerit carnis petulantia. Unde maior adhibenda est uigilantia, ut simus ad bella doctissimi. Unde sequitur:


Uniuscuiusque ensis super femur suum propter timores nocturnos.

[THO.]  Electi qui iam ad perfectionem peruenerunt, ensem, id est rigorem conuersionis super femur suum ferunt, per quem carnis appetitum frangunt,  ne hostis quem in nocte huius mundi timent, per mollitiem adueniens lectulum maculare presumat.

Legimus gladium super femur, et in ore, et in manu, et in corde. Et nos similiter portemus super femur ad resecandas carnales uoluptates, in ore ad resecandos superfluos sermones, in manu ad secandas operum dissolutiones, in corde contra illicitas cogitationes. Sed et Dominus his modis portabit in iudicio: super femur, ad tollendam nostram corruptionem: in ore, in approbando uel reprobando sententiam proferendo; in manu, ut separet oues ab hedis; in corde, ostendens uulnus lateris quo  uulneratus est pro nobis. Tentationes ignorantie timor nocturnus est; peccata scientie sagitta uolans in die; negotium perambulans in tenebris leuia peccata scientie; timor nocturnus leuia peccata ignorantie; incursus et demonium meridianum grauia peccata scientie. Quatuor sunt tentationes: quarum prima est timor nocturnus, secunda sagitta uolans in die, tertia negotium perambulans in tenebris, quartum demonium meridianum. Primus scilicet timor nocturnus est aduersitas que se ingerit conuertenti pro quo formidat conuerti; secunda est uana gloria que de laudibus hominum surgit, scilicet quando sagitta fame uolat in die commendabilis uite; tertia est ambitio dignitatum, ut forte qui non curat laudes appetat dignitates, et hec est  negotium perambulans in tenebris, quia ambitio excecat eos; quarta est demonium meridianum [37* 1Kb] , que est in imperfectis. Hos falso bono decipit diabolus. Qui sapientes sunt non ignorant astutias diaboli, quia dicit bonum quod non est bonum. Prima impedit conuersionem, secunda uulnerat conuersationem, tertia malis commutat mercedem, quarta precipitat per errorem. Item prelati sunt custodes Ecclesie, uel unusquisque sue anime. Nox cum multis modis accipiatur, hic accipitur pro consensu tentationis. Unde: »Noctem illam tenebrosus turbo possideat [38 1Kb] .« De custodibus: »Super muros tuos, Ierusalem, constitui custodes [39 1Kb] .« Timor nocturnus aliquando fit ex defectu proprio, aliquando  facto alieno. Contra primum egemus baculo, contra secundum gladio; baculo quo regamur, gladio quo defendamur. De baculo ait Iacob: »In baculo meo transiui Iordanem istum, et nunc cum duabus turmis regredior [40 1Kb] .« In timore qui fit ex proprio defectu timemus dispendium, offendiculum, lapsum. Dispendium uie, offendiculum petre, lapsum fouee. uia est rigor discipline sub quo militamus: »Petra autem erat Christus [41 1Kb] .« Fouea desperationis defectus. Primi timent, ne errent a uia que ducat eos in portum uoluntatis eorum; secundi ne offendant ad lapidem pedem suum; tertii ne cum accusatoribus Danielis mittantur in lacum leonum. Primi dicunt: »Repleta est malis anima mea [42 1Kb] ;« secundi: »uita mea in inferno appropinquauit [43 1Kb] ;« tertii:  »Aestimatus sum cum descendentibus in lacum [44 1Kb] .« Igitur contra hec tria oportet habere baculum regiminis, quo uia palpetur, quo lapis tangatur, quo fouea deprehendatur.

Itaque custos in biuio existens palpet uiam, tangat lapidem, deprehendat foueam, et clamet: »Sobrie, et iuste, et pie uiuamus in hoc seculo [45 1Kb] .« In biuio erat Thamar, quando cum ea coiuit Iudas, et ex ea genuit Phares et Zaram [46 1Kb] . Thamar amaritudo interpretatur, Iudas confessio, Phares diuisio, Zara oriens. Cum igitur anima sedet in biuio  scilicet uie que est ad sinistram, et eius que est ad dexteram in amaritudine est. Hinc timens peccare propter penam inferorum, inde formidat aggredi arctam uiam que ducit ad uitam [47 1Kb] , sue debilitatis timens imperfectum. Sed coit cum ea Iudas, dum currit ad confessionis remedium. Tunc generat Phares, quando diuiditur a uia mala; generat Zaram, quando ut uiam teneat oritur in eo gratia. Clamat ergo custos: »Lata est uia que ducit ad mortem et multi intrant per eam [48 1Kb] .« Hec est enim uia qua homo quidam descendebat ab Ierusalem in Iericho [49 1Kb] , id est a uisione pacis in defectum mundi; et Semei qui maledixerat Dauid, fugit per eam, exiens de Ierusalem, secutus seruum suum fugitiuum [50-51 1Kb] . Semei dicitur auditio mea, seruus eius est  caro, que cum deberet audire spiritum et ei obedire, audit eam spiritus, et dum fugit extra Ierusalem, id est uisionem pacis, sequitur eam spiritus, unde interficitur, quia dixerat ei rex: »Quacunque die exieris, de Ierusalem, morte morieris.« Sic fugiunt qui arctam uiam timent aggredi. Sed scriptum est: »Qui timet pruinam, irruet super eum nix [52 1Kb] .« uia uero que est ad dexteram »arcta est, que ducit ad uitam, sed pauci ingrediuntur per eam [53 1Kb] .« Sed magnum prebet nobis solatium, quod Christus in ea passus est, »nobis relinquens exemplum, ut sequamur uestigia eius [53* 1Kb] .« Igitur eamus per eum: et sic fugientes uie dispendium, fugiemus hunc timorem nocturnum. Sed adhuc est ante oculos meos petre offendiculum. »Petra autem erat  Christus [54 1Kb] .« In uia certauimus, relaxantes discipline rigorem. In petram offendimus, 74 incurrentes culpam criminalem; in foueam labimur uenientes in desperationem. Hec petra est bona bonis, dura uero malis. Malis enim primo est petra offensionis, secundo scandali, tertio confractionis. Offensionis in mundo, scandali in iudicio, confractionis in inferno. In mundo per culpam, in iudicio per sententiam, in inferno per eternam miseriam. De primo et secundo dicitur: »Lapis offensionis et petra scandali [55 1Kb] .« De tertio: »Qui offenderint in eum, colliduntur; super quem uero ceciderit, confringet eum [56 1Kb] .« Super eum cadet cui dicetur: »Ite, maledicti, in ignem eternum [57 1Kb] .« Hic enim est lapis  excisus de monte sine manibus, qui confregit statuam Nabuchodonosor [58 1Kb] ; tangitur a prelato, dat sonum istum: »Ecce uenio cito, et merces mea mecum est, reddere unicuique secundum opera sua [59 1Kb] .« Reddit quoque bonis iuxta opera sua. Hic interim est infirmis fortitudo, deuotionis pinguedo, perfectis dulcedo, et fortitudo qua contra aduersarium preualeant; pinguendo qua suauiter diligant; dulcedo ut que sursum sunt sapiant. De primo dicitur: »Petra refugium herinaciis [60 1Kb] .« Et: »ueni, amica mea, in foraminibus petre, in cauerna macorie  [61 1Kb] .« De secundo Iob: »Lauabam pedes meos butyro, et petra fundebat mihi riuos olei [62 1Kb] .« Item: »Ut sugeret mel de petra oleumque de saxo durissimo [63 1Kb] .« Et pro tertio: »De petra melle saturauit eos [64 1Kb] .« Alioqui si offendunt ad lapidem istum, restat ut in foueam cadant.

Sed primo hanc foueam aperiunt, secundo fodiunt, tertio in eam cadunt. Aperiunt, dum peccatorum offensionem alii imitantur; fodiunt, dum de malo in peius declinatur; incidunt, dum in talibus in morte deprehenduntur. Hec uno uersu ostendit Dauid: »Lacum aperuit et effodit eum, et incidit in foueam quam fecit [65 1Kb] .« Primo itaque traduntur iudici, secundo exactori, tertio tortori: iudici qui de peccatis faciat iudicium, exactori qui exhibeat  iudicatum, tortori qui flagellis extorqueat exactum, quousque ad nouissimum quadrantem reddat uniuersum debitum. Notandum quod sunt quadrantes quatuor. Homo enim constat ex quatuor elementis: igne, ere, aqua, terra. In igne accipitur caritas que est primus quadrans, in ere gratia Dei uel uita hominis que est secundus quadrans, in aqua ablutio peccati quod est tertius quadrans, in terra, quod corpus est quartus et nouissimus quadrans. Ibi ergo exsoluet quia peccauit contra caritatem, que est primus, qua et quia gratiam Dei in uacuum recepit [65* 1Kb] , uel male uixit que est secundus quadrans; et quia post baptismum se inquinauit, que est tertius quadrans. In corpore male operatus est, quartus et nouissimus quadrans. Ecce timor nocturnus ex  defectu proprio. Est alius timor nocturnus ex facto alieno. Triplex est timor nocturnus: timetur enim illusio, machinatio, incursio: illusio phantasmatum, machinatio latronum, incursio bestiarum; phantasmata que turbant, latrones qui asportant, bestie que deuorant, turbant animam, asportant substantiam, deuorant carnem humanam. Isti tres inimici sunt. De primo: »Ingredietur bestia latibulum et in antro suo morabitur [66 1Kb] .« De secundo: »Si sciret paterfamilias qua hora fur ueniret, uigilaret utique et non sineret perfodi domum suam [67 1Kb] .« De tertio: »Nam et leonem et ursum interfeci ego seruus tuus [68 1Kb] .« Primo erant turbati apostoli, qui uidentes Christum ambulantem super fluctus, putabant phantasma esse [69 1Kb] . Phantasmata sunt secularium  uoluptatum; fures qui auferunt thesaurum uirtutum; bestie deuorant grauitate flagellorum. Oportet ergo ut contra ista habeas gladium. Contra primum, gladium discretionis super femur tuum, et sic procul recedent somnia et noctium phantasmata. Contra secundum, gladium sollicitudinis in manu, et sic thesaurizabis tibi thesauros in celo, ubi fures non effodiunt nec furantur [70 1Kb] . Sic contra tium eris ad bella doctissimus et bestiam terre non formidabis.


En lectulum Salomonis sexaginta fortes ambiunt, etc.

 [CARD.] Hunc uersum et sequentem interserunt angeli, sancti sodales Christi, describentes quanto studio beate uirgini angeli famulentur et assistant. Dicit ergo: En lectulum Salomonis sexaginta fortes ambiunt ex fortissimis Isrel, omnes tenentes gladios et ad bella doctissimi. Uniuscuiusque ensis super femur suum pro ter timores nocturnos. Lectulus Salomonis, id est Christi ueri pacifici, beata uirgo dicitur in qua Deitas inclinato capite Dei Filius requieuit uelut in lectulo. Unde ipsa dicit: »Et qui creauit me requieuit in tabernaculo meo [71 1Kb] .« Cum autem, sicut Apostolus ait, »Omnes spiritus celestes administratorii sint: et mittuntur propter eos qui hereditatem capiunt salutis [72 1Kb] ;« et non solum ad ministerium hominum minores mittuntur  spiritus: sed etiam superiores et de ordine Seraphim, qui propter caritatis ardorem dicuntur flamma ignis uel ignis urens; unde Psalmista: »Qui facit angelos suos spiritus: et ministros suos« flammam ignis uel »ignem urentem [73 1Kb] ;« ostenditur in hoc loco quod ad custodiam et obsequium beate uirginis non inferioris, sed superioris dignitatis angeli deputati sunt, cum dicitur quod hunc lectulum ambiunt sexaginta fortes de fortissimis Isrel: nam beatam uirginem ambiebant diligenti custodia et obsequii reuerentia angelici spiritus fortes inter fortissimos spirituum, qui pro eo quod Deum assidua contemplatione conspiciunt, Isrelis nomine designantur; et isti sexaginta fortes dicuntur, non propter numerum, sed propter numeri mysterium.  Nam ille numerus ex senario constat et denario; senarius autem perfectionem signat. Denarius quoque qui regis habet imaginem, et decem numerum in se continet pretium, angelicam designat naturam, que ad imaginem Dei creata est, expressius et uelut quemdam denarium tres habet potentias naturales, intellectum, uoluntatem, et memoriam, septem donis Spiritus sancti insignitas. Huic sententie concordat quod per decem drachmas in Euangelio [74 1Kb] nouem ordines angelorum et humana natura signantur. Igitur per sexaginta fortes illi signantur spiritus, qui in subtilitate naturalium et abundantia spiritualium gratiarum, et expressiore Creatoris similitudine, quadam perfectione ceteris preeminere noscuntur. Horum fortitudo, prudentia, et obsequii  promptitudo demonstratur, cum dicitur: Omnes tenentes gladios, et ad bella doctissimi, et cetera que sequuntur. In gladiis designatur potestas debellandi malignos spiritus. Cum dicuntur ad bella doctissimi, ostenditur eorum prudentia ad obuiandum contra omnes insultus demonum. Cum autem dicitur: Uniuscuiusque ensis super femur suum, ostenditur quam sint expediti, et quam parati ad preliandum; nam homines pugnaturi dum exspectant aduersarium, super femur suum extractum solent tenere gladium. Quare autem isti fortes hunc lectulum ambiant, demonstratur cum dicitur: Propter timores  nocturnos, ad repellendum uidelicet non solum tentationes grauiores, sed etiam illam breuem et modicam, que per timorem nocturnum designatur in Psalmo: ubi dicitur: »Non timebis a timore nocturno [75 1Kb] .« Nam per ministerium angelorum sic a beata uirgine repulsa est omnis tentatio, quod post conceptionem Filii nec etiam uenialiter peccasse credatur. Sequitur:


Ferculum fecit sibi Salomon de lignis Libani: columnas eius fecit argenteas, reclinatorium aureum, ascensum purpureum, media caritate constrauit, propter filias Ierusalem.

[THO.] Tria sunt fercula. Primum est Ecclesia, secundum anima, tertium Maria. Primum fert Christum, sacramentorum unitatem sustinendo, secundum  suaue iugum mandatorum eius ferendo, tertium in utero concipiendo. Ligna Libani incomputribilia sunt. De his sibi Salomon ferculum fecit, quia Christus Ecclesiam de sanctis in eternum permansuram fecit. Columnas eius fecit argenteas, quia predicatores qui eam sustinent in ea ordinauit; hi argentei sunt, quia alios nitore eloquii erudiunt. Reclinatorium fecit aureum, quia Deus, dum in cordibus perfectorum resplenduit, eis diuinitatis sue potentiam per contemplationem ostendit; et hoc reclinatorium est aureum, quia melior est sapientia cunctis opibus, cuius ascensus est purpureus, quia per multas tribulationes et quandoque per effusionem sanguinis illuc peruenitur. Sed quia nos infirmi sumus, per labores illuc pertingere non possumus,  consolatur nos quod sequitur: Media caritate constrauit propter filias Ierusalem. Filie Ierusalem debiles dicuntur, que non uiriliter sicut masculi contra uitia reluctantur. Ferculum illud est anima iusti, que ferre dicitur Christum ferendo iugum eius suaue. Ferculum enim a ferendo dicitur quod fit de lignis Libani. Libanus candidatio interpretatur. Ligna eius imputribilia sunt, et quantum in altum extendunt ramos suos, tantum radicem figunt in terram. Hoc ferculum de tribus materiis dicitur fieri, scilicet de lignis, argento, et auro. Ligna sunt opera in effectu, argentum uirtutes in habitu, aurum sapientia est et scientia in ordinando, et dulcedo in gustu.

 Itaque opera nostra sint imputribilia, id est sine peccati admistione. Habeat radicem ad exclusionem hypocrisis et negligentie, habeant hilaritatem ad exclusionem necessitatis et tristitie. De primo Isaias [76 1Kb] : »Kalendas uestras et neomenias odiuit anima mea. Manus enim uestre sanguine plene sunt.« De secundo: »In caritate radicati et fundati [77 1Kb] .« De tertio: »Non ex tristitia aut ex necessitate; hilarem enim datorem diligit Deus [78 1Kb] .« Propter primum fermentum a sacrificio prohibetur, propter secundum adeps offertur, propter tertium oleum superfunditur. Propter primum: »Expurgate  uetus fermentum [79 1Kb] .« De secundo: »Sicut adipe et pinguedine repleatur anima mea [80 1Kb] .« Tertio: »Ut exhilaret faciem oleo [81 1Kb] .« Columne argentee sunt quatuor cardinales uirtutes: iustitia, prudentia, fortitudo, temperantia. He alium usum habent in patria quam in uia. Ibi enim est iustitia, se Deo subdere; prudentia, nullum ei equare uel maiorem statuere; fortitudo, inseparabiliter ei adherere; temperantia, in nulla re noxia delectationem habere. Hic uero iustitia est cuique reddere quod suum est, uel misericordia in egenis; prudentia, preuidere in insidiis; fortitudo, stare in aduersis; temperantia, modum imponere superfluis. In prima sumus recti, in secunda cauti, in tertia firmi, in quarta sobrii. Ad has nos inuitabat Christus. Ad primam:  »Quod tibi non uis fieri, alii ne feceris [82 1Kb] .« Ad secundam: »Estote prudentes sicut serpentes et simplices sicut columbe [83 1Kb] .« Ad tertium: Estote fortes in bello [84 1Kb] . Ad quartam: »uidete ne grauentur corda uestra in crapula et ebrietate [85 1Kb] .«

Reclinatorium sequitur aureum. Sciendum autem quod prius nos oportet declinare, secundo inclinare, tertio reclinare. Declinare a malo, inclinare humiliando, reclinare Christo innitendo. Declinare ut simus mundi, inclinare ne simus superbi, reclinare ut simus securi. Et sic faciamus Christo reclinatorium aureum: que est sapientia. Hanc oportet tria habere: scilicet scientiam ad ordinationem operum et uirtutum; intellectum ad cognitionem celestium; saporem, ut sentiamus dulcedinem eorum. Unde Dauid:  »Declaratio sermonum tuorum illuminat,« scientia inferiorum: »et intellectum dat paruulis.« Ad cognitionem supernorum et ut ea gustarem, »os meum aperui et attraxi spiritum [86 1Kb] .« Item, est reclinatorium eburneum, est argenteum, est aureum. Primum in utero uirginis, secundum in corde fratris, tertium in sinu Patris. Primum eburneum, propter candorem uirginitatis; secundum argenteum, propter nitorem innocentie et mansuetudinis; tertium aureum propter splendorem diuinitatis. In primo requieuit Christus per incarnationem, in secundo per cordis puritatem, in tertio per eternam de Patre natiuitatem.

Ascensum, inquit, purpureum. Ezechieli ostensum  est edificium, et in octo gradibus ascensus eius. Eosdem credo esse huius ferculi quos enumerat Petrus in Epistola canonica: »Instruite, inquit, in fide uestra uirtutem, in uirtute scientiam, in scientia abstinentiam, in abstinentia patientiam, in patientia pietatem, in pietate fraternum amorem, in fraterno amore caritatem [87 1Kb] .« Ecce ascensiones disposuit de uirtute in uirtutem [87 1Kb] . uirtutem hic appellat constantiam, pietatem in Deum, fraternum amorem in proximum, caritatem: 75 in operibus horum, patientia. Hic est gradus et color quo totus ascensus iste est purpureus. Purpura uestis est regia;  qua uestiuntur insignes persone, per quam designantur insignes ascensus. Dicunt quod est purpura rubea, est scandicina, est candida. Rubea est in ferculo Ecclesie martyrium, scandicina in ferculo anime humilitas, candida in ferculo Marie uirginitas. Sed quia non omnes possunt ad operationem, nec contingere ad culmen uirtutum, uel ad sapientie gustum, sed tamen Deum et proximum diligere possunt, ideo sequitur: Media caritate constrauit propter filias Ierusalem. Fecit et aliud ferculum Salomon gloriosam uirginem que portauit eum in utero, et de lignis Libani. Mons Libani tribus regia est in Isrel. Ligna eius Patres qui a Dauid descendunt, de quibus factum est hoc ferculum, quia de eis nata est Maria, unde: »Regali  ex progenie Maria orta ex tribu Iuda, clara ex stirpe Dauid [88 1Kb] .« Nec dubium est quin Sapientia edificauerit sibi domum in ea, excidit columnas septem [89 1Kb] , id est septem dona Spiritus sancti. Sed ex istis habet quatuor formatas. Prima peccati immunitas, secunda incomparabilis humilitas, tertia priuilegiata uirginitas, quarta contra naturam fecunditas. Prima est argentum igne examinatum, quia igne Spiritus sancti factum est in ea peccati purgamentum. Secunda est argentum quod malleis concussum, ad cuiuslibet uasis formam se applicat suscipiendum. Tertia est argentum candidum, quod est uirginitatis argumentum. Quarta est argentum, quod in utero uirginis impressum moneta nostre miserie suffecit ad redemptionem omnium. Prima  est castigata ratiocinatio diuine obumbrationis, secunda defricata ferrugineis paleis sue deiectionis, tertia est expolita lima sobrietatis, quarta est ornata electro diuinitatis et humanitatis. Per primam ruptus est funis quo trahatur genus humanum. Ad secundam collisa est superbia, qua ante ruinam exaltatum est cor demonum. Per tertiam debilitatus est fomes peccati, per quod non inuenio in me, hoc est in carne mea, bonum [89* 1Kb] . Per quartam exclusa est maledictio terre nostre, scilicet: »Spinas et tribulos germinabit tibi [90 1Kb] .« Nam terra nostra dedit fructum suum [91 1Kb] . Sequitur reclinatorium aureum. Ipsum est caro assumpta in uirgine, in qua habitauit plenitudo diui itatis corporaliter [92 1Kb] . Aurum pretiosius est ceteris  metallis, et illa caro omnibus creaturis. Pretiosior in utero, pretiosior in mundo, pretiosior in celo. In utero cunctis generatis, in mundo omnibus creaturis, in celo angelis. Primum, quia pollutio coitus non interuenit; secundum, quia in resurrectione gloriosior omnibus creaturis caro Christi refloruit; tertium, qua sedens ad dexteram Patris super cherubim ascendit. Primum signum est remissionis, secundum incorruptionis, tertium diuine uisionis.

Ascensum, inquit, purpureum. Hic ascensus, sicut dictum est, est patientia que purpura dicitur  propter effusionem sanguinis, que frequenter ibi fit. Hec tres gradus habet. Primo enim debemus esse pacati, secundo patientes, tertio pacificati. Pacati a precedenti murmuratione; patientes, ut sustineamus sine turbatione; pacifici, facientes pacem his qui sunt in seditione. Per istum ascensum purpureum possumus ligna Libani imitatione tangere, et columnas a longe palpare, sed alia purpura oportet ascensum colorare, ut possimus ad reclinatorium uenire, id est Christi sanguine, sicut et ipse ascendit, assistens pontifex futurorum bonorum, per proprium sanguinem introiuit semel in sancta [93 1Kb] . Sed quia filie Ierusalem, id est infirmi, nec Patrum possunt expresse imitari religionem, nec columnarum tangere perfectionem, nec  ad reclinatorii se ingerere consummationem media caritate constrauit propter filias Ierusalem, ut saltem per Dei et proximi ueniant dilectionem. Filie Ierusalem dicuntur nec debiliores, nec beatiores. Prime propter sexus infirmitatem, secunde propter amorem mulierum uehementiorem, tertie quia non laborantes sicut uiri femine habent requiem. De primo, ut hic: Media caritate constrauit propter filias Ierusalem: de secundo: »Talis est dilectus meus, et ipse est amicus meus, filie Hierusalem [94 1Kb] ;« de tertio: »Filie Hierusalem, nuntiate dilecto, quia amore langueo [95 1Kb] .« Ferculum Ecclesie in caritate constrauit, ut sint in caritate fundate; ferculum anime media caritate inflammauit, ut sint feruide; ferculum Marie media caritate confirmauit,  ut sint secure. De primo: »In caritate radicati et fundati [96 1Kb] ;« de secundo: »Lampades ignis atque flammarum [97 1Kb] ;« de tertio: »Charitas nunquam excidit [98 1Kb] .«


Ferculum fecit sibi rex Salomon de lignis Libani, columnas eius fecit argenteas, reclinatorium aureum, ascensum purpureum: media caritate constrauit, propter filias Ierusalem.

[CARD.] In hoc uersiculo per compositionem ferculi beate uirginis priuilegia commendantur. Fecit igitur rex Salomon, id est Christus, sibi ferculum, siue thronum, per quod defertur ad notitiam hominum, cum incarnationi sue beatam uirginem preparauit, et eamdem sibi matrem fecit. Hoc autem  ferculum fecit de lignis Libani, et interpretatur Libanus candor uel thus, quia sanctitatem uirginis compegit Dominus ex odore bonorum operum et candore uirtutum. Columnas huius ferculi fecit argenteas, in columnis consistit fortitudo ferculi, columne autem iste quatuor erant, et argentee, designate per proprietates argenti. Argentum siquidem dulce sonat, fulget, candet, et pretio ualet. Igitur per quatuor columnas argenteas designantur in matre Domini dulcis sonus orationis in precibus apud Dominum, splendor sanctitatis ad illuminationem hominum, candor uirginitatis in  matre, pretiositas maternitatis in uirgine. Reclinatorium quoque aureum fecit sibi Christus in ferculo, nam uirginis mentem perfudit plenitudine sapientie, que significatur in auro, et sic illustrauit cognitione diuina, ut merito dici possit quod caput sue diuinitatis reclinauit in ea. Ascensum quoque purpureum fecit Dominus, nam purpura iudicium est regie dignitatis, et Christus per assumptionem carnis ascendit et intrauit in hanc sedem et indicauit se mundo regem: nam in passione sua de sanguine carnis assumpte scripsit in femore suo et in uestimento suo: »Rex regum, et Dominus dominantium [99 1Kb] .« Dicitur autem ingressus eius in uterum uirginis ascensus, ad similitudinem uerbi Isaie dicentis: »Ascendit Dominus super nubem leuem  [100 1Kb] ,« et appellat nubem leuem carnem sanctam Christi, nullo peccati pondere pregrauatam. Et bene ascendisse dicitur Dominus, descendens in uirginem; nam quia descendit inclinando diuini atem, inde ascendit in cordibus hominum per cognitionem. Quod autem sequitur: Media caritate constrauit, propter filias Ierusalem, ubi alia translatio dicit: »Infra ipsum lithostratum caritatem a filiabus Ierusalem [resume fecit],« sic intelligendum est. Interpretatur siquidem lithostrotus siue gabatha, quod legitur in passione Domini, sublime procliuium. Designatur ergo per media, siue lithostratus ipsa sedes in ferculo que est quasi quoddam procliuium, respectu sublimitatis columnarum. Christus ergo faciendo sibi sedem in ferculo, ea  que erant media inter sedem et ligna ipsius ferculi caritate constrauit, id est complanauit, uel constrauit; ad insidendum parauit, sicut equus sternitur, cum sedes in eo paratur, sedem ergo ferculi Christus caritate constrauit, quia non nisi in caritate manet, residet, aut quiescit. Hoc autem ferculum sic fecit et sic disposuit Dominus propter filias Ierusalem, id est propter salutem fidelium animarum. Sequitur:


Egredimini, filie Sion, et uidete regem Salomonem in diademate quo coronauit eum mater sua in die sponsationis sue, et in die letitie cordis eius.

[THO.] Mater Christi beata Maria. Hec coronauit eum diademate, quando ex ea carnem assumpsit,  et hoc in die sponsationis sue, et in die letitie cordis eius. Quando enim diuinitatem suam humanitati nostre copulauit in carne nostra, licet passionem pertulerit, de redemptione nostra uehementer exsultauit. Sed cum diadema pro gloria assumatur, ipse uero non gloriam, sed confusionem in carne habuerit, quomodo coronam accepit? Sed quia inde coronabimur qui sumus eius membra, ipse uero caput, corona membrorum propter corporis unitatem capiti Christo attribuitur. Abrahe triplex egressus indicitur Domino. »Egredere, inquit, de terra tua et de cognatione tua, et de domo patris tui [1 1Kb] ,« de terra, id est de carnali uoluptate; de cognatione,  id est de fluxa cogitatione; de domo patris, id est de mundana conuersatione. Hunc triplicem filii Isrel fecerunt euntes ad terram promissionis: primo de Aegypto, secundo de mari Rubro, tertio de deserto. Primo, ne seruirent in luto et latere carnis sue; secundo, ne mergerentur, fluctuante cogitatione; tertio, ne tabescerent uenenosa mundi uanitate. Primus difficilis; ait enim Pharao: »Non exibitis [2 1Kb] .« Secundo ait: »Ite, sacrificate, sed ne longius abeatis [3 1Kb] .« Tertio: »Ite, sed pecora uestra relinquatis [4 1Kb] .« Quarto compelluntur exire primogenitis mortuis. Primo enim obsistit diabolus ne de uoluntate carnis exeamus. Statim nos tentat ne longius abeamus, id est ne perseueremus. Deinde ut pecora, id est bestiales appetitus ei relinquamus.  Ultimo Deus primogenita, id est cogitationes occidit, et sic egredimur. Sed occurrunt fluctus maris, id est fluxus secularium cogitationum, quos in uirga Moysi, id est disciplina egredimur. He cogitationes sunt populus Amalec, qui lingens sanguinem interpretatur, sed pereunt, si regem earum prius occidamus, scilicet Agag, qui meditatio interpretatur. Deinde nos oportet egredi de deserto mundi, ubi sunt uenenosi serpentes mundane uanitatis, si aspiciamus serpentem in ligno, id est Christum in cruce, ut hos egressus Christus adiuuaret, et ipse tertio egressus est. primo de celo, secundo de uirginis utero, tertio de sepulcro. Quia igitur peccando transgredimur, primo egrediamur, secundo ingrediamur, tertio aggrediamur,  quarto congrediamur, quinto progrediamur, sexto regrediamur. Primo egrediamur de carne, de mundo, de cognatione, secundo ingrediamur campum, tertio aggrediamur bellum, quarto congrediamur tenentes inimicum, quinto progrediamur ad triumphum. Sic »Abraham ibat uadens et proficiens ad meridiem [4* 1Kb] , et Isaac ibat progrediens et succrecens donec magnus effectus est [5 1Kb] . Sexto regrediamur ad patriam nostram, id est ad paradisum cum Christo. Salomon pacificus interpretatur; sic ergo nos decet egredi ut ipsum uideamus et suscipiamus pacificum in mundo, patientem in ligno, pacatum in iudicio, ipsam pacem in regno. In diademate, inquit. Tres legimus Christi coronas: prima carnea,  secunda spinea, tertia aurea. Due sunt manifeste, de tertia in Apocalypsi: »uidi, ait, angelum descendentem de celo, et corona aurea in capite eius [5* 1Kb] .« Prima militie, secunda contumelie, tertia glorie. Prima coronauit eum mater, secunda nouerca, tertia pater. In prima uideamus eum ut nos terreant flagella, in secunda, ut sustineamus ludibria, in tertia, ut nos trahant premia. Per primam nobis contulit consolationem, per secundam nos erudit ad compunctionem, per tertiam nos inuitat ad beatitudinem. Item tres sunt corone que ad nos pertinent: prima est sanctitatis significande, secunda iustitie, tertia glorie. Prima est tonsura  capillorum, que significat perfectionem in nobis; unde Aaron: »Corona in capite eius erat sicut sol;« de secunda Paulus: »Reposita est mihi corona iustitie [6 1Kb] ,« de tertia Dauid: »Gloria et honore coronasti eum, Domine [7 1Kb] .« Prima est in exsilio, secunda erit in iudicio, tertia in regno. Prima in signum, secunda in testimonium, tertia in premium: in signum gratie, in testimonium militie, in premium uictorie. In die, inquit, sponsationis sue. Est matrimonium initiatum, est perfectum, est consummatum. Primum in desponsatione, secundum in coniunctione sub testimonio Ecclesie, tertium in copulatione. Hoc ordine iunxit sibi Christus Ecclesiam. Prius se sponsauit, sed tertio facta est hec desponsatio, sicut ait 76  Osee propheta: »Desponsabo te mihi in sempiternum, et desponsabo te in iustitia et iudicio, et in misericordia et in miserationibus, et desponsabo te in fide [8 1Kb] .« Prima facta est sub circumcisione, secunda sub lege, tertia sub gratia. Prima per Abraham, secunda per Moysen, tertia per Christum. Prima facta est in sempiternum ad firmitatem, secunda in iustitia propter equitatem, et in iudicio propter austeritatem, in misericordia propter dilectionem, et miseratione propter operationem, tertia in fide ad Trinitatis cognitionem.

Dicitur et hoc moraliter de anima ordine conuerso. Prius enim oportet sponsari in fide, ut credat; secundo in iudicio, ut sua peccata disquirat; et iustitia, ut disquisita puniat: in misericordia,  ut ei Deus peccata dimittat: et miseratione, ut eleemosynam ipsa anima faciat; tertio in sempiternum, ut eam Deus in bono custodiat. Prima facta est incipiente nocte, secunda nocte mediante, tertia in die. Unde dicitur in die desponsationis sue. Ecce matrimonium nuntiatum, in passione perfectum, in sancti Spiritus aduentu consummatum. Et in die, inquit, letitie cordis eius, hoc est in passione: quamuis enim ipse dolores sustinuit, tamen de salute nostra letatus est. Est letitia carnis, et est letitia cordis, et est letitia anime et corporis. Prima est de temporalibus, secunda de spiritualibus, tertia de celestibus. De prima: »Letantur cum male fecerint [9 1Kb] ;« de secunda: »Letare, Ierusalem, et diem festum agite [9* 1Kb] ;« de tertia: »In terra sua duplicia possidebunt, letitia sempiterna erit  eis [10 1Kb] .«---»Non fuit tanta, in Regum primo, letitia ab heri et nudiustertius [10* 1Kb] .« Nec mirum, quia uenit Deus in castrum, unde Dauid exsultans omnes querentes Dominum ad hanc inuitat letitiam, sic: »Letetur cor querentium Dominum. Querite Dominum, et confirmamini; querite faciem eius semper [11 1Kb] .«

Sunt qui querunt cum magis in presepio, sunt qui querunt cum Maria et Ioseph in templo, sunt  qui querunt cum mulieribus in sepulcro. Primi querunt cum muneribus, secundi cum lacrymis et gemitibus, tertii cum aromatibus: cum muneribus auri, myrrhe et thuris; cum lacrymis et gemitibus postulande reconciliationis; cum aromatibus deuotionis. Primi sunt qui nouiter conuertuntur, secundi qui post lapsum reuertuntur, tertii qui suspirant, quia tamdiu a regno differuntur. Primi cum muneribus myrrhe, et thuris, et auri: myrrhe satisfactionis, thuris orationis, auri sapientie et discretionis. Sed myrrha hec triplex est. Prima est contritio in corde, secunda confessio in ore, tertia in manu, id est in opere. Prima est amara, secunda amarior, tertia amarissima. De prima: »Recogitabo tibi annos meos in amaritudine  anime mee [12 1Kb] .« Hec est myrrha de qua dicitur: »Fasciculus myrrhe, dilectus meus mihi, inter ubera mea commorabitur [13 1Kb] .« De secunda: »Loquar in amaritudine anime mee [14 1Kb] .« Inde: »Labia eius stillantia myrrham primam [15 1Kb] .« De tertia: »Corripies me et uiuificabis me [16 1Kb] .«---»Ecce in pace amaritudo mea amarissima [17 1Kb] .« Item: »Manus mee distillauerunt myrrham, et digiti mei pleni myrrha probatissima [18 1Kb] .« Thure significauimus orationem; ut autem pura sit oratio, thus prius igne caritatis debet cremari tanquam in thuribulo, in corde debet emittere fumum ex lacrymis et oris confessione et prolatione. Debet dare thus odorem ex bonorum operum exhibitione. De duobus primis ait Apostolus: »Orabo spiritu, orabo  et mente; psallam et spiritu, psallam et mente [19 1Kb] .« Spiritu, id est flatu oris. De secundo idem: »uolo uiros in omni loco orare puras manus leuantes [20 1Kb] .« Ecce myrrha, ecce thus, sequitur aurum, scilicet sapientia ordinandi uitam suam, inde: »Thesaurus desiderabilis [21 1Kb] « requiescit in ore sapientis. Item: »Ab aquilone aurum ueniet [22 1Kb] ,« id est a peccatoribus per Dei misericordiam sapientia. Conuerso tria confert hoc aurum: cautelam, fortitudinem, prouidentiam: cautelam contra diaboli astutiam, fortitudinem contra carnis petulantiam, prouidentiam ad ordinandos sensus suos contra mundi fallaciam, inde: »Sapientia uincit malitiam [23 1Kb] ,« id est demonis astutiam. »Attingit a fine,« id est a principio conuersionis, »usque ad finem,« extreme resolutionis, »fortiter« contra carnis petulantiam,  »et disponit omnia suauiter [24 1Kb] ,« sensus suos ordinando contra mundi fallaciam. Pro primo uidit Ioannes »angelum precinctum ad mamillas aurea zona [25 1Kb] .« Pro secundo uidit propheta alium cinctum renes suos auro obrizo [26 1Kb] . Pro tertio ait Ioannes: »uidi angelum descendentem de celo et in capite eius aurea corona [27 1Kb] .« Ecce primi qui querunt cum muneribus, his dicitur: »Letetur cor querentium Dominum [28 1Kb] .« Notandum quia ii qui quesierunt  cum muneribus, placatum inuenerunt. Sed quia, ut ait peta

Non minor est uirtus quam querere parta tueri,
uidendum est ne per negligentiam uel immiscendo se turbe secularium rerum fiant Maria et Ioseph, qui in turba eum perdiderunt [29 1Kb] . Itaque oportebit eum iterum querere cum lacrymis et gemitibus. Cum lacrymis, inquam, scilicet tribus. Prime sunt pro iactura, secunde pro difficultate, tertie pro erubescentia. Pro iactura eius quem perdiderunt; pro difficultate inueniendi eum quem diu quesierunt; pro erubescentia, quia ab eo recesserunt. Primis dicitur: »Letetur cor querentium Dominum.« Isti uero dicunt: »ue nobis quia peccauimus,  quia recedit corona capitis nostri [30 1Kb] ,« et Iob: »uersa est cithara nostra in luctum, et gaudium nostrum in uocem flentium [31 1Kb] .« Sequuntur lacryme pro difficultate inueniendi. Dicit ergo: »In lectula meo quesiui per noctes quem diligit anima mea [32 1Kb] .« Sed quare per noctes? Quia non audierunt: »Surge, illuminare, Ierusalem, quia uenit lumen tuum [33 1Kb] ,« tamen clamant cum Iob: »Cur faciem tuam abscondis, et arbitraris me inimicum tuum [34 1Kb] ?« Hic uidetur plangere Iob, cum dicit: »Quis mihi det ut sim iuxta menses pristinos? secundum dies in quibus Deus erat mecum, quando lauabam pedes meos butyro, et petra fundebat mihi riuos olei, cum Deus secreto erat in tabernaculo meo [35 1Kb] ?« Sed sanum arripiunt consilium, dicentes: »Surgam et  circuibo ciuitatem, per uicos et plateas queram quem diligit anima mea [36 1Kb] .« Per plateas, id est in conuersatione seculariter uiuentium; per uicos, id est per arctam uiam religiosorum. Sed in plateis non inuenitur, ubi sunt uoluptuosi, ubi gloriantur sapientes, ut faciant mala, et philosophi, qui aliis dominantur et sunt amatores seculi, inde Iob: »Sapientia trahitur de occultis: non inuenitur in terra suauiter uiuentium [37 1Kb] ,« ecce uoluptuosi; »abyssus dicit: Non est in me [38 1Kb] ,« ecce sapientes et philosophi, »et mare loquitur: Non est mecum [39 1Kb] ,« ecce amatores mundi; sed in uico, scilicet in arcta uia religiosorum. Religiosa est uita, si sit in corde puritas, in ore ueritas, in opere sinceritas.  Puritas ut cogitet quid sanctum, ueritas ut loquatur quod uerum est, sinceritas ut operetur quod iustum est. De primo: »Iacta cogitatum tuum in Domino, et ipse te enutriet [40 1Kb] ;« de secundo: »Fauus distillans labia tua, sponsa, mel et lac sub lingua tua [41 1Kb] ;« de tertio: »Luceat lux uestra coram hominibus, ut uideant opera uestra bona [42 1Kb] .« Inde Maria et Ioseph non in turba inter seculi amatores, sed in templo inter legis doctores inuenerunt Iesum [43 1Kb] . Tertii sunt gemitus etiam in eo  inuento ex uerecundia, ut dicatur: »Tota die uerecundia mea contra me est [44 1Kb] ,« inde Dominus compatiens uerecundie Petri, quia cum negauerat, nominatim eum uocauit, dicens: »Dicite discipulis eius et Petro: Precedet uos in Galileam [45 1Kb] .« Inde Iob quasi ex uerecundia ait: »Auditu auris audiui te, nunc autem oculus meus uidet te, et idcirco me reprehendo et ago penitentiam in fauilla et cinere [46 1Kb] .«---»Paululum cum pertransissem, ait, inueni quem diligit anima mea [47 1Kb] .« Primo enim iuit, secundo transiuit, tertio pertransiuit. Iuit gemendo pro iactura perditi, transiuit lacrymando pro difficultate inueniendi, pertransiuit plorando ex uerecundia coram facie inuenti. Istis dicitur: »Querite Dominum, et confirmamini [48 1Kb] .« Inde ait sponsa: »Tenui  illum, nec dimittam, donec introducam in domum matris mee [49 1Kb] .« Sic querite faciem eius semper cum mulieribus gementibus, quia a regno differuntur.

Quatuor sunt facies Domini, unde dictum est: »Quatuor facies uni erant, et quatuor penne uni [50 1Kb] .« Prima est humane natiuitatis, secunda mundane calamitatis, tertia glorificate humanitatis, quarta diuine maiestatis. In prima fuit sponsus »speciosus forma pre filiis hominum [51 1Kb] ,« in secunda: »uidimus eum leprosum et percussum a Deo et humiliatum [52 1Kb] ,« in tertia: »Ascendit in celum formosus in stola sua [53 1Kb] ,« in quarta »desiderant angeli prospicere [54 1Kb] ,« quia »candor est lucis eterne et speculum sine macula [55 1Kb] .« In prima est querendus  conformando ad Christi humanitatem, in secunda imitando eius passionem, in tertia deposito uetere homine teneamus uite nouitatem, in quarta si assidue suspiramus ad uidendam Dei maiestatem. De prima: »Ostende faciem tuam, et salui erimus [56 1Kb] .« Hec est facies Ioseph de qua dicitur: »Erat Ioseph pulchra facie et decorus aspectu [57 1Kb] .« Hanc nos docebat Christus querere cum dicebat: »Discite a me quia mitis sum et humilis corde, et inuenietis requiem animabus uestris [58 1Kb] .« De secunda dicitur: »Conspuebant in faciem eius et colaphis eum ceciderunt [59 1Kb] .« Hec fuit facies Dauid, quam immutauit coram Achis rege, et saliue fluebant per barbam eius [60 1Kb] . Ad hanc imitandam nos inuitabat iehsu, cum diceret: »Qui uult uenire  post me, abneget semetipsum et tollat crucem suam et sequatur me [61 1Kb] .« De tertia in transfiguratione in monte Thabor dictum est: »Erat facies eius sicut sol, et uestimenta eius alba sicut nix [62 1Kb] ,« item: »Erat facies eius euntis in Ierusalem [63 1Kb] .« Hec erat facies Moysi de qua dictum est: Splendida facta est facies Moysi dum respiceret Dominus in eum [63* 1Kb] . In resurrectione enim respexit Dominus in Christum ad hanc querendam. Nos inuitat Apostolus sic: »Deponentes secundum  pristinam conuersationem ueterem hominem, qui corrumpitur secundum desiderium erroris, induite nouum hominem [64 1Kb] , qui renouatur in agnitione Dei secundum imaginem eius qui creauit illum [64* 1Kb] .« Nam »quomodo iehsu surrexit per gloriam Patris, ita nos in nouitate uite ambulemus [65 1Kb] .«

Quarta facies est diuine maiestatis de qua dicitur: »uidebis faciem eius in nubilo [65* 1Kb] .« Item: »uidit Ioannes angelum descendentem de celo, et facies eius sicut sol [66 1Kb] .« Deus enim est »lux uera que illuminat omnem hominem uenientem in hunc mundum [67 1Kb] .« Hanc nobis predicat Apostolus sic: »Que sursum sunt querite, que sursum sunt sapite, non que sunt deorsum [68 1Kb] .« Ecce ille »quatuor facies erant uni:« sequitur: »et quatuor  penne uni,« de quibus sequitur: »Due penne singulorum iungebantur, et due tegebant corpora eorum [69 1Kb] ,« scilicet timor et penitentia, quia timor inferni et afflictio penitentie defendunt corpora a peccatis. Due que iunguntur spiritus, spes et amor. Prime due sunt galline, due alie sunt aquile. Prime due a tentationibus obumbrant, alie due sursum eleuant. De primis: »Scapulis suis obumbrabit tibi, et sub pennis eius sperabis [70 1Kb] ,« inde: »Quoties uolui congregare filios tuos [71 1Kb] ?« de aliis: »Quis dabit mihi pennas sicut columbe, et uolabo, et requiescam [72 1Kb] ?« Item: »Sicut aquila prouocat ad uolandum pullos suos, et super eos uolitans [73 1Kb] .« Tu queris eius uidere faciem et ipse  tuam, inde: »Ostende mihi faciem tuam [74 1Kb] .« Facies ista est conscientia uarie affectate. Sicut enim sunt quatuor facies Dei, ita sunt quatuor facies sponse. Prima respondet prime faciei Christi, ut sicut Christus natus est sine peccato, sic conscientia nostra studeat mundari ab omni peccati inquinamento. Inde Iob: »Si abstuleris iniquitatem que in manu tua est [75 1Kb] ,« etc. Secunda respondet secunde, scilicet patientis Christi pre dolore compatiens, inde: »Intumuit facies nostra a fletu [76 1Kb] .« Tertia respondet tertie faciei Christi ut in nouitate ei adherendo, conscientia nostra glorietur. Unde unumquodque eorum coram facie sua ambulabat, non cadentes retrorsum in terram, sicut custodes sepulcri. Quarta facies quarte respondet. Inde de  eisdem animalibus [77 1Kb] : »Et facies eorum et penne eorum extente desuper erant,« aspiciendo in Deum. Cui assistere, erit tranquillitas, quem intueri erit claritas, quem desiderare erit felicitas, quem uidere erit incomparabilis amenitas. Cum quo uiuere, erit eternitas.


Egredimini, filie Ierusalem.

[CARD.] Et est uerbum Domine ad adolescentulas. Ac si dicat: Quia propter filias Ierusalem factum est ferculum ad ostensionem Salomonis, ergo, o filie Ierusalem, egredimini ad uidendum, et uidete regem Salomonem qui fecit ferculum  in diademate, in honore carnis munde: quo coronauit eum, et ad coronam uictorie preparauit eum mater sua uirgo, ministrando ei de carne sua carnem mundam in qua diabolum uinceret: quod, inquam, fecit in die desponsationis illius, hoc est in die incarnationis illius, quando in utero uirginis facte sunt nuptie diuine et humane nature siue Christi et Ecclesie, et in die letitie cordis eius. Dies enim illa qua Christus factus est homo cum hominibus fuit 77 ei dies letitie, nam et ipse dicit, per Salomonem: »Et delicie mee cum filiis hominum [78 1Kb] .« Potest etiam uersus iste exponi de matre Synagoga, et de die qua coronauit Christum corona spinea, quo die rate facte sunt nuptie Christi et Ecclesie, que dies fuit Christo dies  letitie cordis eius; nam si carne doluit, corde tamen gaudebat, pro redemptione generis humani. Sequitur:



CAP. Iu. Quam pulchra es, amica mea! quam pulchra es et decora! oculi tui columbarum, absque eo quod intrinsecus latet.

[THO.] Quia hec superius exposuimus, ideo non repetimus; sed quia adiunctum est absque eo quod intrinsecus latet. uideamus quomodo superioribus coniungatur. Pulchra est, quia temporalia amplecti dedignatur, et si aliquando in hoc mundo aliquid placet, tamen post concupiscentias suas ire detestatur. Sed multo pulchrius et honestius quod cordis desiderium illibatum retinere conatur, quia eterne beatitudinis claritatem in mente retinet.  »Bibe aquam de citerna tua et in plateis aquas tuas diuide,« ait Salomon [79 1Kb] , ubi notatur duplex pulchritudo anime: prima est claritas, secunda est caritas. Prima pertinet ad contemplationem supernorum, secunda ad sollicitudinem exteriorum. Prima est aqua que cadit de celo; secunda nascitur de humo, quia exterius deriuatur eius sollicitudo. Exterius enim occupatur circa proximi salutem, circa suam utilitatem, circa Dei honorem. Et ideo secundum istam tertio replicat: Ecce quam pulchra es, amica mea! ecce quam pulchra et decora! Quod alibi in hoc Cantico non fit, et hoc absque eo quod intrinsecus latet, id est illa pulchritudine que claritas dicitur. Igitur exterius in tribus est  pulchra: in sermone, in opere, in discipline moderamine. Quatuor sunt quibus pulchra est: in sermone scilicet: in confessione, in oratione, in predicatione, in Dei laude. De quibus Dauid: »Confitemini Domino et inuocate nomen eius, annuntiate inter gentes opera eius. Cantate ei et psallite ei, narrate omnia mirabilia eius [80 1Kb] .« Pulchra est etiam in opere penitentie, in opere misericordie, in opere pietatis. De primo: »Penitentiam agite [81 1Kb] ;« de secundo: »Date eleemosynam et omnia munda sunt uobis [82 1Kb] ;« de tertio: »Honora Dominum de tua substantia [83 1Kb] .« Pulchra est quoque in discipline  moderamine, unde Iob: »Si quando ridebam ad eos, non credebant, et lux uultus mei non cadebat in terram [84 1Kb] .« Hec pulchritudo est absque eo quod intrinsecus latet. Quidam uero male latent, sicut de seruo qui abscondit pecuniam domini sui in sudario [85 1Kb] . Quidam uero bene latent, et hoc tribus de causis. Primus enim qui abscondit, timet a sagitta uolante in die [86 1Kb] uulnerari; secundus timet sanctum dare canibus et margaritas spargere ante porcos [87 1Kb] , ne uideat pedibus conculcari; tertius uidet ineffabilia, que non licet homini loqui [88 1Kb] . Primus propter infirmitatem, secundus propter rei estimationem, tertius propter incomprehensibilitatem. Primus timet ne uanitas ei aliquid subripiat; secundus ne propter uasa immunda res  uilior fiat; tertius timet presumere magna ne deficiat. Primo dicitur: »Ne acquiescas, si te lactauerint peccatores [89 1Kb] ;« secundus dicit: »Quia indignos uos fecistis uerbo Dei, ecce conuertimur ad gentes [90 1Kb] ;« tertius dicit: »Secretum regis abscondere bonum est [91 1Kb] .« Primus sollicitus est a fructibus suis auferre preputium, secundus dubitat in utres ueteres ponere uinum nouum, tertius solus ascendit in montem Sinai ad Dominum. De primo, qui sollicitus est auferre preputium, dicitur in lege: »Cum intraueritis in terram quam Dominus daturus est uobis, et plantaueritis in ea ligna pomifera, auferetis preputia ab eis. Quarto anno consecrabitis ea laudabili Domino. Quinto anno uescemini ab eis [91* 1Kb] .« Terra est cor nostrum.  Primo anno terram ingredimur, quando cor nostrum ad bene operandum consulimus. Secundo anno ligna pomifera plantamus, quando uirtutes in corde locamus. Unde postmodum fructus operum colligimus. Tertio anno preputia auferimus, quando uane glorie excrementa ab operibus nostris remouemus. Quarto anno laudabili Domino consecramus, quando de collectis bonis ei gratias referimus. Quinto anno ex eis uescimur, quando de eis in conscientia nostra delectamur. Secundus in utres ueteres timet uinum nouum ponere [92 1Kb] , id est superiorum saporem peccatoribus qui sunt uasa immunda, aperire. Sunt enim uasa ire, sunt utres ueteres, id est inueterati in malitia. His dicit Apostolus: »Expurgate uetus fermentum, ut sitis noua  conspersio sicut estis azymi [92* 1Kb] .« Hi sunt indigni. Sunt et lutea et lignea. Lutea sunt carnales; lignea temporalibus nimis inhiantes. Et hi a sacrificiis excluduntur, qui minoribns egent. Unde Apostolus: »Lac uobis potum dedi, non escam, tanquam carnalibus [93 1Kb] .« Sunt et uasa enea: scilicet qui solis uenialibus laborant. De primis dicitur quia confringantur scilicet per penitentiam, quia sunt in contumeliam. Aeneum uero confricabitur per leuem aliquam satisfactionem, et sic in sacrificiis  erunt ad usum. Sunt et argentea, scilicet innocentes qui admittuntur, quia sunt in honorem. Sunt et aurea, scilicet perfecti sapientia. De quibus Apostolus: »Sapientiam loquimur inter perfectos [94 1Kb] .«---»Non solum in magna domo uasa aurea et argentea, sed lignea et lutea [94* 1Kb] .« Tertius solus ascendit in montem Sinai ad Dominum, scilicet habens cor suum ad Deum eleuatum. Cor enim eius est terra eleuata ad Deum, unde in lege: »Terra ista non est sicut terra Aegypti,« quia non est terra tenebrosa in qua in morem horti aque ducuntur irrigue, scilicet de terra, que sunt carnales appetitus, sed »montuosa est,« quia sursum eleuata et campestris, id est sine uitiorum spinis, »de celo exspectans pluuiam [95 1Kb] ,« scilicet  uoluntariam, quam segregauit Deus hereditati sue [95* 1Kb] , id est deuotio et gratia. »Et Dominus inuisit eam semper,« supernarum rerum dulcedine; »et oculi eius sunt super eam a principio anni usque ad finem [96 1Kb] ,« quia »oculi Domini super iustos [97 1Kb] ,« ut delectetur in eis, et ipsi in eum aspicientes simpliciter, ut subiungatur: Oculi tui columbarum, etc. Hanc Domini uisitationem predixit propheta sic: »Adducet Dominus uentum urentem de deserto ascendentem, et siccabit uenas mortis et desolabit fontem eius, et diripiet thesaurum omnis uasis desiderabilis [98-99 1Kb] .« Hec uisitatio quam necessaria erat ut mundum turbatum mitigaret. uidit enim Daniel [100 1Kb] quatuor uentos celi pugnantes in mari magno. Primus est uentus  turbinis, secundus uentus concutiens, tertius uentus roris, quartus est uentus urens. Primus est culpe et pene et ignorantie in uolito, secundus irruens de peccato, tertius Christi incarnatio, quartus uerbi incarnati caritas et operatio. Primus genus humanum inficit, sub secundo pusillanimis deficit, in tertio fortis proficit, quartus dissipata reficit. Primus est aquilo a septentrione, scilicet a quiete longe; secundus zephyrus ab occidente, scilicet zelo ferus; tertius ab oriente eurus, ab eo quod est bonum et forans quasi rorans usta; quartus a meridie, scilicet auster aquilonis uredinem sternens. Primus adducit turbinem, nubem et ignem, inde: »uentus turbinis ueniebat ab aquilone, et nubes magna, et ignis  inuoluens [1 1Kb] .« Turbo est peccati confusio, nubes intelligentie obscuratio, ignis calamitatis afflictio. Per primum homo a Deo recessit, per secundum Deum non intellexit, per tertium in terra languescit. De primo: »Confusi sunt quoniam Deus spreuit eos [2 1Kb] .«---»Dereliquit, ait, Deum factorem suum, et recessit a Deo salutari suo [3 1Kb] .« Miser Adam, Deum qui te genuit dereliquisti, et oblitus es Dei creatoris tui. Per secundum: »Obliti sunt Domini qui saluauit eos [4 1Kb] .«---»Homo enim cum in  honore esset, non intellexit, factus est sicut equus et mulus, quibus non est intellectus [5 1Kb] .« Et ideo »nescierunt neque intellexerunt, in tenebris ambulant [5* 1Kb] .« Itaque ad tertium sunt deuoluti, quia »homo ad laborem nascitur et auis ad uolandum [6 1Kb] ;« unde«: »In sudore uultus tui uesceris pane tuo [6* 1Kb] .« Inde clamat Dauid: »Tribulationem et dolorem inueni, et nomen Domini inuocaui [7 1Kb] .« Sed ut nobis subueniret Deus de medio eius quasi species electri, hoc est de medio ignis, scilicet Christus in diuinitate et humanitate. Iste est gladius uersatilis et igneus ante fores paradisi [8 1Kb] ; iste sunt uinee mortis per quas uenit mors. Sequitur uentus concutiens, scilicet zephyrus zelo ferus, inde in Iob: »uenit uentus a regione deserti et concussit quatuor  angulos domus, que corruit et oppressit liberos« Iob [9 1Kb] . Habet Ecclesia, que est domus nostra quatuor angulos. Primus est iustitia proficiens, secundus ueritas erudiens, tertius caritas inflammans, quartus disciplina coarctans. Per primum ad celum ascenditur, per secundum premium cognoscitur, per tertium cognitum diligitur, per quartum uia custoditur. De primo: »uiam iustificationum tuarum instrue me, et dirige me in uiam iustitie [10 1Kb] .« De qua, »unumquodque eorum coram facie sua ambulabat [11 1Kb] .« De secundo: »Domine, quis habitabit in tabernaculo tuo? Qui loquitur, ait, ueritatem in corde suo, qui non egit dolum in lingua sua [12 1Kb] ;« et: »Ego sum uia,  ueritas et uita [13 1Kb] .« De tertio dicitur: »Deus caritas est, et qui manet in caritate, in Deo manet, et Deus in eo [14 1Kb] .« In hoc habitamus si uiuimus »in caritate radicati et fundati [15 1Kb] .« De quarto: »Fili, audi disciplinam patris tui, et ne dimittas legem matris tue, ut addatur gratia capiti tuo [16 1Kb] .« Ecce domus quadrangula. Audi quatuor angulos: »Qui ambulat in iustitiis,« ecce primum. »Et loquitur ueritatem,« ecce secundum. »Qui proiicit auaritiam et calumniam, et excutit manus suas ab omni munere,« ecce tertium. »Qui obturat aures suas ne audiat sanguinem, et claudit oculos suos ne uideat malum [17-18 1Kb] ,« ecce quartum. Primum angulum concutit uentus per teporis uitium, secundum per mendacium, tertium per auaritiam et odium,  quartum per euagationem sensuum. De tepore dicitur angelo Laodicie: »Quia tepidus es, incipiam te euomere de ore meo [19 1Kb] .« Audi angulum ueritatis concussum: »In ueritate non stetit [19* 1Kb] , et: »Perdes omnes qui loquuntur mendacium [20 1Kb] .« Tertium concutit quando caritas deserit, inde in Apocalypsi: »Habeo aliquid aduersum te, quia deseruisti primam caritatem [21 1Kb] .« Quartum concutit angulum quando disciplinam dissipat, inde Salomon: »Mane consurgent et non inuenient me, eo quod exosam habuerunt disciplinam [22 1Kb] .« Ecce de  domo iusti. Facta est fornax Babylonis. Sed ueniens angelus facit medium fornacis quasi uentum roris stantem. Ideo ait Isaias: »Rorate celi, desuper et nubes pluant iustum, aperiatur terra et germinet Saluatorem [23 1Kb] .« Christus est ros de celo, pluuia de nube, germen de terra. Ros lingens, pluuia infundens, germen procedens. Ros de celo, scilicet de dulciflua ueniens Patris serenitate, pluuia de nube infundens uirginem serena fecunditate; germen procedens de thalamo uirginis nascens in assumpta humanitate. Sed nota. Celum rorat, nubes pluit, terra germinat. Celum reconciliatorem, nubes iustum, terra saluatorem. Celum est sedes maiestatis, nubes obscuritas prophetice annuntiationis, terra uterus uirginis. De reconciliatore dicitur:  »Aduocatum habemus apud Patrem Iesum Christum, iustum, qui factus est propitiatio pro peccatis nostris [24 1Kb] .« De Iusto: »uidebit gens Iustum tuum,« etc. De Saluatore: »Saluatorem exspectamus Dominum nostrum Iesum Christum [24* 1Kb] .« A primo formamur, secundo conformamur, per tertium reformamur. Formamur ad imaginem Dei, conformamur imagini Christi crucifixi, reformabimur ad imaginem Christi glorificati. De primo: »Formauit Deus hominem ad imaginem et similitudinem suam [25 1Kb] ;« de secundo: »Quos presciuit et predestinauit conformes fieri imaginis Filii sui [26 1Kb] ;« de tertio: »Reformabit corpus humilitatis nostre configuratum corpori claritatis sue [27 1Kb] .«  Isti sunt tres uiri de quibus ait Samuel ad Saul. »Cum ueneris ad quercum Thabor, inuenies tres uiros, unus portans tres hedos, alter tres tortas panis, tertius lagenam uini [28 1Kb] .« Primus »siccabit uenas mortis,« secundus »desolabit fontem eius,« tertius »diripiet thesaurum omnis uasis desiderabilis [29 1Kb] .« Thabor dicitur ueniens lumen, scilicet Christus, ad cuius quercum uenimus cum ea que operatus est in cruce cum eo amplectimur. Primus ergo hedus sanat culpam originalem, secundus culpam actualem, tertius miseriam temporalem. Isti enim sunt tres uene mortis: primus in annuntiatione 78 Samsonis immolatur, secundus cum agno paschali occiditur, tertius nunquam se accepisse a patre frater filii prodigi causatur. De primo ait Manue ad  angelum: »Exspecta hic donec faciam tibi hedum de capris [30 1Kb] .« Samson dicitur sol eorum, id est Christus qui natus est in similitudinem carnis peccati [30* 1Kb] , et sic a culpa originali nos purgauit. De secundo dicitur: »Iuxta quem ritum tolletis et hedum [31 1Kb] .« Innocens enim tanquam reus est occisus, et sic a miseria temporali genus humanum liberauit. De secundo dicitur: »Nunquam dedisti mihi hedum, ut cum amicis meis epuler [32 1Kb] .« Ipse enim cum peccatoribus conuersatus est, ut a culpa actuali eos detraheret, et eis epulum doctrine contulit.  Ecce nos Patri reconcilians siccauit uenas mortis. Secundus affert tres panes per quos desolabit fontem mortis: hominis enim refectio est, diaboli desolatio.

Primus panis est eucaristie, secundus doctrine, tertius refectionis angelice. Primus uiuificat, secundus confirmat, tertius beatificat. uiuificat a peccato, confirmat in bono, beatificat in regno. De primo: »Panis quem ego dabo, caro mea est pro mundi uita [33 1Kb] .« Et: »Ego sum panis uiuus qui de celo descendi et do uitam mundo [34 1Kb] .« De secundo: »Panis cor hominis confirmat [35 1Kb] .« In fortitudine huius panis iuit Elias usque ad montem Dei Oreb [35* 1Kb] . De tertio: »Beatus qui manducabit panem in regno celorum [36 1Kb] .« De iis dicitur: »Amice, commoda mihi tres panes [37 1Kb] ,« et: »Qui habitatis terram austri,  occurrite cum panibus fugienti [38 1Kb] .« Tertius dat uinum letitie, quo diripiet thesaurum omnis uasis desiderabilis [39 1Kb] , quia in resurectionis Christi letitia qui tenebantur in inferno iusti reuersi sunt a miseria. Sed triplex est hec miseria. Primum purgat, secundum inebriat, tertium letificat. Primum purgat a sorde peccati, secundum inebriat amore Dei, tertium letificat gaudio celi. Primum Samaritanus infundit a latronibus uulnerato, secundo inebriatus est Ne, et denudatus in tabernaculo, tertium obtulit Melchisedech Abrahe reuertenti a prelio. De primo: »Lauabit in uino stolam suam et in sanguine uue pallium suum [40 1Kb] .« De secundo: »Introduxit me rex in cellam uinariam [41 1Kb] ,« et:  »Comedite, amici, et inebriamini, karissimi [42 1Kb] .« De tertio: »Ut educas panem de terra, et uinum letificet cor hominis [43 1Kb] .« Primum confert nobis honestatem, secundum odorem, tertium honorem. Honestatem uite religiose, odorem uite famose, honorem uite gloriose. Propter primum ait Apostolus: »Sobrie et iuste et pie uiuamus in hoc seculo [44 1Kb] .« Et item: »Sicut in die, honeste ambulemus [45 1Kb] .« De secundo idem: »Aspiciamus in auctorem fidei, et consummatorem Iesum, qui proposito sibi gaudio crucem sustinuit [46 1Kb] ,« ut dicamus: »Christi bonus odor sumus Deo [47 1Kb] .« De tertio: »Si quis mihi ministrauerit, honorificabit eum Pater meus [48 1Kb] .« De his tribus ait Sapientia: »Ego quasi uitis fructificaui suauitatem odoris, et flores mei fructus  honoris et honestatis [49 1Kb] .« Hic est uentus roris, scilicet Eurus bene rorans usta. Sequitur uentus urens, scilicet auster, uerbi incarnati. Christus enim caritate sua nos ussit. Primo peccati uetustatem deleuit, secundo hortum cordis uirtutum fructum fecundauit, tertio a torrente nostre mortalitatis nos liberauit. Hic est auster qui iuxta primum dicitur, aquilonis uredinem sternens. Inde apud Iob: »Plumescit accipiter, expandens alas suas ad austrum [50 1Kb] .« Iuxta secundum dicitur. Auster  augens semina terre. Inde: »Surge, aquilo, et ueni, auster, et perfia hortum meum et fluent aromata illius [51 1Kb] .« Iuxta tertium dicitur: Auster auras temperans. Inde: »Euerte, Domine, captiuitatem nostram, sicut torrens in austro [52 1Kb] .« De torrente huius mortalitatis transferas uasa, id est sanctos ad regnum felicitatis. Amen.


Quam pulchra es, amica mea, quam pulchra es!

[CARD.] In hoc autem capite, circa laudes matris insistit filius, et eam multiplici laude commendat. Dicit ergo: Quam pulchra es, amica mea, in illis uirtutibus que coronant animam; quam pulchra es quoque in iis que uenustant animam. Postea laudat eam per partes, dicens:


Oculi tui columbarum, capilli tui sicut grex caprarum, que ascenderunt de monte Galaath.

 [THO.] Sicut per oculos predicatores intelliguntur, quia ceteris uiam ostendunt: ita per capillos oculi designantur, quia et ipsi Ecclesie ornamentum tribuunt. Bene autem capilli sponse capris comparantur, quia dum precepta legis attendentes celestia contemplantur, munda sunt animalia et in altis pascuntur. Galaath uero aceruus testimonii interpretatur per quem multitudinem martyrum intelligimus qui passione sua Christo testimonium perhibuerunt. Grex ergo iste de monte Galaath ascendit, quia eo magis se ad eterna suspendunt, quo fortius sanctos martyres testimonium perhibuisse sciunt. Caput nostrum est anima; capilli cogitationes, quibus ornatur caput. Capra tria habet  propter que capillis comparatur. Fetet in arduis, querens pascua ascendit, acute uidet. Et hec secundum tria genera cogitationum. Sunt enim cogitationes de temporalibus, sunt et de spiritualibus, sunt et de celestibus. Prime per fetorem, secunde per arduum, tertie per uisum acutum designantur. Celestes enim superbia annichilantur, spirituales uoluptate maculantur, temporales puluere fuscantur. Sic enim quinque celestes sunt, ad occasionem interitus, spirituales ad occasionem defectus, temporales ad occasionem prouectus. Interitus gehenne, defectus gratie, prouectus uite. Primi capilli sunt Absalonis, per quos periit [53 1Kb] . Secundi Samsonis, quos per uoluptatem amisit [54 1Kb] , tertii Ioseph, quos egrediens de carcere totondit [54* 1Kb] , quia  forsitan puluere carceris erant fuscati. Que ascendunt, inquit, de Galaath. Quidam ascendunt in montem Gelbe, qui interpretatur lubricum, et ibi moriuntur superbi sicut Absalon: hic pretiosos habet capillos, scilicet cogitationes de celestibus. Sed quia inde superbiuit, periit. Capillos enim superbie in altum leuauit, et in quercu obstinationis pependit, quercus enim dura est; adueniens Ioab, id est diabolus, tribus lanceis cor eius perforauit, his scilicet: primo contemnit proximum, secundo exaltat  se ipsum, tertio obliuiscitur Deum. Samson a spiritualium cogitationum gratia defecit, dum delectatur iacens in gremio Dalile [55 1Kb] . Nam Philisthim, id est diaboli septem cordunculas capitis eius, id est septiformem gratiam Spiritus sancti, abraserunt. Ioseph uero, etsi in carcere puluerem leuem cogitando de temporalibus capillis abstersit, egrediens caput totundit; et sic accedens ad seruitutem Dei cogitationes illas euacuauit, et sic accedens profecit. Quidam descendunt de monte Galaad, quod dicitur aceruus testimonii, ut Ioseph. Quidam descendunt, quidam ascendunt in montem Gelbe. Audi ascensum iustum: »Meus est Galaad,« id est aceruans peccata sua in confessione, »et meus est Manasses [55* 1Kb] ,« scilicet qui concupiscentias dat obliuioni,  quia Manasses obliuio dicitur, et Ephraim fortitudo capitis mei.« Ephraim sanctificatio dicitur. Nam post obliuionem bene ad fructum uirtutum ascenditur. »Iuda, inquit, rex meus [56 1Kb] ,« quia confessio, quod sonat Iudas. nos regit utpote necessaria in omnibus. Audi descensum de Galgala: »Ascendunt ad celos« per contemplationem, dum habent gratiam: qua perdita »descendunt usque ad abyssos,« quia de claritate in Dei obliuionem, et quomodo, sequar. »Anima eorum in malis tabescebat [57 1Kb] ,« uenenosa tabo nequitie. »Turbati sunt« affluentium uitiorum confusione, »et moti sunt sicut ebrius [58 1Kb] ,« nullam tenentes certitudinem uie, id est discipline. »Et omnis sapientia eorum deuorata est [59 1Kb] ,« quia commutatur sapor celestis pro sapientia  carnis. Ecce hi cadunt in defectum, sed »clamauerunt ad Dominum cum contribularentur, et de necessitatibus eripuit eos [60 1Kb] .« Audi quomodo ascendunt in montem Gelbe: »Ascendam, inquit Satanas, super altitudinem nubium, similis ero Altissimo [61 1Kb] .« Sed deuenit sic ascendendo in interitum eternum. Sed non pretereundum quod Laban qui dicitur dealbatio, id est mundus, Iacob, id est supplantationem uitiorum, in hoc monte deprehendit. Sed cum nichil de suo inueniat apud eum, percutiunt fedus inuicem se non esse transituros ad se inuicem, et in testimonium pacti aceruum lapidum ponunt, unum nomen acceptabile. Lapis iste est Christus [62 1Kb] , sed plures ibi dicuntur poni propter multa in quibus habemus Christi testimonium.  In tribus enim montibus ascendit Christus, unde triplex dedit nobis testimonium: primum de contemptu mundanorum, secundum de gloria resurgentium corporum, tertium de gloria angelorum. Ascendit enim in montem, unde diabolus ostendit ei omnia regna mundi [63 1Kb] que contempsit. Secundo ascendit in montem Thabor [64 1Kb] , quod interpretatur ueniens lumen, et ibi se coram discipulis suis transfigurauit, ostendens futuram gloriam resurrectionis. Tertio de monte Oliueti  ad Patrem ascendit [65 1Kb] , quia per amorem sumus ascensuri, ibi refulsit facies eius sicut sol. Sunt enim quatuor eius facies, unde dicitur: »Quatuor facies uni et quatuor penne uni [66 1Kb] .« Prima est humane natiuitatis, secunda mundane calamitatis, tertia glorificate humanitatis, quarta diuine maiestatis. In prima fuit »speciosus forma pre filiis hominum [67 1Kb] ;« in secunda, »uidimus eum leprosum et percussum a Deo et humiliatum [68 1Kb] ;« in tertia »ascendit in celum formosus in stola sua [69 1Kb] ;« in quarta »desiderant angeli prospicere [70 1Kb] ,« quia »splendor est lucis eterne et speculum sine macula [71 1Kb] .« In prima est querendus conformando ad Christi humilitatem; in secunda imitando eius passionem; in tertia, deposito ueteri homine, teneamus  uite nouitatem; in quarta si assidue suspiramus ad uidendam supernam maiestatem. De prima: »Ostende faciem tuam et salui erimus [72 1Kb] ,« Hec est facies Ioseph, unde »erat Ioseph pulchra facie et decorus aspectu [73 1Kb] .« Hanc nos docebat Christus querere sic: »Discite a me quia mitis sum et humilis corde [74 1Kb] .« De secunda dicitur: »Conspuebant in faciem eius [75 1Kb] .« Hec fuit facies Dauid quam immutauit coram Achis rege [76 1Kb] . De tertia: »Transfiguratus est in monte Thabor: erat facies eius sicut sol [77 1Kb] .« Item: »Erat facies eius euntis in Hierusalem [78 1Kb] :« hec fuit facies Moysi. De qua splendida facta est facies Moysi dum respiceret Dominus in eum. De quarta dicit Eliu: »uidebis faciem eius in iubilo [79 1Kb] .« Pro hac uidit Ioannes  »angelum descendentem de celo, et erat facies eius sicut sol [80 1Kb] .« Item sicut sunt quatuor facies sponsi, sic sunt quatuor facies sponse, id est quatuor affectiones conscientie. Prima respondet prime Christi ut cum ipso humiliemur. De qua Iob: »Si abstuleris iniquitatem que in manu tua est, etc., tunc leuare poteris faciem tuam absque macula [81 1Kb] .« Secunda respondet secunde, ut patienti Christo pre dolore compatiamur; unde: »Intumuit facies mea a fletu [82 1Kb] .« Tertia tertie respondet, si glorificato Christo adherentes, in nouitate uite ambulemus [82* 1Kb] et in eo nostra glorietur conscientia, et sequentes eum non respiciamus; inde de animalibus dicitur: »Unumquodque eorum coram facie sua ambulabat [83 1Kb] .« Quarta respondet quarte, si Dei  faciem in regno uidere desideramus, inde de eisdem dicitur: »Et facies eorum et penne eorum extente desuper erant [84 1Kb] .«


Dentes tui sicut grex tonsarum que ascenderunt de lauacro.

[THO.] Sicut in capillis Ecclesie populi fragilioribus adhuc dediti, sic perfectiores ad regendam Ecclesiam apti designantur dentibus, quia illi numerositate, isti prestant firmitate. Isti intus uerbo reficiunt, illi Ecclesiam bonis operibus  ornant. Dens erat Petrus cum ei dicebatur: »Surge, macta et manduca [85 1Kb] .« Et idem superius dicti sunt oculi quia secreta Ecclesie uident pre ceteris. Dentes quia improbos uerbo ueritatis corripiunt: et ad sancte Ecclesie membra reducunt, dentes sunt, quia panem doctrine debilioribus parant. Hi dentes gregi tonsarum que ascenderunt de lauacro comparantur, quia et baptismi fonte sunt mundati, et facultatum suarum sunt abiectione nudati. Sunt dentes serpentum, et sunt dentes ouium; hi uenenati mordent ut occidant, illi blande premunt ut uiuificent. De quibus dictum est in Apocalypsi, quia draco quem uidit Ioannes in ore habebat tres ordines dentium [86 1Kb] . Sic enim distingui solent: Dentium alii sunt morsorii, alii canini, alii maxillares  uel molares. Primi mordent, secundi lacerant, tertii ruminant. Mordent uerbo, lacerant facto, ruminant odio. 79 Mordent blasphemia, contumelia, dura increpatione, lacerant detractione, ruminant nocendi machinatione. Mordent ut confundant, lacerant ut bona eorum minuant. Ruminant ut nocendi opportunitatem querant, ut confundant, et sic ratione destituantur; minuunt bona, ut sic uiles habeantur, querunt opportunitatem, ut omnino deleantur. His dentibus usi sunt Iudei in Stephanum, quando stridebant dentibus in eum. »Filii hominum, dentes eorum arma et sagitte, et lingua eorum gladius acutus [87 1Kb] .« Quibus etiam usi sunt in Christum et mordebant eum, dicentes: »Demonium habes [88 1Kb] .« Lacerabant cum dicebant: »Non est  hic homo a Deo qui Sabbatum non custodit [89 1Kb] .« Ruminabant, quia collegerunt pontifices et Pharisei concilium dicentes: »Quid facimus quia hic homo multa signa facit [90 1Kb] ?« De primis ait Apostolus: »Si mordetis et comeditis, uidete ne ab inuicem consumamini [91 1Kb] .« De aliis Iob: »Conterebam, inquit, molas iniqui, et de dentibus eius auferebam predam [92 1Kb] .« Dentes ouium et ipsi mordent, lacerant et ruminant. Mordent increpatione, lacerant comminatione, ruminant eruditione. Increpatione uitiorum, comminatione infernalium penarum, eruditione celestium beatitudinum. Isti sunt dentes mandibule asini [93 1Kb] , in qua Samson qui interpretatur sol eorum, id est Christus qui est Sol iustitie,  occidit Philisthiim, qui interpretatur duplex ruina, uel potione torquens, scilicet demones, qui dentes, scilicet doctores, sunt sicut oues que ascenderunt de lauacro, quia prius se ipsos lauerunt, deinde aliis predicauerunt.

Septem modis fit istud lauacrum. Lauantur enim peccata baptismo, penitentia, eucaristia, martyrio, eleemosynam dando, peccatorem conuertendo, quod in se commissum est remittendo. Sunt et dentes molares, sensus interiores, quibus ruminamus, id est distinguimus actus nostros et mores, scilicet  quid sit bonum, quid malum, quid uerum uel falsum, quid commodum uel incommodum. De quibus in Leuitico, de holocaustis bonis instruimur: »Detracta, inquit, pelle,« id est non gloriando in eius conuersione exteriori, »artus in frusta concident,« id est discernent: »supponent ignem« caritatis, »composita ante strue lignorum,« id est sanctarum cogitationum que ignem amoris nutriunt, sicut ligna; »ordinabunt membra, que cesa sunt desuper [94-96 1Kb] ,« id est opera distincta in cogitationibus caritatiuis. De iis Ieremias: »Confregit ad numerum dentes meos [97 1Kb] .« De his etiam dictum est quod Moyses non mutauit dentes [97* 1Kb] , quia semper actus suos discutiebat. Audi dentes ruminantes. Reuoluunt intra se peccata sua et aliena, preterita,  presentia et futura, ut preteritis satisfaciant, de presentibus se explicent, de futuris caueant. In his debet precedere circumspectio, sequi ratio, subsequi deliberatio. Circumspectio preponit negotium, ratio facit iudicium, deliberatio apponit consilium. Circumspectioni dicitur: »Si nosmetipsos diiudicaremus, non utique iudicaremur [98 1Kb] .« Deliberationi dicitur: »Omnia fac cum consilio, et post factum non penitebis [99 1Kb] .« His respondet circumspectio. »Recogitabo tibi omnes annos meos in amaritudine anime mee [100 1Kb] .« Et ratio: »Feci iudicium et iustitiam [1 1Kb] .« Et deliberatio: »Quid retribuam Domino pro omnibus que retribuit mihi [2 1Kb] ?« Ista ruminantes et sibi et aliis dentes isti sunt, quasi grex tonsarum que uellera sua in tonsione deponunt, qui  similiter deponunt ueterem conuersationem, quasi tonse uellus. Notandum autem quod dentes isti sunt predicatores pro Ecclesia. Primo tondentur, secundo tunduntur, tertio tenduntnr. Tondentur in relinquenda uetere conuersatione, tunduntur mundana persecutione, tenduntur infatigabili longanimitate. Tondentur iuxta sententiam apostoli Petri: »Deponentes omnem malitiam et omnem dolum et simulationes et inuidias, sicut modo geniti infantes rationabile sine dolo lac concupiscite, ut in eo crescatis in salutem [3 1Kb] .« Tunduntur cum tribus pueris in camino ignis, sed consolationem habent, quia angelus Domini facit medium fornacis [4 1Kb] , etc. Tenduntur cum Iacob cui uidebantur dies pauci,  propter amoris magnitudinem [5 1Kb] . Sumamus ab imo exemplum. Paulus tondebatur cum relinquebat pristinam conuersationem, substantiam temporalem, cognationem. Audi conuersationem. Paulus ait: »Fui blasphemus et persecutor, sed misericordiam consecutus sum [6 1Kb] .« Audi substantiam temporalem: »Que fuerunt mihi lucra facta sunt mihi detrimenta, propter Christum, propter quem omnia detrimenta feci et arbitratus sum ut stercora, ut Christum lucrifacerem [7 1Kb] .« Audi derelictam cognationem: »Paulus autem magis conualescebat et  confortabat Iudeos [8 1Kb] ,« ex quibus natus erat. Hec tria sunt quibus impeditus erat Lazarus in tumulo ne resurgeret [9 1Kb] . Erat enim institis pedes et manus ligatus, sudario inuolutus, lapide coopertus. Institis, id est amore temporalium bonorum, ne ea erogaret. Sudario, id est amore carnalium amicorum ne ab eis recederet. Lapide indurate conuersationis, ut obstinatus remaneret. Ecce quo tondentur magistri, sequitur ut tendantur et intendantur. Propter primum dixerunt apostoli ad Iesum: »Ecce nos reliquimus omnia,« propter secundum, »et secuti sumus te« per passiones et multas tribulationes; »propter tertium, quid ergo erit nobis [10 1Kb] ?« Ac si dicerent: Per longanimitatem pro his exspectamus a te premium. Audi ergo quomodo tundebatur  Paulus. Tondebatur uerbo, tundebatur periculo, tendebatur flagello. uerbo irrisionis, periculo timoris, flagello passionis. Nonne uerbum irrisionis erat: »Paule, multe littere te deduxerunt ad insaniam [11 1Kb] .« De periculo ipse ait: »Periculum in mari, periculum in falsis fratribus,« etc; audi tunsionem flagelli: »Ter uirgis cesus sum, semel lapidatus sum, ter naufragium feci [12 1Kb] .« Ecce quomodo tusus, audi quomodo tensus. Tensus est in longanimi oratione, in portando suam infirmitatem; tensus in continua persecutione, tensus in premiorum exspectatione. De primo: »Datus est mihi angelus Satane, qui me colaphizet, propter quod ter Dominum rogaui [13 1Kb] .« Et sequitur: »Libenter gloriabor in infirmitatibus meis [14 1Kb] .« Inde nos admonebat  sine intermissione orare [15 1Kb] . Audi quomodo tensus est in persecutione. »Quis nos separabit, ait, a caritate Christi? Tribulatio, an angustia [16 1Kb] ,« etc. Audi tensum in exspectatione. »Sed que non uidemus speramus, per patientiam exspectamus [16* 1Kb] .« Non solus autem, sed similiter tendebantur patres antiqui, tenduntur et moderni, tenduntur uniuersi. Primi, quia exspectabant aduentum primum Christi, secundi secundum, tertii tertium. Primi ut eos ab inferno liberaret, secundi ut eos a peccatis absolueret, tertii ut in regno eos glorificaret. De primo gaudebat Dauid quasi iam factum esset, dicens: »Exspectans exspectaui Dominum et intendit mihi, et eduxit me de lacu miserie et de luto fecis  [17 1Kb] .« Unde et alius propheta ait: »Si moram fecerit, exspecta eum, quia ueniens ueniet et non tardabit [18 1Kb] .« De secundis dicitur: »Tibi peccauimus, exspectatio Isrel, et saluator eorum in tribulationis tempore [19 1Kb] .« Et illud: »Domine, miserere nostri; te enim exspectauimus, esto brachium nostrum in mane, et salus nostra in tempore tribulationis [20 1Kb] .« Pro tertiis ait Iacob: »Salutare tuum exspectabo, Domine [21 1Kb] .« Et Ieremias: »Bonum est prestolari cum silentio Salutare Dei [22 1Kb] .« Ecce isti sunt grex tonsarum, grex tunsarum, grex tensarum. Sequitur: Que ascenderunt de lauacro.  Quatuor sunt lauacra de quibus ascendimus; primum est baptismatis, secundum Dominici sanguinis, tertium confessionis, quartum superni fontis. Primum lauat, secundum liberat, tertium releuat, quartum reformat. Lauat a peccato, liberat ab inferno, releuat a lapsu quotidiano, reformat liberans a miseria que est in hoc exsilio. Iuxta hec quatuor, quatuor assignamus interpretationes huic nomini lauacrum: iuxta primum dicitur lauacrum lauans crimen, iuxta secundum dicitur lauacrum lauans cruore, iuxta tertium dicitur lauacrum lauans crudos, iuxta quartum dicitur lauacrum lauans cruciatus. De primo ait propheta: »Erit fons patens domus Dauid in ablutionem peccatoris et menstruate [23 1Kb] ,« de secundo: »In sanguine testamenti  tui redemisti uinctos tuos de lacu in quo non erat aqua [24 1Kb] ,« de tertio Ieremias: »Quis dabit capiti meo aquas et oculis meis fontem lacrymarum, et plorabo super interfectos populi mei [25 1Kb] ?« Hec enim est lacrymosa confessio, de qua dicitur: »Confitemini alterutrum peccata uestra [26 1Kb] ,« et item: »Qui baptizatur a mortuo si iterum tetigerit mortuum, quid prodest lauatio illa [27 1Kb] ?« Inde et Christus: »Qui mundus est, non indiget nisi ut pedes lauet, sed est mundus totus [28 1Kb] .« Ac si diceret: Loti estis in baptismate et ideo mundi. Sed quia sine peccato, saltem cogitationum, non potestis uiuere, necesse habetis pedes uestros, id est affectus, quotidie in confessione lauari. »Septies enim cadit iustus [29 1Kb] ,« sed per hanc fortior resurgit.  Quartum lauacrum dicitur fons hortorum, puteus aquarum uiuentium que fluunt impetu de Libano [30 1Kb] .« Et Sedulius:

   Fonte superno
Letificata seges, spinis mundatur ademptis.
De primo itaque ascendit homo mundior, de secundo securior, de tertio fortior, ad quartum ascendit gloriosior. In primo itaque sunt quatuor effectus. Relaxat culpam, remittit penam, fomitem peccati debilitat, gratiam donat. Ista figurata sunt in his que acciderunt filiis Isrel in mari Rubro. Hostes in eo submersi sunt, ecce peccata remissa; a labore luti et lateris liberati, ecce pena peccati dimissa; qui prius sub Aegyptiis non audebant repugnare,  contra reges incircumcisos pugnauerunt uiriliter in deserto, ecce fomes peccati debilitatus; in deserto manna de celo comederunt [31 1Kb] , ecce gratia. Secundum lauacrum fit per sanguinem Christi. Notandum autem quod triplex est sanguis, scilicet holocausti, sanguis Christi, sanguis martyrii. Per primum lauabatur caro humana, per secundum mundatur conscientia, per tertium acquiritur corona. De primo et secundo ait Paulus: »Si sanguis hircorum et uitulorum inquinatos sanctificat ad emundationem carnis, quanto magis sanguis Christi  emundabit conscientias nostras, ad seruiendum Deo uiuenti [32 1Kb] .« De tertio canit Ecclesia: »uiri sancti gloriosum sanguinem fuderunt pro Christo, et ideo coronas triumphales meruerunt, Rubri nam fluido sanguine laureis ditantur bene fulgidi.« Primus historialiter fundebatur in atrio, secundus figurabatur in uitula rufa, tertius in pellibus arietum rubricatis in tabernaculo. Tertium lauacrum fit per lacrymosam confessionem. Istud primo est amarum. secundo uerecundum, tertio asperum. Amarum in contritione, uerecundum in prolatione, asperum in satisfactione. Habet igitur amaritudinem Ezechie, uerecundiam mulieris sanguinarie, asperitatem Ioannis Baptiste. De primo habetur. »Ego dixi in dimidio dierum meorum: uadam ad portas  inferi [33 1Kb] .« De secundo, mulier, cum non auderet ad Christum accedere, dicebat stans a tergo: »Si tetigero fimbriam uestimenti eius, salua ero [34 1Kb] .« De tertio dicitur quod Ioannes Baptista, erat uestitus pilis camelorum et zona pellicea circa lumbos eius [35 1Kb] . Quartum lauacrum est fons supernus. Hic fugat inopiam, aufert tristitiam, expellit miseriam. Pro primo confert omnium bonorum copiam, pro secundo letitiam, pro tertio uitam eternam. De primo: »Qui biberit ex hac aqua, fiet ei fons aque salientis in uitam eternam [36 1Kb] ,« ecce uita eterna. In primo ergo lauit nos Christus »per lauacrum regenerationis et renouationis Spiritus sancti quem effudit in nos abunde [37 1Kb] .« In secundo: »Sancti  lauerunt stolas suas et dealbauerunt eas in sanguine Agni [38 1Kb] .« In tertio »qui lotus est [39 1Kb] ,« dicit: »Laui, pedes meos quomodo inquinabo illos [40 1Kb] ?« In quarto. Lauabit nos Christus cum abluerit sordes filiarum Sion et lauerit sanguinem Hierusalem de medio eius, in spiritu iudicii et spiritu ardoris [41 1Kb] .


Dentes tui sicut greges tonsarum que ascenderunt de lauacro.

[CAR.] Greges tonsarum sunt illi qui possessionum onera tanquam uellera deponentes, omnia reliquerunt pro Christo, qui quanto plus se abstraxerunt de mundo, tanto liberiori animo sacras Scripturas intelligere potuerunt; quibus 80 quoque non fecerunt obiicere peccatorum tenebre. Nam lacrymis penitentie et deuotionis frequenter abluti  ascenderunt de uirtute in uirtutem ut uiderent Deum deorum in Sion [42 1Kb] , quod interpretatur speculum; ut uidelicet mundi cordis oculo Deum conspicerent in speculo Scripturarum. His igitur omnibus qui quasi grex Domini in pascuis sacre Scripture ruminauerunt, assimulantur dentes uirginis, id est, sensus et studiositas, quibus ipsa decerpsit, attriuit, masticauit, ruminauit, et incorporauit anime sue uelut herbas uirentes, sacre Scripture sententias. Sequitur.


Omnes gemellis fetibus, et sterilis non est in eis.

 [THO.] Gemellos fetus pariunt oues Christi: quia eorum predicatione habetur amor Dei et proximi uel fides et opera, et sic non est sterilis in eis, quia fecunde sunt operibus et affectionibus et uirtutibus. Ouis triplicem patitur sterilitatem scilicet: Lactis, agni, uelleris. Primum ex inedia pascue, secundum ex corruptione uulue, tertium ex ueprium frequentatione. Pascue doctrine, uulue obstinate malitie, ueprium malorum frequentationes. Iste sic non sunt steriles sed dant lac simplicitatis, agnum mansuetudinis, uellus bone conuersationis. De primo: »Lac concupiscite, ut in eo crescatis in salutem [43 1Kb] ,« De secundo: Iubetur agnus offerri in lege, mulieri que peperit [44 1Kb] . De tertio Dominus: »Attendite a falsis prophetis qui ueniunt ad uos in  uestimentis ouium, intrinsecus autem sunt lupi rapaces [45 1Kb] .« uel lac simplicis doctrine. Unde: »Lac uobis potum dedi, non escam [46 1Kb] ; agnum patientie et innocentie: »Sicut agnus coram tondente se obmutescit et non aperuit os suum [47 1Kb] ;« uellus necessarie prouidentie: »De uelleribus ouium mearum calefactus est [48 1Kb] .« Sed hi qui ascendunt de lauacro, quidam ascendunt a superbia, quidam a concupiscentia, quidam a caritate. Ascendentibus a superbia sunt tres gradus, uidelicet, timor, dolor, amor; ascendentibus a concupiscentia carnis, tres, scilicet patientia, misericordia, compunctio; ab ignorantia, cognitio, meditatio, contemplatio; a caritate, temperantia, prudentia, fortitudo. Adam  primum creatus fuit in caritate, sed cecidit in superbiam [49 1Kb] ; deinde in concupiscentiam, postmodum in ignorantiam. Ergo ubi primum cecidit, inde primum ascendit, id est a superbia, et ibi calcat caput serpentis, id est superbiam; in secundo calcauit uentrem serpentis, id est concupiscentiam; tertio calcauit pectus serpentis, id est ignorantiam. Ascendens de caritate unde ceciderat, totum pressit serpentem complicatum; quando primo cepit reuerti eius caudam rupit, qua in malo perseuerauimus usque ad penitentiam. Quia igitur isti lapsus Ade fuerunt radix humane ruine oportebat ut ueniret homo, qui radix esset ex qua repullularet in nobis caritas. Hec alia non fuit quam Christus, qui accenderet iterum in nobis caritatem, et sacrificium  fieret pro Ecclesia. Hunc ideo inuocabant patres antiqui, cum magno desiderio dicentes: »O radix Iesse, qui stas in signum populi, super quem continebunt reges os suum, quem gentes deprecabuntur; ueni ad liberandum nos in bracchio extento, iam noli tardare [50-54 1Kb] .« Iesse dicitur incendium uel sacrificium insule, ut scilicet per radicem Iesse caritas accendatur in Ecclesia pro qua sacrificatur. Ipsa enim est quasi insula undis tribulationum concussa.

Quadruplex est radix: est enim radix arboris  exsiccate, est radix de terra sitiente, est radix que mittitur ad humorem aque, est quoque radix Iesse. Prima est mala uoluntas peccatoris, secunda bona uoluntas penitentis, tertia est uoluntas affecta gratia deuotionis, quarta est filius uirginis. Prima reuiuiscit apposito cophino stercorum, secunda languet ex uehementia desideriorum, tertia uiret et germinat pre magnitudine spiritalium gaudiorum, quarta stat in signum populorum. Super primam aperient predicatores os suum, super secundam aperient oratores os suum, super tertiam aperient laudatores os suum, super quartam continebunt reges os suum. Prime enim mandata Dei predicabuntur, secunde desideria sua impetrabuntur, tertie spiritalia carismata augebuntur,  quartam gentes deprecabuntur, et sic ueni, ad liberandum nos; iam noli tardare.« De prima dicitur: »Dimitte arborem hoc anno ut fodiam circa radicem eius et mittam stercora [55-64 1Kb] ;« de secunda: »Egredietur quasi uirgultum coram eo, et quasi radix de terra sitienti [65 1Kb] ;« de tertia: »Erit tanquam lignum quod plantatum est secus decursus aquarum, quod ad humorem mittit radices suas [66 1Kb] ;« de quarta hic habemus: Igitur super primam aperient predicatores os suum et audiet Dei mandata, et reuiuiscet apposito cophino stercorum.

Quatuor sunt genera stercorum que in diuina pagina inueniuntur. Est enim stercus hominis, est  stercus bouis, est stercus iumenti, est stercus columbe. Primum est prelatorum peccatum, secundum pecuniosorum, tertium luxuriosorum, quartum idiotarum. Primi cum sint magistri, peccant scienter, secundi confidenter, tertii impudenter, quarti simpliciter. De primo Ezechiel [67-68 1Kb] . »Fili hominis, fac panem et coques eum in stercore hominis;« de secundo: »De stercore boum lapidatus est piger,« ait Salomon [69 1Kb] ; de tertio: »Computruerunt iumenta in stercore suo [70 1Kb] ;« de quarto, in lib. Regum legitur quod uendebatur pre fame stercus columbe [71 1Kb] . Primi enim aliis predicantes inde cadunt in uanam gloriam et superbiam; secundi quasi boues pro temporalibus laborantes et inde eleemosynas dantes confidentius malis querunt pecuniam: tertii  quasi iumenta portantes onus penitentie, impudenter cadunt in luxuriam: Quarti, cum sint idiote, peccant per ignorantiam. De primis: »Qui alios doces, teipsum non docos: qui predicas non mechandum, mecaris [72 1Kb] ;« secundis Apostolus: »Si expendero omnes facultates meas in cibum pauperum, caritatem autem non habeam, nichil mihi prodest [73 1Kb] ;« tertiis dicitur: »Induimini Dominum, id est Christum, et curam carnis ne feceritis in desideriis [74 1Kb] ;« quartis, idem: »Timeo ne sicut serpens  seduxit Euam astutia sua, ita corrumpantur sensus uestri, et excidant a simplicitate que est in Christo [75 1Kb] .« Primis igitur proponatur quomodo cecidit diabolus per superbiam, secundis quomodo periit diues ille euangelicus purpuratus, tertiis quomodo submersa est Sodoma, quartis quomodo seducta est Eua. Ecce cophinus stercorum huic radici appositus est. Transeat ergo in secundam radicem scilicet in penitentium bonam uoluntatem, et erit de terra sitienti, dum cor siccum scilicet sine deuotione desiderat deuotionem.

Hoc ergo ordine procedat: primo duritia confringatur, secundo de peccato conteratur, tertio bonum a malo discernatur, ut dum soli bono uacatur deuotio quam desiderat habeatur; hunc docet Isaias  ordinem sic: »Confractione confringetur terra, contritione conteretur terra, agitatione agitabitur terra [76-77 1Kb] .« Confringetur igitur quasi in alueo per malleum, conteretur quasi in mortario per pistillum, agitabitur quasi in cribro per aperturas foraminum. Confringetur in alueo occurrentis damnationis, malleo timoris conteretur in mortario proprie reprehensionis, pistillo compunctionis, agitabitur in cribro iugis meditationis per foramina discretionis. Sic enim pigmentarii solent in puluerem species suas redigere. Audi alueum damnationis. »Mitte eum in tenebras exteriores, et ibi erit fletus et stridor dentium [78-79 1Kb] .« Audi malleum timoris: Timor mortis conturbat me quia in inferno nulla est  redemptio. Unde subdit idem Isaias [80 1Kb] : »Formidinem et foueam et laqueum Domini quis effugiet.« Formidinem moriendi, foueam inferni, laqueum iudicii. De primo: »Cor meum conturbatum est in me et formido mortis cecidit super me [81 1Kb] ;« de sesecundo: »Ut mitiges ei a diebus malis, donec fodiatur peccatori fouea [82 1Kb] ;« de tertio, »Pluet super peccatores laqueos [83 1Kb] .« Audi mortarium proprie accusationis: »Peccauimus cum patribus nostris, iniuste egimus, iniquitatem fecimus [84 1Kb] ,« pistillum docet Dauid: »Que dicitis in cordibus uestris, et in cubilibus uestris compungimini [85 1Kb] ,« audi cribrum assidue meditationis: »Meditatus sum nocte cum corde et exercitabar et scopebam spiritum meum [86 1Kb] ;« audi foramina discretionis: »Omnia probate,  quod bonum est tenete. Ab omni specie mala abstinete uos [87-88 1Kb] .« Ecce inutilis grossitudo que remanet circa cribrum, id est peccatum. »Quod bonum est tenete.« Ecce puluis subtilis, qui transit foramina cribri. Hoc gustato puluere, sentit dulcedinem deuotionis quam desiderauit. Ergo iam desinit esse radix de terra sitienti et ut languores deponat, fit tertia radix que ad humorem est.

Tertia radix est que ad humorem mittatur, scilicet uoluntas affecta deuotione. Primo habet aquam  munditie, secundo rorem gratie, tertio hilaritatem in deuotione, quarto caritatem in edificatione. Aquam munditie, qua radix humectata germina bonorum operum producit; rorem gratie, qua messem uirtutum ad maturitatem prouehit; hilaritatem in deuotione qua gustando superna gaudia quadam nouitate glorie conscientiam afficit; caritatem in edificatione, cuius exemplo, quasi quadam sagitta amoris, sancta emulatione cor proximi transfigit. Hanc seriem ostendit Iob, ita: »Radix mea aperta est iuxta aquas [89 1Kb] .« Ecce primum. »Et ros in messione morabitur [90 1Kb] .« Ecce secundum. »Gloria nostra semper innouabitur [91 1Kb] .« Ecce tertium. »Et arcus in manu mea instaurabitur [92 1Kb] .« Ecce quartum. Arcus enim in manu instauratur cum ex  interna deuotione iuxta mandata noue legis ac ueteris, que designantur in arcu, operatur. Inde quoque sagitta emulationis per exemplum ad cor proximi transmittitur. De primo: »Effundam super uos, ait Dominus per prophetam, aquam mundam et mundabimini ab omnibus inquinamentis uestris [93 1Kb] .« De secundo ait Dominus per Osee prophetam [94 1Kb] : »Ero quasi ros, Isrel germinabit quasi lilium.« Et subiungit: »Et odor eius ut Libani [95 1Kb] ,« scilicet odor bone opinionis que proximos ad amorem accendit. Unde sponsa: »uulnerata caritate ego sum.« Hoc enim uulnus amoris fecit radix Iesse, scilicet succensio caritatis, quod dicitur Iesse, uel sacrificium insule, id est Ecclesie, que pulsatur aduersitatibus mundi quasi maris fluctibus insula.  Ad hoc enim dicitur: »Qui stat in signum populorum [96-97 1Kb] ,« scilicet in signum crucis.

Radicis Iesse sunt quatuor signa: primum est signum miraculorum, secundum sacramentorum, tertium populorum, quartum glorificatorum. Primum Dei incarnati, secundum Dei regenerantis, tertium Dei morientis, quartum Dei uiui. Per primum enim ad fidem illuminamur, per secundum a peccatis regeneramur, per tertium a diabolo liberamur, per quartum in gloria coronamur. De primo ait Nicodemus: »Nemo potest hec signa facere que tu facis, nisi fuerit Deus cum eo [98 1Kb] .« Et Dominus: »Signa eos qui crediderint hec sequentur, in nomine meo demonia eiicient [99 1Kb] ,« etc. De secundo  in Apocalypsi [100 1Kb] : »Dignus es, Domine, accipere librum, et soluere septem signacula eius,« id est aperire sacramenta. De tertio dictum est in Ezechiel [1 1Kb] , uiro qui erat indutus lineis, ut imprimeret lignum Thau in frontibus credentium, id est signum crucis. De quarto in Apocalypsi [2 1Kb] : »uidi angelum descendentem de celo, habentem signum Dei uiui.« Et ex omni tribu filiorum Isrel uisi sunt duodecim millia signati [2* 1Kb] . Habebant enim quoddam insigne prognosticum future resurrectionis in gloria.  In primo igitur signo Christus ambulauit 81 In secundo iacuit, in tertio stetit, in quarto sedit.

Ambulauit, nos ad regnum trahendo. Sedit nobiscum participatione sacramentorum se humiliando; stetit in cruce uiriliter pro nobis pugnando, sedebit in throno maiestatis sue nos iudicando. Ad primum nos inuitat Apostolus dicens: »Qui dicit se in Christo manere, debet sicut ipse ambulauit et ipse ambulare [3 1Kb] .« Secundum nobis ostendit, quando bapizatus est a Ioanne [4 1Kb] , qui et in presepio iacuit [4* 1Kb] , pro nobis humilians se. De tertio in Apocalypsi: »uidi supra montem Sion Agnum stantem similem occiso [5 1Kb] .« De quarto in Daniele: »Throni positi sunt et Antiquus dierum sedit [6 1Kb] .« Sic enim sedebit cum uenerit ad iudicandum, habens  signum et ueritatem gloriose resurrectionis. Habebit enim »in uestimento suo et in femore suo scriptum: Rex regum et Dominus dominantium [7 1Kb] .« Signum uero crucis dicitur signum populorum, quia per illam congregauit nos in unum Christi amor, ut essemus »populus eius, et oues pascue eius [8 1Kb] .« »Super quem, ait, continebunt reges os suum [9 1Kb] .« Imo continebunt super eum os suum oratores, continebunt philosophi, continebunt et reges. Oratores non habentes aduersus eum argumentosam allegationem; philosophi ignorantes que supra naturam est ueritatem; reges humiliantes ei imperiosam potestatem. De primo dicebant Pharisei quasi insolubile proponentes: »Licet censum dari Cesari an non? Et ille respondit: Reddite ergo que sunt  Cesaris Cesari, et que sunt Dei Deo [10 1Kb] .« Et ultra ait Scriptura: »Nemo ausus fuit eum interrogare [11 1Kb] .« De secundo ait Pilatus, nesciens quid diceret: »Quid est ueritas [12 1Kb] ?« Ipse autem sciebat. Nam de se dixit: »Ego sum uia, ueritas et uita [13 1Kb] .« De tertio: Continuit os suum, ne quid improperaret ei »regulus cuius filius infirmabatur Capharnaum [14 1Kb] .« Sed et Tiberius Cesar audiens eius miracula inter deos eum precepit coli. Sequitur: »Ipsum gentes deprecabuntur [15 1Kb] .« Notandum quod ipsi Iudei imprecantur, gentes deprecantur, Christiani precantur. Imprecantur damnationem, deprecantur peccatorum remissionem, precantur saluationem. De primo dicunt: »Reus est mortis [16 1Kb] ;« Et: »Crucifige,  crucifige eum [17 1Kb] .« Secundo deprecantur gentes dicentes: »ueni ad liberandum nos; iam noli tardare [18 1Kb] .« Tertio precantur Christiani dicentes: »ueni ad saluandum nos, Domine Deus noster [19 1Kb] .«


Omnes gemellis fetibus; et sterilis non est in eis.

[CARD.] Et quod in hoc loco dicitur ad tria premia refertur, scilicet oculos, capillos, et dentes, qui omnes habent gemellos, geminos, siue fructus, uel fetus, quia intellectus et affectus beate uirginis, qui per oculos designantur; et celestium contemplatio,  que signatur in capillis; ingenium quoque et studiositas, que notantur in dentibus, et in ipsa uirgine fructum fecerunt per meritum et in nobis per exemplum, et in illis omnibus, oculis scilicet, capillis et dentibus, nullus actus fuit sterilis et absque premio, quia postquam concepit filium sic fuit tota caritate condita, ut pie credatur de ipsa quod omnis motus rationis in ipsa fuit fructuosus et meritorius: quod ipsi conuenit tanquam priuilegium singulare. Sequitur.


Sicut uitta coccinea labia tua: et eloquium tuum dulce.

[THO.] Labia sponse cocco assimilantur, quia Domini sanguinis quo redempta est, pretium non cessat predicare Ecclesia. Sed decantat: »Mihi absit  gloriari, nisi in cruce Domini nostri Iesu Christi [20 1Kb] .« Nec simpliciter coccum dicit, sed uittam coccineam. uitta enim solet capillos astringere. Si ergo in capillis eius fideles accipiuntur, uitta que hos astringit, et ad caput quod est Christus coaptat, doctrina ueritatis intelligitur, que eos ne defluant per illicita, ad caput suum, quod Christus est, colligit. Et eloquium tuum dulce; quia lasciuos nichil sic retrahit, sicut pietas Dominice passionis eis predicata. Sanguinem Christi in manibus habemus. Multi sunt sanguines. Est enim sanguis appetitus, et est sanguis culpe, sanguis pene, sanguis compunctionis, sanguis redemptionis. De primo: »uita anime in sanguine est [21 1Kb] ;« de secundo:  »Carnem cum sanguine non comedetis [22 1Kb] ,« de tertio: »Sanguis eius super caput eius [23 1Kb] ;« de quarto Gregorius: »Lacryme penitentium quidam sanguis anime est.« De quinto: »Lauit nos a peccatis nostris in sanguine suo [24 1Kb] .« Primus suggerit, secundus offendit, tertius punit, quartus implorat, quintus impetrat. Primus suggerit uenenum, secundus offendit Deum, tertius punit reum, quartus implorat misericordiam, quintus impetrat ueniam. Primus suggerit leuiter, secundus offendit miserabiliter, tertius punit seruiliter, quartus postulat suppliciter, quintus impetrat uniuersaliter.

Pro his quinque in Leuitico, quinque genera animantium immolari iubentur. Primum est bos qui est magni corporis, cuius sanguis significat appetitum  carnis, qui effundendus est, ne perueniat ad peccatum. Quod si peruenerit, sequitur de capra quod est fetidum animal, cuius sanguis qui designat fetorem peccati effundi debet, ne amplius agatur. Sequitur de oue, que est innocens animal, cuius sanguis contra petram effunditur, ne ire Dei flagello puniatur. Sequitur quarto de auibus, que alte uolant, quarum sanguis designat lacrymas ad Deum missas. Predictorum sanguis funditur ad ostium tabernaculi, quia nondum propinqui sunt Deo. Auium uero iuxta altare, quia lacryme nos appropinquare Deo faciunt. Nota quod triplex est altare. Altare  dicitur Ecclesia, iuxta illud: »Cum intraueritis terram quam Dominus daturus est uobis, facietis altare Domino de lapidibus quos ferrum non tetigit [25 1Kb] ,« id est de pacificis et non de schismaticis. Dicitur et Christus altare. Unde Apostolus: »Altare habemus de quo non habent potestatem edere qui tabernaculo deseruiunt [26 1Kb] ,« id est carni. Est et cor nostrum altare. Unde: »Oblatio iusti impinguat altare [27 1Kb] ,« id est cor. Sanguis iste lacrymarum in altari, quod est Ecclesia debet effundi, quia in fide Ecclesie, et in altari cordis, quia de corde debent emanare, uel iuxta altare dicit orientalem plagam, id est ad Christum, qui est sol iustitie; uel notitiam Dei, et uesiculam gutturis, id est superbiam, et plumas, id est leuitatem conuersationis, quia  uisa celsitudine Dei, superbiam nostram deponimus, et sanguinem lacrymarum pro his fundimus. Est et sanguis redemptionis, scilicet Christi: »In sanguine, inquit, Testamenti tui redemisti uinctos tuos de lacu in quo non erat aqua [28 1Kb] .« Hic significatus est in uitta coccinea. Sed ad idem significandum inuenimus funiculum coccineum in domo Rahab meretricis per quem dimisit exploratores Iericho [29 1Kb] . Ad idem etiam cum manus Zare nasceretur, inuoluta est panno serico coccineo [30 1Kb] . In his tribus sanguis significatur Christi, sed ad diuersa. uitta enim stringit, funiculus trahit, pannus ornat. Stringit dissolutos, trahit auersos, ornat iustos: dissolutos ne a capite suo recedant, scilicet Christo; auersos, ne in infernum descendant; iustos, ut in iudicio  gaudeant. Quidam habent uittam, funiculum quidam, quidam pannum. uittam in ore, funiculum in corde, pannum in corpore. In ore doctores, in corde spirituales, in corpore martyres. Doctores in predicatione, spirituales in uoluntate, martyres in sanguinis effusione. Predicatoribus enim dicitur:

Et eloquium tuum dulce. Meretrix Rahab, scilicet caro nostra, que est in Iericho, id est in mundo; Iericho enim luna dicitur, propter instabilitatem: habet domum, id est conuersationem. Hec habet duo solaria, scilicet inferius sensualitatem, et spiritualitatem superius; in hoc absconduntur duo exploratores, scilicet ratio et affectus. Affectus ad passionem inuitat, ratio quomodo fiat ordinat. Sed  in illo querit eos rex Iericho, id est diabolus, ut quod non potest per carnem, per uanam gloriam faciat. Sed absconduntur in uili stipula lini, quia humilitate se protegunt, tandem per funiculum coccineum descendunt [31 1Kb] , ad passionem Christi confugiendo.

Iste funiculus triplex est, quia »triplex funiculus difficile rumpitur [32 1Kb] ,« et hoc propter tres effectus: Peccata remittit, tentationes excludit, iustis regnum aperit. Audi adhuc triplicem: petras scidit, uelum rupit, infernum spoliauit, scilicet dura corda molliendo, inimicitias inter Deum et hominem dissoluendo,  iustos de inferno extrahendo. Adhuc audi triplicem: Intulit terris tremorem, inferis timorem, celo stuporem. De primo: »Terra tremuit et quieuit [33 1Kb] ;« de secundo: »Attollite, portas, principes, uestras. Quis est iste Rex glorie [34 1Kb] ?« De tertio angeli: »Quis est iste qui uenit de Edom tinctis uestimentis de Bosra [35 1Kb] ?« Est et coccinum, quo Christus est uestitus in passione. In his quatuor coccinis designatur sanguis agni paschalis, in quatuor partibus domorum Isreliticarum positus [36 1Kb] , scilicet in inferiori limine, in superiori, id est in sensualitate et deuotione, et in sinistro poste, id est opere, et in dextro, id est ore. Qui est in sinistro, id est opere, nos redimit, scilicet coccinum in manu Zare. In inferiore limine, id est sensualitate, nos abluit:  hoc est coccinum quo Christus est uestitus, in passione; in dextro poste, id est in ore, nos portat: hec est uitta coccinea, et in superiori limine, id est deuotione nos ornat: hic est funiculus Rahab in superiori solario. Quomodo digne sumatur, additur in assatis carnibus, azymis panibus, lactucis agrestibus [37 1Kb] . De hoc coccino ait Dauid ad filias Isrel: »Qui uestiebat uos coccino in deliciis [38 1Kb] ,« id est Saul quem plangebant. Funiculum coccineum uolebat eum esse cui dicebat: »Fac tibi duas tubas argenteas et ductiles, quibus conuocabis populum, quando mouenda sunt castra [39 1Kb] ,« scilicet ad annuntiandam purpuram Dominice passionis, ad coccinum mutue in Christo scilicet dilectionis. »Duas,« ait, »tubas,« ad concepti flatus emissionem; »argenteas,«  ad castitatis et innocentie demonstrationem; »ductiles,« ad sustinendam quam annuntiamus Christi passionem; »quibus conuoces populum« ad mutuam inimicorum expugnationem; flatum, quem Spiritus sanctus per inspirationem immittit; innocentie, qua colorat Deus, dum peccata remittit; dilectionem, qua Spiritus sanctus animos accendit; inimicorum expugnationem, quibus nos Deus tentari permittit.

Primo est notandum quod est tuba enea, est tuba argentea, est tuba cornea. Prima est fusilis, secunda ductilis, tertia perductilis. Prima enim est prophetica, secunda apostolica, tertia angelica. Prima fusilis, quia igne sancti Spiritus inflammata, preco fuit superni consilii; secunda predicatio sancti  Euangelii; tertia fuit Angelus magni consilii. Audi fusilem: »Et scintille quasi aspectus eris candentis [40 1Kb] .« De prima, et secunda et tertia: »In tribus ductilibus et uoce tube cornee [41 1Kb] .« De prima: »Sicut locutus est per os sanctorum qui a seculo sunt prophetarum eius [42 1Kb] .« De secunda: »Annuntiauerunt opera Dei, et facta eius intellexerunt [43 1Kb] .« De tertia. »Erexit Dominus nobis cornu salutis, in domo Dauid pueri sui [44 1Kb] .« Pro prima dicitur: »Canite  tuba in Sion [45 1Kb] ,« Pro secunda: »Buccinate in neomenia tuba in die solemnitatis uestre [46 1Kb] ;« de tertia: »Pro tanti regis uictoria tuba intonet salutaris [47 1Kb] .« Prima sonat uoce graui, secunda acuta, tertia superacuta. Prima, quia sub legis duritia, secunda sub gratia, tertia promittitur gloria. Prima, quia »dedit abyssus uocem suam [48 1Kb] ,« et: »abyssus abysssum inuocat [49 1Kb] .« Abyssus enim dicuntur corda prophetarum propter profunditatem et obscuritatem sententiarum. Cataracte Dei sunt inspirationes. Secunda ergo acuta, quia »in omnem terram exiuit sonus eorum, et in fines orbis terre uerba eorum [50 1Kb] .« Tertia est superacuta, quia intonuit de celo Dominus, et Altissimus dedit uocem suam [51 1Kb] .« Prima enim subobscure annuntiat sacramenta, ut de  baptismo: »Erit tons patens domus Dauid in ablutione peccatoris et menstruate [52 1Kb] .« Secunda aperte denuntiat Christum aduenisse. Unde: »Apparuit gratia Domini Iesu Christi omnibus hominibus erudiens nos [53 1Kb] .« Tertia apertissime uocat nos ad gloriam. Unde: »Transite ad me, omnes qui concupiscitis me et a generationibus meis adimplemini [54 1Kb] .«

Primam designant septem tube quibus septem angeli in Apocalypsi canebant [55 1Kb] , ad primam quarum facta est grando et ignis mistus sanguine. Figuram secunde tenuerunt tube Gedeonis, ad quarum sonum apostoli fugerunt. In figura tertie fuerunt septem tube, quibus muri 82 Iericho corruerunt.

 Iste tube enee sunt quasi decolorate non habentes perfectam claritatem. Tuba enea erat Isaias, dum minaretur inferorum angustiam; erat Ezechiel, dum proponeret mundi miseriam; erat Ioannes Baptista, dum prouocaret ad penitentiam. Primum nobis incutit horrorem, secundum dolorem, tertium feruorem. Horrorem quem fugiamus; dolorem, ut mundum minus diligamus: feruorem, ut peccata diluamus. Ait enim Isaias: »Subter te sternetur tinea, et operimentum tuum erunt uermes [56 1Kb] .« Ezechiel. »uentus turbinis ueniebat ab aquilone, et nubes magna et ignis inuoluens [57 1Kb] .« Ioannes: »»Penitentiam agite, appropinquauit enim regnum celorum [58 1Kb] .« Ecce uerbi gratia  prima de septem tubis Apocalypsis, ad cuius sonum fit grando mundane tribulationis, mista sanguine culpe et igne eterne damnationis. Sed quia iam tempus gratie aduenit, iubemur facere duas tubas argenteas, scilicet Petrum et Paulum, quia »Petrus apostolus et Paulus doctor gentium, ipsi nos docuerunt legem tuam, Domine [59 1Kb] .« Primo debent esse tube, secundo argentee, tertio ductiles. Tube, que flatu doctrine prebeant alimoniam; argentee  ut sint candide per simplicitatem, castitatem et innocentiam; ductiles, ut inter malleum afflictionis et incudem penitentie perfectam habeant iustitiam. De tuba dicitur: »Canite tuba in Sion [60 1Kb] ;« ac si diceret: »Pascite qui in uobis est gregem Domini [61 1Kb] .« Candorem argenti habuit per simplicitatem, castitatem, et innocentiam. Simplicitatem, ut sint penne columbe deargentate [62 1Kb] ; per innocentiam, ut sint argentum de electro [63 1Kb] : quod ut ex argento humanitatis et auro diuinitatis, scilicet Christus, »qui peccatum non fecit, nec inuentus est dolus in ore eius [64 1Kb] .« Castitatem, ut sicut scyphus argenteus in quo solet Ioseph augurari [65 1Kb] ; qui stuprum domine meretricis recusauit [66 1Kb] . De simplicitate: »Estote simplices sicut columbe [67 1Kb] .«  De innocentia: »Innocens manibus et mundo corde [68 1Kb] ;« de castitate: »Non in comessationibus et ebrietatibus, non in cubilibus et impudicitiis [69 1Kb] .« Primi sunt lilia conuallium [70 1Kb] ; secundi, lilium inter spinas [71 1Kb] ; tertii sicut aceruus tritici uallatus liliis [72 1Kb] . Ecce isti sunt sicut duo hinnuli capree gemelli [73 1Kb] ; qui pascunt inter lilia, donec aspiret dies, et inclinentur umbre [74 1Kb] .« Sicut ductiles, inter malleum et incudem formate per propriam passionem, per proximi compassionem, per contumeliarum susceptionem. Audi Paulum ductilem: »Periculis ex genere, periculis latronum, periculis fluminum, periculis in falsis fratribus. Ter uirgis cesus sum; semel lapidatus sum, ter naufragium feci [75 1Kb] .« uidit et Petrum carceri mancipatum, uerberibusque cesum,  contumeliis affectum, ultimo crucifixum. Ecce tube, ecce argentee, ecce ductiles. Inde est quod in candelabro tabernaculi erant scyphi et spherule et lilia [76 1Kb] . Scyphi qui ministrent potum doctrine; lilia simplicitatis, castitatis et innocentie; spherule, que rotunde fuerunt argumento tornature, perfectio iustitie. Quibus ait: »Conuocabis populum quando mouenda sunt castra [77 1Kb] .«

Iste enim tube primo populum reuocant, secundo conuocant, tertio prouocant. Reuocant ab errore ad ueritatem; conuocant ad unanimitatem; prouocant ad supernam felicitatem. Primum, ut habeant fidei firmitatem, secundum, ut habeant, caritatem, tertium, ut perueniant ad regni claritatem.  Audi Petrum reuocantem: »Deponentes omnem malitiam et omnem dolum et simulationes et inuidias et omnes detractiones, sicut modo geniti infantes, rationabiles et sine dolo lac concupiscite, ut in eo crescatis in salutem: si tamen gustatis quoniam dulcis est Dominus [78 1Kb] ,« ut dicat: »Eratis aliquando sicut oues errantes; sed conuersi estis nunc ad pastorem et episcopum animarum uestrarum [79 1Kb] .« Audi Paulum reuocantem: »Nox precessit, dies autem appropinquauit: abiiciamus  ergo opera tenebrarum, et induamur arma lucis, ut in die honeste ambulemus [80 1Kb] ;« quo facto possit dicere: »Eratis aliquando tenebre, nunc autem lux in Domino [81 1Kb] .« Audi Petrum conuocantem: »Instruite in fide uestra uirtutem; in uirtute scientiam, in scientia abstinentiam; in abstinentia patientiam; in patientia pietatem; in pietate fratrum amorem; in fratrum amore caritatem [82 1Kb] .« Audi et Paulum conuocantem: »Obsecro uos, ut digne ambuletis uocatione qua uocati estis cum humilitate et mansuetudine, cum patientia supportantes inuicem in caritate [83 1Kb] .« Audi Petrum prouocantem ad eternam felicitatem: »Benedictus Deus, qui regenerauit nos in spem uiuam, in hereditatem incorruptibilem, et incontaminatam et  immarcessibilem, conseruatam in celis [84 1Kb] .« Incorruptibilem, quia non patietur defectum; incontaminatam, quia ibi non erit peccatum; immarcessibilem, quia ibi nemo patietur tedium. Audi et Paulum prouocantem: »Si consurrexistis, ait, cum Christo, que sursum sunt querite, ubi Christus est in dextera Dei sedens; que sursum sunt sapite, non que super terram. Mortui enim estis et uita uestra abscondita cum Christo in Deo [85 1Kb] .« Sequitur:

»Quando mouenda sunt castra.« Notandum quod tria sunt genera castrorum, Castra Aegyptiorum, castra Isreliticorum, castra angelorum. De primis dicitur: »Respexit Dominus super castra Aegyptiorum [86 1Kb] ;« de secundis: »Qui leprosus est, egrediatur  extra castra [87 1Kb] ;« de tertiis ait Iob: »Castra Dei sunt [88 1Kb] .« Prima sunt remouenda, secunda mouenda, tertia admouenda; prima enim sunt castra mundi, secunda deserti, tertia celi. Prima militant ut rapiant; secunda, ut ad patriam perueniant; tertia, ut peruenientes introducant. Prima ergo relinquamus, secunda eligamus, ad tertia suspiremus. Relictis ergo primis, in secundis militemus: in quibus nos oportet habere unanimitatem cordium, prouidentiam in posterum, contra tentationes ad Christum refugium, bene operando cor habere sursum.

De his quatuor ait Salomon: »Quatuor sunt minima terre et ipsa sunt sapientiora sapientibus, scilicet »locusta, que regem non habet et uniuersa  uolat per turmas [89 1Kb] :« hec est unitas cordium. »Formica que laborat in estate, unde uiuat in hieme [90 1Kb] :« hec est prouidentia. »Lepusculus plebs inualida, que ponit cubile suum in petra [91 1Kb] :« ecce refugium ad Christum, »Stellio qui manibus graditur et in domo regis habitat [92 1Kb] :« ecce bonum opus, et cor sursum eleuatum. De primo: »Unus spiritus et una fides erat in eis [93 1Kb] ;« de secundo: »uade ad formicam, o piger, et contemplare uias  eius, et disce sapientiam [94 1Kb] ;« de tertio: »Esto nobis, Domine, turris fortitudinis a facie inimici [95 1Kb] ;« de quarto: »Nostra conuersatio in celis est [96 1Kb] .« De operibus: »Dum tempus habemus, operemur bonum ad omnes: maxime ad domesticos fidei [97 1Kb] .« Has tubas populus Gedeonis in manu habebat, id est opera apostolorum, precepta tamen nondum promulgata faciebat. Lagenas comploserunt, id est corpora, et fracte sunt, et aperuerunt lampades fulgentes, scilicet cordis caritatem. Ecce omnia »terribilis ut castrorum acies ordinata [98 1Kb] .« Sequitur:

»Tuba cornea«, que est Christus triplici ratione. Cornu non contrahens carnis mollitiem, de carne nascitur. Est instrumentum cuius sono lupus ab  ouibus abstrahitur; per calorem ad arbitrium operantis flectitur. Hoc cornu est Christus, qui natus est de carne, nec tamen de ea ab ipso contracta est pollutio: quod est contra diabolum nostra protectio, ut nostre miserie se applicaret fecit dilectio. De primo: »uenit in similitudinem carnis peccati [99 1Kb] qui peccatum non fecit, nec inuentus est dolus in ore eius [100 1Kb] .« Pro secundo dicitur: »Pastor bonus qui posuit animam suam pro ouibus suis [1 1Kb] ,« et pro grege suo mori dignatus est. Pro tertio: »Exinaniuit semetipsum formam serui accipiens [2 1Kb] ,« utpote ille Eliseus qui contraxit se ad mensuram pueri filii Sunamitis [3 1Kb] . Cantu huius tube muri Iericho corruerunt, scilicet mundi fortitudo.  Unde: »Confidite, ego uici mundum [4 1Kb] .« Hec tuba nos inuitat ad sui imitationem, ad spiritualem resurrectionem, ad regni participationem. Primum ut peregrinemur confidenter; secundum, ut uiuamus suauiter; tertium ut regnemus cum eo feliciter. De primo: »Qui uult uenire post me, abneget semetipsum et tollat crucem suam et sequatur me [5 1Kb] ;« de secundo: »uenite ad me, omnes qui laboratis et onerati estis; et ego reficiam uos [6 1Kb] : Qui sitit, ueniat et bibat: et de uentre eius fluent aque uiue [7 1Kb] ,« de tertio: »Beati pauperes spiritu, quoniam ipsorum est regnum celorum,« et cetera opera bona que inde sequuntur, usque »Beati qui persecutionem patiuntur propter iustitiam, quoniam ipsorum est regnum celorum [8 1Kb] .« Ad quod  nos perducat iehsu Christus, cui est honor et gloria in secula seculorum. Amen.


Sicut uitta coccinea [siue funis coccineus secundum aliam litteram], labia tua, et eloquium tuum dulce.

[CARD.] Ac si dicat: Labia tua, fusis ad Deum precibus, sicut uitta constringit capillos, sic cogitationes hominum constringunt et astringunt capiti suo Christo, ne defluant uel elongentur ab ipso. Dicitur autem funis coccineus triplex ille funiculus, qui cum predicatione Trinitatis uerbum admiscet de coccinio passionis. »Et sicut ista predicatio  cogitationes nostras constringit in Christo, et conseruat in eo, ita facit beate uirginis deprecatio, pro eo quod eloquium eius dulce est in precibus. Sequitur:


Sicut fragmen mali punici, ita gene tue, absque eo quod intrinsecus latet.

[THO.] Per genas uerecundia significatur, quia in erubescentia solet nos subitus rubor perfundere. Malum autem punicum, quia rosei coloris est, passionem Domini conuenienter significat. Quia ergo non erubescit Ecclesia crucem Christi, sed gaudet in passionibus et contumeliis pro Christo, uexillumque crucis illius gestare solet in facie, merito genas mali punici gestare dicitur. Et bene dicitur sicut fragmen mali punici, quia in eo pars  ruboris que patebat, uidetur, et pars que intus latebat candoris, aperitur. Hunc ergo ruborem, cum Domini passionem fatetur, monstrat. Ostendit albedinem mali punici, cum pulsata pressuris puritatem seruat cordis. Et sicut multa grana mali punici uideri non possunt, nisi frangatur: sic nec uirtutes Ecclesie, nisi tribulationibus probetur. Comparatur anima malo punico propter imitationem passionis Christi, qui fuit malum punicum hac ratione: malum punicum habet in cortice pallorem; in specie granorum ruborem; interius latenter candorem. Similiter Christus in humanitate assumpta habuit pallorem nostre infirmitatis, qua fracta in passione, apparuit rubor sanguinis. Interius autem latebat candor diuinitatis. In carne  tali uisitauit terram, in sanguine inebriauit eam, ex diuinitate uirtutibus locupletauit eam. Sed hec triplex est terra: Est enim terra uterus beate uirginis, et est terra Ecclesie militantis, et est terra Ecclesie triumphantis. In prima assumpsit carnem, in secunda sustinuit tribulationem, in tertia recepit beatitudinem. Primam uisitauit afferens benedictionem: »Benedixisti, Domine, terram tuam [9 1Kb] .« Secundam, afferens reconciliationem et pacem. Unde propheta: »Erit pax in terra cum uenerit [10 1Kb] .« Tertiam, reducens captiuitatem: »Ascendens Christus in altum captiuam ducit captiuitatem [11 1Kb] .« Primam, id est beatam uirginem, uisitauit angelica salutatione; inebriauit sancti Spiritus obumbratione,  multipliciter locupletauit sua incarnatione. Angelica scilicet, ut aduentus institueretur; obumbratione, ut fomes peccati in ea exstingueretur et gratia augeretur; sua incarnatione, ut totus mundus per eam locupletaretur. Sed quia ista »mirabilis facta est, et non potero ad eam [12 1Kb] ,« ad secundam me transfero, scilicet militantis Ecclesie, istam sequendo et uenerando consilio pete:

Tu longe sequere, et uestigia semper adora.
Domine Iesu, parumne erat tibi descendisse de Hebron in Sichem nisi descendisses de Sichem in Dothaim [13 1Kb] . Hebron dicitur uisio eterna, id est  celestis patria. Unde uenit in Sichem, quod dicitur humerus, uel labor, id est in uterum uirginis, ubi labores nostros suscepit. Inde in Dothaim, id est defectum, scilicet mortis. Scire uelim, Domine,

Que te uicit clementia,
Ut feras nostra crimina [14 1Kb] .
»Ego, inquit, uidens uidi afflictionem populi mei qui est in Aegypto, et descendi liberare eum [15 1Kb] .« uere enim uicit clementia. »uidit enim Ioseph fratrem suum, commota sunt omnia uiscera eius [16 1Kb] ,« et ingressus in cubiculum uirginis fleuit, ubi fletus et dolores nostros suscepit. Bene aduenisti, Domine, quia »fecisti iudicium meum et causam meam [17 1Kb] .« In tribus habebamus iudicium cum diabolo. In tribus causam cum Deo, quia, ut diximus, seminauit inimicitias  inter Deum et hominem, federa dirupit inter creaturam et Creatorem. Chaos magnum firmauit inter hoc exsilium et patriam celestem. Unde Isaias: »Dissipate sunt uie, cessauit transiens per semitas [18 1Kb] .« Ecce chaos. »Irritum factum est pactum [19 1Kb] ,« ecce fedus ruptum. »Proiecit ciuitates, non reputauit homines [20 1Kb] ,« ecce inimicitie. His facto chirographo diabolus nos tenebat obnoxios morti perpetue. Sed quod fecit iudicium, Paulus non tacuit: »Deleuit chirographum 83 decreti, quod erat contrarium nobis: et tulit de medio affigens illud cruci [21 1Kb] .«

Deus Pater in tribus habebat causam aduersum nos, scilicet ut restitueremus ei hominem absque  peccato, quem in Adam ei abstulimus; ut satisfaceremus ei de iniuria, quia, Deo relicto, diabolum secuti sumus, ut repararemus uiam ad regnum, que nostra negligentia deleta est. Sed, quia pauper sum [22 1Kb] et bonorum meorum non eget [23 1Kb] , soluit debitum sine peccato, de uirgine nascendo. »Que non rapuit tunc exsoluebat [24 1Kb] .« Expiauit reatum in passione, sanguinem fundendo. »uere languores nostros ipse tulit et dolores nostros ipse portauit [25 1Kb] .« Iter reparauit ad regnum a mortuis resurgendo, quia facta sunt »praua in directa et aspera in uias planas [26 1Kb] .« Item soluendo debitum inimicitias dissoluit, quia »inuentus est iustus et in tempore iracundie factus est reconciliatio [27 1Kb] ;« sic pacem Deus reddidit in se reconcilians ima summis, scilicet  expiando reatum federa renouauit. Unde gaudens Petrus ait: »Benedictus Deus qui regenerauit nos in spem uite in hereditatem incorruptibilem et incontaminatam et immarcescibilem conseruatam in celis [28 1Kb] .« uere incorruptibilem, quia non patietur defectum; incontaminatam, quia ibi non erit peccatum; immarcescibilem, quia ibi nullus patietur tedium. Reparando iter ad regnum chaos dissipauit, quando »contriuit portas ereas et uectes ferreas confregit [29 1Kb] .«

 Inferni claustra penetrans
Suos captiuos redimens [30 1Kb] .
»Et deduxit eos in uiam rectam, ut irent in ciuitatem habitationis [31 1Kb] .« Audistis quomodo Deus terram uirginis uisitauit, multipliciter eam locupletauit. Sed qualiter terram Ecclesie uisitauit? uisitauit in passione; inebriauit aqua et sanguine; multipliciter locupletauit dono gratie. uisitauit in passione, ut eius exemplo uitam nostram ordinemus. Quia »Christus passus est pro nobis, uobis relinquens exemplum [32 1Kb] .« Et hoc, contumelia sermonis, asperitate mortis, confusione crucis. Contumelia sermonis, ut nos in iudicio liberaret »a uerbo aspero [33 1Kb] ,« ut est: »Aue, rex Iudeorum [34 1Kb] ,« et: »Demonium habet [35 1Kb] .« Asperitate  mortis, ut nos liberaret a penali inferno. Unde propheta: »O uos omnes qui transitis per uiam, attendite et uidete si est dolor sicut dolor meus [36 1Kb] .« Confusione crucis, ut nos glorificaret in regno. Unde Paulus: »Proposito sibi gaudio crucem sustinuit. Confusione contempta et nunc in dextera Dei sedet. Eius exemplo curramus ad propositum nobis certamen, aspicientes in auctorem fidei [37 1Kb] ,« quia nos pati meruimus non ipse. »Nos quidem digna factis recipimus. Hic autem quid fecit [38 1Kb] ?« Merito hec patimur, »quia peccauimus, iniquitatem fecimus [39 1Kb] .«

Igitur libenter sustineamus sermonis contumeliam, asperam passionem, omnimodam confusionem, ut dicamus cum Paulo: »Maledicimur et benedicimus;  persecutionem patimur et sustinemus; blasphemamur et obsecramus, tanquam purgamenta huius mundi facti sumus [40 1Kb] .« Domine Deus, uide si tunica filii tui sit an non [41 1Kb] que pendet in cruce pro nobis, ut habeas dicere pigris et refugientibus penitentiam. »Fera pessima,« id est mors, »deuorauit filium meum [42 1Kb] .« Et ecce conuenit nos in patibulo, ne nos conueniat in iudicio dicens: »Populo meus, quid feci tibi, aut in quo contristaui te? Responde mihi [43 1Kb] .«---»O homo, tu quis es, qui respondeas Deo [44 1Kb] ?«---»Si uolueris contendere cum eo, non poteris respondere unum pro mille [45 1Kb] .« Sed tu, bone Iesu, qui ad hoc uenisti, responde pro me. Sequitur quomodo sanguine inebriauit, scilicet triplici modo: ille enim sanguis attulit incarceratis  redemptionem, maculatis ablutionem, languidis unctionem: incarceratis redemptionem: »Redemptionem misit Dominus populo suo [46 1Kb] .« uere, »apud Dominum misericordia et copiosa apud eum redemptio [47 1Kb] .« Sicut dicitur per prophetam: »In sanguine Testamenti tui redemisti uinctos per mortem tuam de lacu ubi non erat aqua [48 1Kb] .« Maculatis attulit ablutionem, ut in Apocalypsi: »Ipse prior dilexit nos [49 1Kb] et lauit nos a peccatis nostris in sanguine suo [50 1Kb] , ut mundaret sibi populum acceptabilem  sectatorem bonorum operum [51 1Kb] .« Attulit unctionem languidis. Quia »misit uerbum suum et sanauit eos [52 1Kb] «

Quos sacer cruor perunxit
Fusus Agni corpore [52* 1Kb] .
Sed et in aqua lauit, utpote homo ille de quo idem dixit discipulis: »Intrantibus uobis in ciuitatem occurret uobis homo lagenam aque portans [53 1Kb] ;« ubi etiam formam dedit nostri profectus, ut prius lagena aque lauemur, postmodum in cenaculo deuolionis reficiamur, sicut ait Iob: »Antequam comedam suspiro [54 1Kb] .«

Ut hec ablutio toti mundo sufficeret, de corpore eius quatuor riui manauerunt tanquam quatuor flumina de paradiso, que irrigant uniuersam terram, scilicet passio Christi: sanguis, aqua de latere, aqua  sudoris, aqua lacrymarum,

Terra, pontus, astra, mundus
Quo lauantur flumine [54* 1Kb] .
In lacrymis triplicem fletum nobis insinuauit, quia tertio lacrymatus est: Primum ad sepulchrum Lazari [55 1Kb] : ecce lacryme contritionis. Secundo, »uidens ciuitatem, fleuit super eam [56 1Kb] :« ecce lacryme compassionis. Tertio quando, imminente passione, »ascendit in montem solus orare,« cum »factus est in agonia [57 1Kb] :« ecce lacryme deuotionis. Sic inuenitur super Ieremiam: »Diuisiones aquarum deduxerunt oculi mei [58 1Kb] .« Sequitur quomodo locupletauit dono sapientie qua collata conseruaremus; quia

Non minor est uirtus quam querere parta tueri. 
 Et ut ad illam accedamus clamat ipsa Sapientia: »Transite ad me omnes qui concupiscitis me, et a generationibus meis implemini [59_60 1Kb] .« Tres sunt generationes sapientie: scilicet secularis prudentia, litteralis scientia, celestis sapientia. Ecce quomodo terre uirginis attulit benedictionem, terre Ecclesie militantis reconciliationem et pacem: sequitur quomodo terre Ecclesie triumphantis reduxit captiuitatem. Eam enim uisitauit in Ascensione quando »ascendit in altum [61 1Kb] « Dominus, propriam scilicet remeans. Inebriauit iucunditate letitie; quia gauisa sunt celi regna reditu Unigeniti. Multipliciter locupletauit angelice ruine reparatione, sicut scriptum est: Reparabuntur ruine Ierusalem. Locupletauit  glorificate carnis exaltatione, Patris presentans uultibus uictricis carnis gloriam. Locupletauit angelos et homines socians in amore; quia soli polique patriam unum facit rempublicam. Huic malo grana, sponsa comparatur.


Sicut fragmen mali punici, ita gene tue absque eo quod intrinsecus latet.

[CAR.] Fragmen enim mali punici ruborem ostendit et candorem. In genis autem mulieris species consistit et decor. Dicitur ergo mater Domini speciosa propter ruborem uerecundie et candorem  innocentie, absque eo quod intrinsecus latet, soli Deo cognitum, nemini manifestum. Nam quanta sit species beate uirginis ille solus nouit qui dedit. Sequitur:


Sicut turris Dauid collum tuum, que edificata est cum propugnaculis; mille clypei pendent ex ea, omnis armatura fortium.

[THO.] Supradictum est quod collum doctores significat, caput est Christus, corpus est Ecclesia. Igitur a capite Christo per collum, scilicet predicatores, transit cibus doctrine ad corpus, scilicet Ecclesiam. Unde in Euangelio, »Dedit discipulis suis panem, discipuli autem turbis apposuerunt, et manducauerunt, et saturati sunt [62 1Kb] .« Hoc collum bene turri comparatur. Si enim ciuitas Ierusalem est Ecclesia; in ea merito est turris doctorum constantia.  Que turris, id est constantia a Dauid, id est manu forti Christo est constructa. Propugnacula quibus hec turris defenditur sunt sacra Scriptura, uel Ecclesie sacramenta, uel facta ab eis miracula. Mille clypei qui pendent ex turre, mille sunt presidia diuine dispensationis, quibus a Domino sunt ad uti, ne uinci possint. Omnis armatura fortium est quam Paulus enumerat, dicens: »State succincti lumbos uestros in ueritate [63 1Kb] ,« et cetera que ibi sequuntur. Et bene dicitur turris Dauid non Salomonis, quia fortitudine opus est in bello; Salomonis autem turris usum habet in pace. Constantia dicitur turris ista. Clypei sunt patientie diuersa genera. Sed quia mille dicuntur, facilius est tractare genera singulorum, quam singula generum.

 Quatuor igitur ponimus clypeos: primus est ferreus, secundus eneus, tertius argenteus, quartus aureus. Primus est obstinationis, secundus simulationis, tertius innocentie, quartus caritatis. Primus est rebellium, secundus hypocritarum, tertius mansuetorum, quartus diligentium. Primum portauit Saul, et in montibus Gelbe sub eo est prostratus [64 1Kb] ; eneum Golias, et a Dauid est interfectus [65 1Kb] ; argenteum habuit Iosue, et eo eleuato adiutus, a sociis combussit ciuitatem [66 1Kb] ; aureum Machabei [67 1Kb] , et dissipauerunt gentium fortitudinem. Primi sunt asini ad corporalem afflictionem; meretrix ad illatam confusionem: aspis ad uerborum correctionem; ursus insidians ad ultionem. De primo: »Percussisti eos  et non sunt sanati. Afflixisti eos et renuerunt accipere disciplinam [68 1Kb] .« De secundo: »Frons meretricis mulieris facta est tibi [69 1Kb] .« De tertio: »Furor illis secundum similitudinem serpentis, sicut aspidis surde et obturantis aurem suam [70 1Kb] .« De quarto: »Ursus insidians factus est mihi [71 1Kb] ,« sicut ait Ieremias: »Maledictus furor eorum,« quia pertinax; »et indignatio eorum [72 1Kb] ,« quia dura. In consilio eorum non sit anima mea. Hanc imponebant amici Iob dicentes ei: »Quis est uir, ut est Iob, bibens subsannationem quasi aquam [73 1Kb] ?«

 Hunc clypeum habuit Saul, qui Samuelis increpationes sustinebat, et a malis non cessabat, et ideo in montibus Gelbe, id est superbie abiectus est clypeus ille. Secundus, scilicet eneus est hypocritarum, qui uidetur habere aureum colorem, et non est aurum, sicut hypocrite uidentur pati ex caritate, quod patiuntur ex uanitate. Et hoc ex tribus causis, ut uitent imminens incommodum. Unde Satan de Iob: »Felicem pro pelle, et quidquid habet homo dabit pro anima sua [74 1Kb] .« Secunda est cum compatiuntur propter aliquod temporale emolumentum, scilicet quia questum existimant pietatem, sicut Apostolus dicit [75 1Kb] . Tertia est cum patiuntur propter laudes hominum, sicut illi qui »exterminant facies suas, ut appareant hominibus ieiunantes [76 1Kb] .«  Hic erat clypeus Golie. »Et clypeus, ait, eneus tegebat humeros eius [77 1Kb] .« In eo tota erat fiducia Philistinorum qui fortis putabatur, et eius clypeus inexpugnabilis. Tertius clypeus dictus est argenteus. Hic est naturalis innocentia, scilicet quando in homine est bona temperata compositio humorum, que tamen per se non est uirtus, sed informata caritate transit in uirtutem. Hunc habuit Iosue qui cum expugnaret urbem Hai, persequentibus autem uiris ciuitatis illius eleuauit eum in altum. Quem uidentes socii eius qui erant in insidiis accurrerunt et adiuuerunt eum [78_79 1Kb] . Quidam enim clypeum istum dimittunt in terram, dum ad terrena commoda suam applicant innocentiam. Quidam in altum leuant, qui  ad hoc habent ut eam in Dei seruitio expendant: tunc associantur ei alie uirtutes, et quasi socii de de insidiis exeuntes ad deuincendos accurrunt et adiuuant. Hanc Iob habebat cum diceret: »Qui deridetur ab amicis suis sicut ego, inuocabit Deum et exaudiet eum [80 1Kb] .« Quartus clypeus est aureus scilicet patientia, que ex sola caritate habetur. Ista portat in se Christi imaginem, dat proximis fulgorem, aduersariis terrorem, sicut hic aduertere possumus. »Refulsit sol in clypeos aureos [81 1Kb] :« ecce imago ueri Solis, id est Christi. »Et resplenduerunt montes ab eis [82 1Kb] :« ecce proximis fulgorem. Montes sunt mundi huius potentes, qui religiosorum potentiam uidentes illuminantur; »et fortitudo gentium dissipata est [83 1Kb] :« ecce aduersariis terrorem, qui aduersus  patientes se uident nichil posse »qui corpus possunt occidere, anime autem non habent quid faciant [84 1Kb] .« Hi dicunt cum Iob: »Qui cepit ipse me conterat, soluat manum suam et succidat me [85 1Kb] .« Idem: »Si flagellat, occidat me semel [86 1Kb] .« Et Habacuc: »Ingrediatur putredo in ossibus meis, et subter me scateat, ut requiescam in die tribulationis, et ascendam ad populum accinctum nostrum [87 1Kb] .« Tales clypei pendent in turri que est collum sponse.

Sciendum uero quod tres sunt turres. Prima uirginitatis, secunda martyrii, tertia humilitatis. Omnes enim continentes simul sunt una ciuitas, in qua supereminet  quasi turris uirginitas. Item omnes sustinentes tribulationem, una ciuitas esse uidentur, in qua martyrium quasi turris erigitur. Item quasi quedam ciuitas sunt omnes participes humilitatis in qua turris erigitur, scilicet amor proprie deiectionis. Prima est contra luxuriam; secunda contra perfidiam; tertia contra superbiam. 84 Ne autem quis hos clypeos patientie sufficere presumeret ad uitam eternam sine gratia, dicit Apostolus: »Existimo quod non sunt condigne passiones huius temporis ad futuram gloriam que reuelabitur in nobis [88 1Kb] .«

Unde notandum est que sunt passiones primi temporis. Sunt passiones huius temporis; sunt passiones futuri temporis; sunt passiones nullius temporis. Prime sunt temporalis miseria; secunde  penitentia uoluntaria; tertie flamma purgatoria; quarte infernalium pressurarum angustia. Prime uenerunt per primi parentis transgressionem; secunde operantur reconciliationem; tertie suppliciter penitentie imperfectionem; quarte habent eternam damnationem. Sub primis: »Omnis creatura ingemiscit et parturit usque adhuc [89 1Kb] .« In his ingemiscit Iob inueniens uitium, miserabile exsilium, tristem exitum. Primum nascendo, secundum uiuendo, tertium moriendo. »Homo, inquit [90_91 1Kb] , natus de muliere:« ecce primum. »Breui uiuens tempore:« ecce secundum. »Repletur multis miseriis: Ecce tertium. Et adiungit [92 1Kb] .« Qui quasi flos egreditur:« ecce primum. »Et conteritur:« ecce secundum. »Et fugit uelut umbra:« ecce  tertium. Has gemunt continuis miseriis affecti, grauioribus tribulationibus oppressi, ad supernam gloriam desiderio suspensi. Pro primis dicebat Iob: »Pereat dies in quo natus sum; et nox in qua dictum est: Conceptus est homo [93 1Kb] .« Cum secundis dicebat: »Quare de uulua eduxisti me, qui utinam consumptus essem, ne oculus me uideret [94 1Kb] ?« Cum tertiis dicebat:« Quare data est miseris lux, et uita iis qui in amaritudine anime sunt, qui exspectant mortem, et non uenit, quasi effodientes thesaurum et gaudent uehementer cum inueniunt sepulcrum [95 1Kb] .« He sunt passiones primi temporis.

Huius temporis passiones sunt, uoluntaria penitentia,  de qua dicitur: Afflicti corde, pro peccatis nostris, cum lacrymis exspectemus finem nostrum. Huius est ordo: Primo debemus malis operibus renuntiare; secundo, cor per lacrymosam confessionem abluere; tertio faciem que prius peccato premebatur, id est conscientiam, ad Dominum leuare; quarto, stabilem in bono propositio se exhibere; quinto, angustias penitentie pro amore celestium obliuioni tradere. Inde Iob: »Si abstuleris iniquitatem que in manu tua est [96 1Kb] :« ecce primum. »Et in tabernaculo tuo non fuerit iniustitia [97 1Kb] ,« ecce secundum. »Tunc leuare poteris faciem  tuam absque macula [98 1Kb] ,« ecce tertium.« Et eris stabilis et non timebis [99 1Kb] ,« ecce quartum. »Miserie quoque obliuisceris [100 1Kb] :« ecce quintum. Et quis fructus sequitur ex penitentia ostendit, adiungens: »Tunc meridianus fulgor consurget ad uesperam, et cum consumptum te putaueris, orieris ut lucifer [100* 1Kb] .« De hac significatione est in lege, ubi dictum est: »Si fuerit uas eneum, defricabitur, et lauabitur aqua [1 1Kb] ,« et mundus eris. Aes sonorum est. Aeneum igitur est uas penitentis in oratione, defricabitur in satisfactione, lauabitur aqua in lacrymosa confessione. Mundus enim in perseuerantia innocentie, et sic non timebuntur passiones flamme purgatorii. O quam commodius esset in tali flamma modo feruere quam in purgatoria  flamma misere ardere, in qua erit Dominus »quasi ignis conflans et emundans argentum, et purgabit filios Leui in spiritu ardoris [2 1Kb] .« Si sic ergo egeris penitentie passiones, erit in te quod ait propheta: »Cum ambulaueris per ignem, non ureris, et flamma non ardebit in te, quia ego Dominus Deus tuus sanctus Isrel, Saluator tuus [3 1Kb] .« Ibi comburentur ligna, fenum, stipula [4 1Kb] , id est peccata leuia, que uenialia sunt, ut stipula, uel aliquantulum grauiora, ut fenum. Illa grauissima, licet uenialia, ut ligna. Ibi, »uniuscuiusque opus quale fuerit dies Domini probabit, quia igne reuelabitur. Si cuius opus arserit, detrimenta patietur; ipse autem saluabitur, sic tamen quasi per ignem [5 1Kb] .« O quanto  securius esset edificare modo aurum, argentum, lapides pretiosos [6 1Kb] , id est caritatem in corde, innocentiam in conuersatione, splendorem boni operis in exempli demonstratione. Hi enim purgatorium ignem non formidant. Primi igitur, ut diximus, uenerunt in mundum propter primi hominis transgressionem, secundi operantur reconciliationem. Iste tres supplent prime imperfectionem. Sed multo fortius fugiende sunt passiones que habent eternam damnationem. Putasne has uiderat Iob cum diceret: »Dimitte me, ut plangam dolorem meum, antequam uadam ad terram tenebrosam et opertam mortis caligine [7 1Kb] ,« ubi erit perpetuus ignis, perpetuum frigus, quia transibunt de frigore niuium ad calorem nimium [8 1Kb] : Ubi perpetui uermes  corrodent miseros, quia »uermis eorum non morietur, et ignis eorum non exstinguetur [9 1Kb] :« ubi erit eterna fames et sitis. Inde: »Serui mei comedent et uos esurietis. Serui mei bibent, et uos sitietis [10 1Kb] .« Ubi fetor continuus, quia »ignis et sulphur, et spiritus procellarum pars calicis eorum [11 1Kb] .« Ibi flagella tortorum, quia ibi dabitur peccator »tortoribus quoad usque reddat uniuersum debitum [12 1Kb] .« Ibi horror intolerabilis, tenebre obscurissime, fletus assiduus. Inde: »Mittite eum in tenebras exteriores, ibi erit fletus et stridor dentium [13 1Kb] .« Ibi uinculis igneis ligabuntur dissolutorum membra.  Melius est ergo pro iis uitandis nunc laborare, quam eas sine fine tolerare. In omnibus iis increpat nos, ut ad ipsum redeamus, sicut habetur in Iob: »Increpationes eius ne reprobes: ipse enim uulnerat et medetur: percutit et manus eius sanat [14 1Kb] .« Et quomodo subiungit:

»In sex tribulationibus liberabit te, et in septima non tanget te malum: quas enumerat sic: »In fame eripiet te a morte, et in bello de manu gladii; a flagello lingue absconderis, et non timebis calamitatem cum uenerit, in uastitate et fame ridebis, et bestiam terre non formidabis.« Incipiamus ergo exponere a principio: »in fame, ait, eripiet te de morte, et in bello de manu gladii.« Fames ista est desiderium placendi Deo. Istud eripiet te de morte  qua moriuntur qui student placere mundo; bellum hoc est tentationum. In hoc eripimur de manu gladii diaboli, ne uulneremur. Dixit enim inimicus: »Persequar et comprehendam, diuidam spolia, implebitur anima mea. Euaginabo gladium meum, interficiet eos manus mea [15 1Kb] .« Persequitur diabolus, dum nos fatigat suggestionibus; comprehendit, dum consentimus; diuidit spolia, dum membra nostra instrumenta peccandi suggestioni exhibemus; impletur anima eius, dum, desidiis et uoluptatibus uacantes, uoluntati eius obsequimur; euaginat gladium suum, dum desperatione tenemur; interficit manus eius, dum obstinati usque ad mortem remanemus. Sequitur: »A flagello lingue absconderis,«  ne maledici habeant contra te aliquid sinistrum dicere. uel in iudicio: »Ite, maledicti, in ignem eternum [16 1Kb] .« Sequitur: »Non timebis calamitatem,« scilicet cum uenerint inopinata Dei flagella, sicut Iob. Sequitur: »In uastitate et fame ridebis.« uastitas a uastando dicitur. Tunc enim miseri uastabuntur, quoniam »ignis ante ipsum precedet: et inflammabit in circuitu inimicos eius [17 1Kb] ,« et cruciandi tradentur penis inferni. Fames erit tunc quando desiderabitur mori, et mors fugiet ab eis [18 1Kb] . Sequitur: »Bestiam terre non formidabis.« Bestia dicitur quasi uastia, a uastando, scilicet diabolus actor tormentorum. Omnes he »passiones non sunt condigne ad futuram gloriam que reuelabitur in nobis [19 1Kb] .«

 Dicitur enim preterita gloria, dicitur presens, dicitur futura. Preterita fuit in paradiso; presens in corde humano; futura erit in regno. Prima fuit ex primi status temperantia; secunda in pura conscientia; tertia que cessabit huius miserie molestia. Prima transiit, et inueterata est, quia primi parentes »mutauerunt gloriam suam in similitudinem uituli comedentis fenum [20 1Kb] .« Et facta est »omnis caro fenum, et omnis gloria eius quasi flos feni [21 1Kb] .« Ad cuius renouationem suspirabat Iob, cum diceret: »Gloria nostra semper renouabitur, et arcus in manu nostra instaurabitur [22 1Kb] .«  De secunda que est in corde scilicet conscientia dicitur: »Gloria nostra hec est testimonium conscientie nostre [23 1Kb] .« Iuxta istam: »Qui gloriatur, in Domino glorietur [24 1Kb] .« De tertia: »Satiabor, cum apparuerit gloria tua [25 1Kb] .« Prima ergo nascitur a nobis, secunda reuelabitur nobis, tertia reuelabitur in nobis. Nascitur a nobis per passiones primi temporis; secunda reuelabitur in nobis nube passionum huius temporis que aliquatenus manifestabitur per passiones futuri temporis: »Uniuscuiusque opus quale fuerit ignis probabit [26 1Kb] .« Tertia reuelabitur in nobis, quando, istis cessantibus passionibus, in miseriis permanebunt passiones nullius temporis, id est interminabiles. Prime ergo non sunt digne ad futuram gloriam, tertie  digne ad futuram gloriam. Quarte penitus indigne ad futuram gloriam. Secunde autem non sunt condigne ad futuram gloriam, scilicet quia sufficere non possunt ad ipsam promerendam, nisi gratia Dei adiuuentur, et que nobis modo est operta reuelabitur post iudicium: quam nubes nostre ignorantie adhuc occultam tenet, quisquis in Christo iam manifestetur. Inde scriptum est: »Postquam consummatum est tabernaculum, nubes aperuit illud, et gloria Domini impleuit illud tabernaculum [27 1Kb] .« Tabernaculum hoc corpus Christi fuit: quod consummatum fuit in passione nubes operuit in sepulcri obseruatione, impletum est gratia in resurrectione.


 Sicut turris Dauid collum tuum [siue ceruix tua secundum aliam litteram], que edificata cum propugnaculis. Mille clypei pendent ex ea, omnis armatura fortium.

[CARD.] Ceruix beate uirginis eminentiam sublimitatis eius designat, propter quam ipsa dicitur turris Dauid, quam Christus Dauid in Ierusalem, id est in Ecclesia sua, edificauit et erexit, ut esset peccatoribus munimen et refugium. Hec turris edificata est cum propugnaculis. Propugnacula ista sunt uirtutes et gratie, dignitates et prerogatiue, intentionum puritas et operum sanctitas, uirtus orationum et merita operum, per que beata uirgo peccatorem penitentem protegit, et expugnat inimicum. Mille clypei pendent ex ea, omnis  armatura fortium. Clypei sunt uirtutes que repellunt iacula tentatoris, uirtutes scilicet per quas resistitur contra tentationis insultus. Clypeus est prudentia que repellit insidias diaboli. Item, clypeus est fortitudo, que resistit contra impetus aduersitatum. Clypeus est temperantia; que repellit ignea tela concupiscentiarum carnalium. Armatura uero fortium sunt opera uirtutum: per quas impugnatur et debellatur diabolus quasi in gladio et lancea, qualia sunt opera iustitie, pietatis et misericordie, crationes, et eleemosyne. Dicit ergo quod mille clypei pendent ex ea, et omnis armatura  fortium: nam ad defensionem nostram et impugnationem hostium ipsa nobis subministrat adiutorium: et omnium exempla uirtutum. Sequitur:


Duo ubera tua sicut duo hinnuli capree gemelli; qui pascuntur in liliis, donec aspiret dies et inclinentur umbre.

[THO.] Iidem predicatores qui supra oculorum nomine et dentium et colli designati sunt, nunc uberum uocabulo exprimuntur. Qui recte dicti sunt oculi, quia occulta sacramentorum perspiciunt; dentes, quia improbos corripiendo mortificant, et in corpus Ecclesie masticatos traiiciunt; collum, quia Ecclesie, quasi uitalem flatum, eterna gaudia predicando, ministrant. Ubera apte dicuntur, quia paruulis adhuc in Christo lac uerbi salutaris  infundunt. Sicut hinnuli capree sunt, quia mundis cordis sui oculis que agenda sunt, et quia uitanda sunt discernunt. Hinnuli pedum pernicitate et oculorum acumine plurimum ualent. Per quos hi significantur qui rudibus uiam scientie et uirtutis demonstrant. Bene gemelli, quia in una fide, una matre Ecclesie geniti. Pascuntur inter lilia, id est paris Scripturarum floribus, donec aspiret dies, id est usque ad finem seculi. Postquam enim aspirauit dies illa de quo dicit Dauid: »Melior est dies una atriis tuis supra mille [28 1Kb] .« Iam non erit locus docendi, sed inclinabuntur umbre; id est, consumptis tenebris huius mundi, »fulgebunt iusti sicut sol in regno Patris eorum [29 1Kb] .« Duo ubera  sponse sunt: Compassio et congratulatio. Prima de malis, secunda de bonis. In quatuor compatiendum est proximo, in paupertate, in infirmitate, in tentatione, in afflictione: in paupertate deficientium, in infirmitate corporum, in tentatione suggestionum, in afflictione persecutorum; primo conferendo subsidium, secundo solatium, tertio consilium, quarto auxilium. 35 De primo enumerat Iob opera misericordie que agebat. »Si comedi, inquit, buccellam meam solus [30 1Kb] ,« etc.; de secundo: Precipimus uisitare infirmos; de tertio Paulus: »Tentatio nos non apprehendat, nisi humana [31 1Kb] ,« de quarto Iob: »Benedictio perituri super me ueniebat [32 1Kb] .«

uerumtaten paupertas quadrifaria est. Prima est  paupertas census, secunda sensus, tertia fructus, quarta spiritus. De prima: »Semper pauperes habetis uobiscum [33 1Kb] ;« de secunda: »Tu dicis: Diues sum et locupletatus, cum sis miser et pauper [34 1Kb] ;« de tertia: »Cito anticipent nos misericordie tue, quia pauperes facti sumus nimis [35 1Kb] ;« de quarta: Beati pauperes spiritu, quoniam ipsorum est regnum celorum [36 1Kb] .« Prima est onerosa, secunda probrosa, tertia criminosa, quarta gloriosa. Prima est sustinenda, secunda supplenda, tertia fugienda, quarta amplectenda. Prima est sustinenda, per patientiam; secunda supplenda, per sapientiam; tertia fugienda,  propter suam sterilitatem; quarta amplectenda, quia ducit ad beatitudinem. Et hec de ubere compassionis. Sequitur de ubere congratulationis: que est de supernis bonis. Tria sunt in quibus debemus congratulari fratri nostro. Si liberatura peccatis, de profectu religionis, de exspectatione eterne salutis. De primo dictum est: »Congratulamini mihi, quia inueni drachmam quam perdideram [37 1Kb] .« Angelis enim est gaudium super uno peccatore penitentiam agente [38 1Kb] . Et de filio prodigo: »Gaudere, inquit, oportebat, et epulari, quia hic filius meus mortuus erat et reuixit; perierat et inuentus est [39 1Kb] .« De secundo Apostolus: »Gratias ago Deo quod fuistis aliquando serui peccati; obedistis autem ex corde in eam formam  doctrine in quam traditi estis [40 1Kb] .« De tertio: »Letatus sum in iis que dicta sunt mihi: In domum Domini ibimus [41 1Kb] .« Ibimus inquit, non ibo, quia sic gratulatur de salute proximi sicut de sua. Hec ubera sunt sicut hinnuli qui sunt ueloces: quod pertinet ad compassionis uelocem et hilarem operationem. Acute uident quod spectat ad congratulationis discretam inspectionem.

Qui pascuntur in liliis. Lilium habet odorem qui est in compassionis opere; habet iucunditatem in aspectu, que est in congratulatione, donec aspiret dies eterne claritatis, et inclinentur umbre huius miserie et caliginis. Item, hinnuli uelocitas spectat ad uelocem obedientie impletionem; acutus uisus,  ad sui et angeli et Dei speculationem. Sed speculum in quo hec uideamus debemus tenere, tergere, inspicere. Ipsum enim est ratio cordis humani quod tenere debemus, ne corruens terre per amorem inhereat; tergere, ne in uanum cogitationum puluere sordescat; inspicere, ne ad inania studia, intentionis sue oculum reflectat. In hoc sunt quasi tres celi, quia alia est dignitas spiritus humani, alia spiritus angelici, alia uero excelientia spiritus diuini. Humanus enim subiacet culpe et pene; angelicus est expers utriusque: sed inopinabiliter supergreditur diuinus, qui fecit utrumque, hoc est ad tres celos ascendere. Cognitionem Dei que hic potest haberi possumus tribus gradibus distinguere: et secundum triplicem graduum differentiam per  tres celos diuidere. Aliter enim Deus uidetur per fidem, aliter cognoscitur per rationem, aliter cernitur per contemplationem. Prima uisio ad primum celum, secunda ad secundum, tertia ad tertium pertinet. Prima est infra rationem, secunda iuxta rationem, tertia supra rationem. Ad primum et secundum possunt homines ascendere, sed non ad illud quod est supra rationem, nisi in excessu mentis humane. Hos duos hinnulos credo Petrum et Paulum esse, qui uiguerunt cursus uelocitate et uisus acumine. Fuerunt enim ueloces ad subueniendum  proximo et obediendum Deo. Acumine uisus uiguerunt per Dei cognitionem et per miraculorum illuminationem. Audi obedientiam: »uenite post me, ait Dominus. At illi relictis retibus et naui secuti sunt eum [42 1Kb] .« Et Paulus: »Domine, quid uis me facere [43 1Kb] ?« Audi uisus acumen: »Isti sunt due oliue et duo candelabra lucentia ante Dominum, ut hoc acumine uisus mundum explorarent [44 1Kb] .« De quibus scriptum est: »Misit Iosue duos exploratores Iericho [45 1Kb] ,« qui non solum explorauerunt, sed deplorauerunt, sed implorauerunt. Explorauerunt diaboli machinamenta, deplorauerunt hominum deliramenta, implorauerunt hominibus spiritualia emolumenta. Primum ut deprehenderent demonum astutiam; secundum, deliramenta reducerent  ad morum consonantiam; tertium, ut impetrarent hominibus sapientiam. Primum ut deprehenderent quando angelus Satane transfigurauit se in angelum lucis [46 1Kb] ; secundum, ut uenter spiritualis tanquam cithara sonet ad Moab, et uiscera ad murum cocti lateris [47 1Kb] ; tertium ut Sapientia in nobis edificet sibi domum et mittat seruos et ancillas uocare ad arcem et ad menia ciuitatis [48 1Kb] .« Explorare nos docebat Paulus cum diceret: »Nolite credere omni spiritui [49 1Kb] , angelus enim Satane transfigurat se in angelum lucis [50 1Kb] .« Petrus quoque insidias diaboli explorauerat in Simone Mago, cum diceret: »Pecunia tua tecum sit in perditione [51 1Kb] .« Deplorabat Paulus cum diceret: »Flens dico inimicos  Crucifixi, quorum finis interitus, quorum deus uenter, et gloria in confusione ipsorum [52 1Kb] .« Et Petrus: »Respexit eum Dominus, et egressus foras fleuit amare [53 1Kb] .« Implorabat Paulus dum diceret: »Oro ut caritas uestra magis ac magis abundet insensu et scientia [54 1Kb] .« Et Petrus: »Gratia Domini cum omnibus uobis, iis qui sunt in Christo Iesu [55 1Kb] .« Si ueri sumus exploratores debemus explorare infernum, explorare mundum, explorare cor nostrum, explorare celum.

Itaque in inferno uidemus intolerabiles angustias; in mundo, fallaces blanditias; in corde, multiformes phantasias; in celo, incomparabiles delicias. Primis damnati affliguntur, secundis stulti derelinquuntur, tertiis prouidi alliciuntur, quartis  eternaliter beati delectantur. Infernum explorauerat qui dicebat: »Dimitte me paululum ut plangam dolorem meum antequam uadam ad terram tenebrosam et opertam mortis caligine [56 1Kb] .« Mundum explorauerat qui ait: »Omne quod in mundo est, concupiscentia carnis et concupiscentia oculorum est, et superbia uite [57 1Kb] .« Et cor, qui ait: »Meditatus sum in nocte cum corde meo [58 1Kb] ,« etc. Et celum, qui ait: »Ad te leuaui oculos, qui habitas in celis [59 1Kb] .« Hoc ordine processerunt exploratores Iericho [60 1Kb] .« Primo intrauerunt domum Rahab, que  dicitur superbia, scilicet infernum; secundo latuerunt in stipula lini, id est in natiuitate mundi, tertio, aperta fenestra, id est corde inspecto suspenderunt in ea funiculum coccineum, scilicet memoriam sanguinis Christi; quarto conscenderunt ad montana, scilicet celum inspiciendo. Primo fuerunt exploratores Aegypti. »Per salutem, ait, Pharaonis exploratores estis [61 1Kb] .« Secundo exploratores Iericho. Tertio exploratores Lais [62 1Kb] , quod dicitur sibimet. Quarto exploratores Tharsis [63 1Kb] , quod dicitur exploratio gaudii, in ea quod exploratores fuerunt. Secundo oculi sponse. Inde: »Oculi tui columbarum [64 1Kb] ;« in eo quod deploratores fuerunt, duo fontes, scilicet Ior et Dan qui Iordanem faciunt, in eo quod imploratores due tube quibus populus conuocabatur,  conscio clangore, scilicet oratione et predicatione. In his fuit commendabilis forma mutue dilectionis, exemplum edificationis, constantie fortitudo, deuote spei exspectatio. Pro primo fuerunt »duo cherubim super propitiatorium, qui respiciebant se mutuo uersis uultibus in propitiatorium [65 1Kb] .« Inde: »Gloriosi principes terre, quomodo dilexerunt se in uita sua, ita et in morte non sunt separati [66 1Kb] .« Unde diligamus inuicem quia »caritas ex Deo est [67 1Kb] .« Pro secundo fuerunt Obdab, quod dicitur protectio mea pater et Besdechel qui dicitur in umbra Dei. Inde Paulus: »Ego plantaui, Apollo rigauit [68 1Kb] .« Inde: »Cumque intraueritis terram quam Dominus daturus est uobis, edificate altare Domino de lapidibus quos ferrum non tetigit [69 1Kb] .« Pro tertio  fuerunt due columne in porticu Salomonis, Booz, quod in fortitudine et lachim, quod dicitur firmitas [70 1Kb] . Inde: »Quis nos separabit a caritate Dei? Tribulatio an angustia [71 1Kb] ,« etc. Inde: »Fortes estote in bello.« Pro quarto fuerunt duo uituli capree gemelli: qui pascunt inter lilia. Inde Apostolus: Unde autem »que posteriora sunt obliuiscens, ad ea que anteriora sunt me extendo, ad brauium superne uocationis [72 1Kb] «: ecce exploratores. Sunt etiam deploratores.

Notandum quod sunt pastores qui malo suo exemplo subditos non dubitant ad peccandum prouocare; sunt qui subditis suis negligunt uacare: sunt qui subditos laborant ab errore reuocare.  Primi rident, secundi dormitant, tertii lugent Primi contemnunt Dei sapientiam, secundi in uanum receperunt Dei gratiam, tertii exspectant Dei clementiam. De primis dicitur: »Peccata populi mei comedent, et ad iniquitatem eorum subleuabunt animas eorum [73 1Kb] .« Isti rident, imo potius Dominum irrident. Inde propheta: »Pasce pecora occisionis: que qui possidebant occidebant, et non dolebant: uenundabant dicentes: Benedictus Deus.  diuites facti sumus [74 1Kb] .« Iidem contemnunt Dei patientiam. Unde Apostolus: »An diuitias, bonitatis Dei et longanimitatis et patientie contemnis [75 1Kb] ?« Isti sunt principes, quos precepit Dominus suspendi in patibulo, quia fecerunt peccare populum. Isti sunt senes qui uoluerunt incestare Susannam [76 1Kb] , de quibus dicitur in Ieremia: »Ponat te Dominus sicut Acha et Sedeciam, quos frixit rex Babylonis in camino Chaldeorum [77 1Kb] .« Unde Isaias: »Omne caput languidum et omne cor merens [78 1Kb] .« Secundis dicitur: »Quod crassum erat assumebatis, lanis operiebamini, lac comedebatis; quod infirmum erat non solidastis [79 1Kb] .« Isti dormitant, et utinam dormirent inter medios cleros [80 1Kb] . Sed sunt illi homines de quibus dicitur: »Dum dormirent homines,  inimicus homo superseminauit zizaniam [81 1Kb] .« Audiant ergo: »Non dormitabit neque dormiet qui custodit Isrel [82 1Kb] .« Inde est quod Dominus arguit Petrum dormientem dicens: »Simon, dormis: una hora non potuisti uigilare mecum [83 1Kb] ?« Audiant, quia pastoribus custodientibus uigilias noctis super gregem suum apparuit angelus, Christum natum nuntians [84 1Kb] . Audiant Dauid: »Si dedero somnum oculis meis et palpebris meis dormitationem [85 1Kb] .« Isti in uacuum recipiunt gratiam Dei, sicut ait Apostolus: »uidete ne in uacuum gratiam Dei recipiatis [86 1Kb] .« Tales sunt isti qualis seruus ille qui abscondit pecuniam domini sui [87 1Kb] , non attendens illud Danielis: »Qui ad iustitiam erudierint multos, fulgebunt quasi stelle in perpetuas eternitates  [88 1Kb] .« Non sicut fidelis seruus et prudens conseruis suis in tempore erogauit tritici mensuram [89 1Kb] . Audiant Salomonem: »Thesaurus absconditus et scientia abscondita, que utilitas in utrisque [90 1Kb] ?« Philosophus ait: Scientia est nobilis possessio, etc. Tertii student peccatores a deliramentis suis reuocare. Inde Paulus: »Surge, qui dormis, et exsurge a mortuis, et illuminabit te Christus [91 1Kb] .« Et Petrus: »Obsecro uos tanquam aduenas et peregrinos abstinere uos a carnalibus desideriis: que militant aduersus animam [92 1Kb] .« Isti lugent ex compassione. Inde: Inter uestibulum et altare plorabant sacerdotes dicentes: »Parce, Domine, parce populo tuo [93 1Kb] .« Inde est quod Dominus »uidens ciuitatem  fleuit super illam [94 1Kb] .« Et Dauid fleuit super Saul et Ionatham filium eius [95 1Kb] . Et ad Samuel dicit Dominus: »Usquequo tu luges, Saul [96 1Kb] ?« Isti exspectant Dei misericordiam, qui ait: »Ego cogito cogitationes pacis et non afflictionis [97 1Kb] .« Alioqui plangimus Ecclesiam tanquam desolatam dicentes: »Facti sumus principes eius uelut arietes, non inuenientes pascua [98 1Kb] .« Et Isaias: »Omnes canes muti non ualentes latrare [99 1Kb] ,« tales magistri, qui  ex compassione lugent sunt quasi Ioseph qui fratres suos grauiter affligebat, ut sicut deliquerant in eius uenditione punirentur, et ingressus cubiculum cordis sui fleuit, quia ex compassione non poterat se continere [100 1Kb] . Sequitur de imploratoribus.

Primi implorant ueniam, secundi iustitiam, tertii patriam; primum est corpus misericordie, secundum gratie; tertium glorie, primum penitentibus, secundum peregrinantibus, tertium suspirantibus; primum dat sanctitatem, secundum uirtutum fecunditatem, tertium glorie felicitatem. De primo: »Miserere ciuitati tue Ierusalem, ciuitati requiei tue [1 1Kb] .« De secundo: »Reple Sion inenarrabilibus uirtutibus tuis [2 1Kb] .« De tertio: »Et gloria  tua populum tuum [3 1Kb] .« Per primum, uiuite sobrie, per secundum iuste, per tertium, pie. De his tribus dicitur a Domino: »Querite et inuenietis, petite et accipietis, pulsate et aperietur uobis [4 1Kb] .« Querite ueniam et accipietis misericordiam, petite iustitiam, et accipietis uirtutum copiam; pulsate per perseuerantiam, et aperiet uobis Deus regni ianuam. Qui in primo gradu sunt, sunt »duo cherubin uersis uultibus in propitiatorium respicientes se [5 1Kb] .« Qui in secundo, sunt due tube argentee 86 que congregent populum suo clangore [6 1Kb] . Qui in tertio, sunt duo splendoris filii qui assistunt dominatori uniuerse terre. Primi sunt duo oliue, scilicet implorantes misericordiam; secundi, duo candelabra lucentia ante Dominum per iustitiam;  tertii habent potestatem claudere celum nubibus et aperire portas eius, ut introducant ad gloriam. Sciendum autem quod aliquo modo implorant superiores inferioribus, aliquando inferiores superioribus, aliquando equales equalibus. Primum sit ex humilitate, secundum ex utilitate, tertium ex fraterna caritate. Primo implorabat Moyses pro populo Isrel, dicens: »Aut dele me de libro uite, aut dimitte eis hanc noxam [7 1Kb] .« In secundo orauit populus pro Ionatha, dicens: »uiuit Dominus, si ceciderit capillus de capite eius, quia hodie cum Domino operatus est [8 1Kb] .« In tertio, mulier Sunamitis implorabat Eliseum pro filio suo, dicens: »uiuit Dominus, et uiuit anima mea: non  dimittam te [9 1Kb] .«

Tu ergo ad imitationem istorum explora, deplora, implora. Esto ergo explorator secretorum cordis; deplorator fetorum reperte sordis, implorator adiutorii Dei misericordis. Per primum enim habebis tui cognitionem, in secundo pro Deo sustinebis confusionem, in tertio a Deo recipies consolationem. Si ergo uis fieri explorator cordis, non timeas hoc uerbum: »Prauum est cor hominis et miserabile, et quis cognouit illud [10 1Kb] ?« Sed audi: »Redite, preuaricatores, ad cor [11 1Kb] .« Deprehende ergo peccatum in corde tuo  et dic: »Iniquitatem ego cognosco et peccatum meum contra me est semper [12 1Kb] .« Laban enim qui dicitur dealbatio, id est diabolus scrutatur supellectilem Iacob et tabernaculum Rachel non inueniet idola sua, sed delusa erit sollicitudo querentis [13 1Kb] . Ergo pro peccatis sustine confusionem ad momentum, ne patiaris in eternum. Ad momentum, ut dicas: »Confusio faciei mee cooperuit me [14 1Kb] .« Non in eternum, sed dicas: »In te, Domine, speraui: non confundar in eternum [15 1Kb] .« Sequitur ut implores Dei adiutorium: Adiutorium ad fidei confirmationem, adiutorium ad peccati eliminationem, adiutorium ad sustinendam tribulationem, adiutorium ad recipiendam Dei uisionem. Pro primo dic illud Euangelii:  »Domine, adiuua incredulitatem meam [16 1Kb] ;« pro secundo:« Adiuua nos, Deus salutaris noster, et propter gloriam nominis tui libera nos [17 1Kb] ;« pro tertio: »Dominus refugium et uirtus, adiutor in tribulationibus que inuenerunt nos nimis [18 1Kb] ;« pro quarto »:Fluminis impetus letificat ciuitatem Dei [19 1Kb] ,« in qua non erit umbra mundane uanitatis, sed aspirabit dies summe ueritatis.


Duo ubera tua, duo hinnuli capree gemelli qui pascuntur in liliis, donec aspiret dies et inclinentur umbre.

[CAR.] Duo ubera beate uirginis, de quibus, uelut lac pie subuentionis dulcedo sugitur, sunt affectus pietatis: et misericordie que uelut capree acuto lumine considerant, et quanta indigeat ope,  et per talem considerationem discurrunt et per festinatam subuentionem accurrunt uelociter, ut hinnuli. Et propter uarios subuentionum modos, per hinnulos signantur qui pulchra sunt uarietate distincti. Dicuntur quoque gemelli, scilicet sociales et consimiles, quia ualde sibi sunt similia, et quasi ex uno fonte prodeuntia misericordie et pietatis beneficia qui in ingratis moriuntur et deficiunt: in illis nutriuntur et deficiunt, qui propter candorem et odorem bonorum operum, liliis assimilantur. Hec autem ubera beate uirginis lac suum propinare non cessant tota ista presenti uita, donec uidelicet aspiret dies, id est donec ueniat dies illa que ad corpora de  puluere reformata spirabit spiritum uite et uitam glorie, et donec inclinentur et deficiant umbre presentis miserie. Sequitur ex persona uirginis.


Ibo mihi ad montem myrrhe et ad colles Libani, et loquar sponse mee.

[THO.] In myrrha mortificatio carnis uel passionum pro pietate tolerantia; in thure deuotio celsiperax orationis exprimitur. Mons autem myrrhe et collis thuris, est sublimitas mentis eorum qui et carnem uincunt, et ad amorem celestium se ardenter leuant. Ad quem montem  et collem uadit Dominus, quia illorum corda qui uirtutibus student sepius uisere et inhabitare dignabitur. Hoc est aperte dicere: Frequentabo colles, et pia deuotione et illustratione glorificabo. Et loquar sponse mee eruditionem, consolationem, promissionem, et hoc interna inspiratione. Item, ibo mihi, ait. Sibi uadit, quia singularis amor participem secreti non recipit. Sponsus est Deus, sponsa est anima; ideo sponsa, quia donis gratiarum subarrhata; ideo sponsa, quia casto amore ei sociata; ideo sponsa, quia prole uirtutum fecundata. Omnis anima huius sponsi arrham suscepit. Sed est arrha communis et est arrha specialis. Communis est, quia nati sumus, quia sentimus, quia sapimus,  quia discernimus. Specialis est arrha, quia regenerati sumus, quia remissionem peccatorum accepimus, quia carismata uirtutum accepimus, et quod quisque habet boni unicuique arrha est. Ibo mihi, inquit, ad montem myrrhe. Myrrha que amara est significat mortis significationem. Libanus qui interpretatur candidatio, munditiam cordis. Hec est uia per quam sponsus ad sponsam uenit, scilicet mons myrrhe et colles Libani, quia primum per abstinentiam concupiscentiam carnis occidit; deinde per munditiam cordis ignorantiam mentis abstergit; postremo, quasi tertio die ad colloquium sponse ueniens desiderio suo animam accendit. Bene dixit mons myrrhe, quia in afflictione debemus esse constantes. Et colles Libani,  quia in successu uirtutum debemus esse humiles. In monte myrrhe accipimus fortitudinem contra carnis concupiscentiam; in collibus Libani illuminationem mentis contra ignorantiam; in colloquio sponse, caritatem contra maleuolentiam: potentia ad Patrem, sapientia ad Filium, caritas ad Spiritum sanctum pertinet.

Loquar, inquit, sponse mee. Duobus modis loquitur Deus ad animam. Aliter ad fornicariam et aliter ad sponsam; aliter ad fedam, aliter ad pulchram; aliter ad peccatricem, aliter ad iustificatam. Illius feditatem increpat; huius pulchritudinem laudat. Illam increpando timore concutit, istam laudando ad amorem accendit. Illi loquitur cum ei maculas suas ostendit; isti quando dona que contulit ad memoriam reducit. Loquar, inquit,  sponse mee. Item, tria proponuntur. Mons myrrhe, collis Libani uel thuris, colloquium sponse. Ad primum uenit Dilectus sustinens mundi calamitatem, ad secundum interpellans pro nobis Patrem, ad tertium afferens predicationem. In primo suo exemplo nos inuitat ad amaritudinem passionis; in secundo, proponit nobis formam orationis; in tertio, docet nos uiam salutis. Audi primum: »uere languores nostros ipse tulit et delicta nostra ipse portauit [20 1Kb] .« De secundo: »Pro transgressoribus  orauit ut non perirent [21 1Kb] . »Pro tertio, clamabant Patres antiqui: »ueni ad docendum nos uiam prudentie [22 1Kb] .« uenit primo ad uallem myrrhe, secundo ad collem myrrhe, tertio ad montem myrrhe. Ad uallem, suscipiens nostre carnis infirmitatem; ad collem, sustinendo tribulationes et derisionem; ad montem, perferendo passionem. uallis ad quam uenit fuit uirginis humilitas; collis, iustorum sanctitas; mons, martyrii sublimitas. uenit ergo ad uallem Marie, ad collem Ioannis-Baptiste, ad montem Caluarie. Ad primum per incarnationem, ad secundum per aspere conuersationis conformitatem, ad tertium per passionem. De ualle dicitur: »Missus est Ioseph de ualle Hebron ,  ad uisitandos fratres [23 1Kb] .« De collibus dicitur: »Exsultatione colles accingentur [24 1Kb] .« De monte Christo, qui super montem ascendit Caluarie, dicitur: »Erit mons domus Domini super uerticem montium, confluent ad eum omnes colles [25 1Kb] .« In hunc itaque montem Caluarie, qui dicitur mons myrrhe, propter amaritudinem passionis Christi, uenit dilectus homini, uenit angelo, uenit sibi. Ibo mihi, ait, ut totum acquisitum legatur, id est ad utilitatem. uenit homini, ad necessitatem; angelo, ad iucunditatem: sibi, ad sublimitatem. Ad necessitatem, ut redimeretur; ad iucunditatem, ut angelica ruina repararetur; ad sublimitatem, ut Dilectus exaltaretur. De primo clamabant Patres antiqui: »ueni ad redimendum nos in brachio  extento [26 1Kb] .« Propter secundum in natiuitate Christi, facta est cum angelo multitudo celestis, laudantium et dicentium: »Gloria in excelsis Deo, et in terra pax hominibus bone uoluntatis [27 1Kb] .« Pro tertio dicebat Dauid: »Exaltabo te, Domine, quia suscepisti me [28 1Kb] .« Et: »Exaltabo te, Deus meus rex, et benedicam nomini tuo in seculum et in seculum seculi [29 1Kb] .

Notandum quod inuenitur myrrha prima, myrrha electa, myrrha probatissima. Prima est infirmorum, secunda iustorum, tertia martyrum. Prima est in penitentialis satisfactionis angustia; electa, non iam penitentialis, sed sponte asperitas causa feruentioris religionis assumpta in uirtutum elegantia; probatissima, in passionis experientia. De prima: »Labia sponsi stillantia myrrham  primam [30 1Kb] .« Labia enim sponsi dicuntur labia peccatoris confitentis peccata sua in amaritudine anime sue. De secunda: »Quasi myrrha electa dedi suauitatem odoris [31 1Kb] .« De tertia: »Manus mee distillauerunt myrrham, et digiti mei pleni myrrha probatissima [32 1Kb] .« Non est simplex hec triplex myrrha, sed condita. Prima enim condita est uini austeritate; secunda, auro et thure; tertia, aromatum dulcedine. uinum prime est austeritas in penitentia; aurum secunde est caritatis  splendor; thus uero orationum fragrantia aromata. Tertie sunt superni saporis affluentia. In figura prime dederunt Iudei Domino uinum myrrhatum bibere [33 1Kb] , ut myrrha designet cordis contritionem. uinum exterioris penitentie austeritatem. In figura secundi obtulerunt magi Domino aurum, thus et myrrham [34 1Kb] . Pro tertio dictum est: Myrrha et gutta et casia a uestimentis tuis, a domibus eburneis [35 1Kb] . Sunt colles diaboli; sunt colles mundi; sunt colles Libani uel thuris, quod idem est. Primi sunt qui imitantur diabolum in superbia; secundi, qui eleuantur in mundi dignitatibus et potentia; tertii sequuntur Christum in iustitia. De primis ait Isaias: »Omnis mons et collis humiliabitur [36 1Kb] .« De secundis Habacuc:  »Incuruati sunt colles mundi ab itineribus eternitatis eius [37 1Kb] .« De tertiis: »Suscipiant montes pacem populo et colles iustitiam [38 1Kb] .« Et Dauid: »Exsultatione colles accingentur [39 1Kb] .« Ad primos uenit Christus ut conferat humilitatem; ad secundos, ut amoueat equitatem; ad tertios, ut doceat ueritatem: humilitatem sui, equitatem iudicii, ueritatem ad cognoscendam uiam fidei, caritatis, spei. Humilitatem sui mediante confessione, equitatem iudicii dictante ratione, ueritatem ad cognitionem uie ductu prudentie. Primi colles se eleuant in superbiam, dum caput erigitur, lingua dissoluitur, manus extenditur: caput erigitur ad abstergendum, lingua dissoluitur ad obiurgandum, manus extenditur ad opprimendum.  Sed confessio caput, id est cogitationem stultam, que est initium peccati, abscindit in contritione, lingua in peccati prolatione, manus in satisfactione.

Hoc totum designat illud factum Iude Machabei. Demetrius enim qui dicitur nimium persequens, id est diabolus, misit Nicanorem qui dicitur lucerna stans, id est exaltatio cordis, contra Iudam qui dicitur confessio; qui Nicanor preerat elephantibus quorum ossa iuncturis carent, quia superbia inflexibilis est. Sed Iudas eum occidit, et abscidit caput eius et linguam et manus [40_41 1Kb] . Sed in corde peccatoris tres sunt scrupuli qui confessionem deprimunt: timor, dolor, pudor. Desperat timor  propter peccati magnitudinem, dolor propter penitentie austeritatem, pudor propter turpitudinem. Cum igitur recolit turpia que gessit, merito erubescit confiteri. Cum uero multitudinem, merito dolore ingemiscit. Cum autem magnitudinem, merito timore languescit. Scrupuli isti ut lapis sunt expoliendi. In lapidum politione ponuntur tria, oleum, lapis, manus. Oleum profunditur, lapis superuoluitur, manus manum trahendo uoluitur. Oleum ergo benignitatis asperitatem lenit. Assiduitas penitentie quasi lapis peccatorum scrupulos terit. 87 Puritas conscientie quasi manus  sordes tergit. Hoc est oleum spiritus, hic est lapis angularis, hec est dextera Dei Patris.

Primum lenit, secundum premit, tertium trahit. Primo igitur Deus dolorem lenit, secundo animi timorem premit, tertio opera manuum suarum dexteram porrigit. Hec de primis collibus. Secundo ad equitatem inuitat; quod sic fit: primo debet rationem consulere, secundo iustum ab iniusto separare, tertio cuique, quod suum est, tradere. Consule igitur Salomonem meretrices mulieres iudicantem [42 1Kb] . Primo precepit gladium afferri, secundo infantem diuidi, tertio utrique partem suam dari. Hec de secundis collibus. Tertio uero inuitat ad ueritatem, ut teneant uiam fidei, spei, et caritatis: ut sciant quid credere, quid amare, quid  sperare debeant, ne inueniatur in fide scrupulus erroris, in spe defectus terroris, in caritate offendiculum rancoris. Fides igitur muniatur boni operis exercitio, spes eternitatis desiderio, caritas exhibitionis obsequio. Propter fidem que est de occultis Raab meretrix exploratores Iericho abscondit [43 1Kb] ; propter caritatem pactum salutis sue cum eis composuit [44 1Kb] ; propter spem funiculum coccineum in fenestram misit [45 1Kb] . Isti sunt colles Libani ad quos descendit uel thuris. Thus est gutta que prius latet in arbore propter fidem, secundo igne concrematur propter caritatem, tertio fumum mittit in altum propter spem. Et loquar, ait, sponse mee. Aliter alloquitur stultam, aliter incautam, aliter honestam. Primam increpat, secundam  instruit, tertiam laudat. Propter primam ait: Sub arbore malo suscitaui te, ibi corrupta est mater tua, ibi uiolata est genitrix tua [46 1Kb] . Propter secundam: Si ignoras te, o pulcherrima mulierum, egredere et i post uestigia gregum [47 1Kb] . Propter tertiam: Ecce tu pulchra es, amica mea: ecce tu pulchra [48 1Kb] . Isti dicit: Et loquar sponse mee. Quid autem loquatur subdit: ueni de Libano, sponsa, ubi cubam in meridie [49 1Kb] .


uadam ad montem myrrhe, etc.

[CARD.] Inter laudes suas quasi tacta cordis dolore ex presentia passionis filii laudes ipsius enarrantis exclamat: uadam ad montem myrrhe. Myrrham autem dicit amaritudinem compassionis in passione filii; et montem myrrhe dicit, quia maior acerbitas  doloris esse non potuit in corde matris. uerum post dolorem subiungit de consolatione doloris, dicens: uadam ad collem thuris. Thuris fragrantia Dominice resurrectionis gratum odorem demonstrat, cuius odoris consolationem collem thuris uocat: ad quem pro doloris lenimento se ituram pronuntiat. Per hoc autem quod dicit montem myrrhe et collem thuris, cum collis minor sit monte, insinuare uidetur quod tunc dolori consolatio non respondit, morientem enim filium et morientis dolorem plene uidit et gustauit: sed licet  resurgentem uideret, nondum tamen tunc plene uidit gloriam resurgentis. Sequitur:


Tota pulchra es, amica mea, et macula non est in te.

[THO.] Omnis anima uel auersa est a Deo, uel conuersa ad Deum. Auersa: alia reuicta, alia remotissima. Conuersa: alia propinqua, alia proxima. Que remota est, turpis est, sed non tota; que remotissima est, tota turpis est. Item que propinqua est, speciosa est, sed non tota; que proxima est, tota pulchra est. Quid sponsus dixerit audiuimus; qua uia debet uenire sponsa audiamus: ueni de Libano, sponsa. uenies et pertransibis per montem Sanir, uel Seir. Seir interpretatur hispidus uel pilosus: Sanir nocturna auis uel fetor. Seir est concupiscentia carnis. Seir habet montem, habet  campum habet uallem; in ualle debilis, in campo fortis, in monte insuperabilis. In monte est appetitus carnis in necessitate, in campo appetitus carnis in satietate, in ualle est appetitus carnis in uoluptate. Quando ad uincendum tantum caro sustentamentum accipit, Seir in monte est; quando ad nutrimentum robur querit, Seir in campo est; quando ad lasciuiendum delicias poscit, Seir in ualle est. In monte est insuperabilis, quando sustentamentum in hoc exsilio uiuentibus necessarium est; in campo est fortis, quia robur carnis aliquando anime profectibus utile est; in ualle debilis, quia uoluptas carnis semper superflua est. In ualle prohibetur, in campo conceditur, in monte remuneratur;  in ualle seruat, in campo pugnat, in monte regnat; in ualle est luxuria, in campo temperantia, in monte parcimonia; in ualle, adiuuante gratia, facile calcatur, in campo cum difficultate uincitur, in monte ne superari ualeat ipse quotidianus noster defectus uires iugiter subministrat. Qui superflua resecat, Seir in ualle conculcat; qui de necessariis aliquid minuit, Seir in campo uincit: qui ad sustentamentum tantum nature necessaria tribuit, quando Seir in monte exactori obsequium reddit. Si legatur Sanir, idem iudicium designat: interpretatur enim fetor uel nocturna auis; quia uoluptas carnis et fetida et occulta uenit. Hermon interpretatur anathema eius. Cuius eius? scilicet diaboli, qui primus separatus est a Deo. Anathema uero anathematis  est, qui separatur ab eo. Notandum quod alii sunt mons Hermon, alii campus, alii uallis. uallis sunt qui per fidem a diabolo iam separati sunt, sed adhuc per uitam carnalem in desideriis iacent; campus sunt, qui medium statum tenentes, nec per uoluptatem in ima descendunt, nec per spiritualem conuersationem ad superna erigi possunt; mons sunt, qui non solum per fidem a diabolo sunt separati, sed per eminentiam uirtutis et constantiam mentis contra diabolum sunt erecti. Per cubilia leonum, sopita crudelitas intelligitur, id est carnis uoluptas, que prius placet per experientiam, secundo torquet per conscientiam, tertio flagellabit  per gehennam. Leopardus uarii coloris est, per quem designatur hereticus uel hypocrita, uel uariis uiliis dediti et superbi amatores huius seculi. Item ab illo loco: Tota pulchra es, amica mea, et macula non est in te; non in eximioribus tantum membris electorum: que supra enumeraui, pulchra es, uerum etiam in illis qui pusilli ac fragiles. Ac decore refulges uirtutum, et uitiorum macula cares. Libanus secundum Hebraicam etymologiam candidatio dicitur; secundum Grecam thus: eamque ad se uenire admonet. Cum enim uidet Dominus animam fidelem bonis actibus candidatam et incensum sibi pure orationis offerentem, delectatus eius piis studiis, ut ceptis insistat hortatur. Tertio sponsam de Libano uenire precipit: quia profectum in electis suis  bone operationis, salutifere locutionis, pure requirit cogitationis. uel certe, ueni per optimam uitam quam in corpore uiuens exerceas, ueni absoluta corpore, ad percipiendam anime uitam perennem; ueni tertio recepto corpore, ad uidenda resurrectionis gaudia perfecta, tunc enim coronaberis perfecta. Tunc enim coronaberis. Sed unde? de capite Amana, de uertice Sanir et Hermon, de cubilibus leonum, de montibus pardorum. Amana, Sanir et Hermon montes sunt Cilicie et Iudee leonibus pardisque et aliis feris lustra prebentes. Hec sunt superba infidelium corda in quibus inmundi spiritus sedem habent. Leones sunt demonia propter superbiam, pardi propter crudelitatis sue uarietatem artium malignarum. Item ab illo loco: Ibo  mihi ad montem myrrhe; myrrha amara est et ideo passiones designat.

Myrrha habet campum, habet collem, habet montem; campum aspere conuersationis, collem interioris compunctionis, montem in effusione sanguinis. In colle ordinat, in campo pugnat, in monte triumphat; ordinat exercitum, pugnat aduersus inimicum, triumphat ut accipiat premium. Exercitum uirtutum, inimicum, scilicet diabolum, premium, scilicet gloriam angelorum. Hec sunt tria genera martyrii. In campo sunt tria, scilicet continentia in iuuentute, largitas in paupertate, sobrietas in ubertate; item in colle tria sunt, contritio peccati, compassio proximi, anxietas desiderii; in  monte uincimus per tria, si sustineamus contumelie exprobrationem, uilitatis confusionem, passionis asperitatem. Christus in colle ordinauit, in mundo predicando; in campo pugnauit, tentanti diabolo resistendo; per mortem triumphauit in monte Caluario. uenit Dominus ad colles Libani qui interpretatur candidatio, per resurrectionem. Unde triplicem nobis ostendit corporis glorificationem: scilicet claritatem, subtilitatem, agilitatem. Primum in monte Thabor, per transfigurationem, quando facta sunt uestimenta eius alba sicut nix [50_52 1Kb] ; secundum in monte Sion, quando intrauit ad discipulos ianuis clausis [53 1Kb] ; tertium in monte Oliueti,  unde ascendit ad Patrem [54 1Kb] . Sic ueniens loquitur sponse, scilicet hec quatuor que sequuntur: primo, Tota pulchra es, secundo, ueni a Libano, tertio, coronaberis, quarto, uulnerasti cor meum. Primo laudat, secundo uocat, tertio inuitat, quarto rememorat. Primo laudat munditiam, secundo uocat ad patriam, tertio inuitat ad coronam, quarto rememorat ei suam beneficentiam. Primo laudat munditiam, ut hilaris fiat: secundo uocat ad patriam, ut peregrina ad suam ciuitatem redeat; tertio inuitat ad coronam, ut per premia alliciat; quarto rememorat beneficentiam, ut ei gratias referat; sed tertio dicit: ueni de Libano. Libanus candidatio dicitur, quod et ad bonum et ad malum spectare potest.

 Triplex enim est candidatio in malo, scilicet uoluptas, uanitas, simultas; prima carnalium, secunda superborum, tertia hypocritarum. De prima: »Si apparuerit candor in uulnere, lepra est,« ait Moses [55 1Kb] ; de secunda: »Qui habuerit albuginem in oculo, non ministret in tabernaculo [56 1Kb] ;« de tertia: uocat Dominus hypocritas sepulcra dealbata [57 1Kb] . Est et triplex dealbatio in bono, scilicet: continentia, innocentia, sapientia. De prima et secunda: »Candidiores niue, nitidiores lacte [58 1Kb] ;« de diuina sapientia dicitur: »Candor est lucis eterne [59 1Kb] .« De triplici in malo nos peccatores uocat ut conuertat in triplicem in bono. uocat sponsam: ut in melius proficiat, Coronaberis, ait, sed ob quam uictoriam debeat coronari, adiungit sic: de  capite Amana, id est diaboli qui est caput omnium malorum. Et eius capita sunt tria: primum superbia, secundum suggestio, tertium fomes peccati, siue originale peccatum. Primum precipitauit eum de celo, secundum Adam de paradiso, tertium inquinat omnem hominem in mundo. De his Dauid: »Contribulasti capita draconum in aquis [60 1Kb] .« Tu confregisti capita draconis in aquis, scilicet baptismi. Sanir dicitur fetor, scilicet carnis, cuius uertex est superbia carnis; Hermon dicitur anathema, id est separatio, qui uerticem habet mundanam elationem, ab eo separari debemus: cubicula leonum latens ferocitas; montes pardorum aperte malitie uarietas. Ergo coronabitur anima que hec omnia uicit.


Tota pulchra es, amica mea, et macula non est in te.

 [CARD.] Reuertitur autem filius ad prosequendam laudem matris, dicens: Tota pulchra es, amica mea, quia in omni sensu corporis uirginalis integritatis munditiam retines, et macula non est in te, quia in nullo corporalium sensuum instrumento concupiscentie carnalis adhesit macula. uel sic: Tota pulchra es mente et corpore, et macula non est in te, que te repellat uel impedire ualeat, quin de te Domino gratum offeras holocaustum. Igitur: ueni de Libano, sponsa mea, ueni de Libano, ueni coronaberis de capite Amana, de uertice Sanir et Hermon,  de cubilibus leonum, de montibus pardorum. Libanus siquidem interpretatur candor: et est etiam Libanus arbor thuris odorifera. uocatur ergo beata uirgo, ut de meritis ueniat ad coronam: et dicitur ei: ueni de Libano; ueni de candore uirtutum: ueni de Libano; ueni de odore fragrantium bonorum operum, pro ipsis premium receptura: ueni coronaberis, pro multiplici uictoria, quia uidelicet triumphasti de capite Amana, de uertice Sanir et Hermon. Ipsa enim triumphat de malitia 88 diaboli, que signatur per caput Amana; de mundana scilicet sapientia, que notatur in uertice Sanir; de perfidia heretica, que signatur per uerticem Hermon. Amana siquidem interpretatur dens uigiliarum, et designat omnium demonum collegium  qui dente tentationis hominem rodunt et semper ad eius subuersionem uigilant sicut dicit Iob: »Nocto os meum perforatur doloribus [61 1Kb] .« Ac si dicat: Nocte, dum uidelicet mihi non prouideo, os meum, id est robur uirtutis mee, perforatur tentationibus, que sunt cause dolorum; et subdit: »Qui me comedunt,« scilicet tentatores, »non dormiunt, sed in multitudine eorum consumitur uestimentum meum [62 1Kb] ,« bone conuersationis scilicet ornamentum.

Huic uerbo concordat Petrus dicens: »Sobrii estote et uigilate, quia aduersarius uester diabolus circuit querens quem deuoret [63 1Kb] .« Huius autem collegii quod per Amana designatur, caput est ille princeps demonum, cuius caput beata uirgo contriuit  [64 1Kb] . Sanir interpretatur auis nocturna, que de nocte uolat et uidet, et cecatur ad solem. Hi sunt philosophi et sapientes huius mundi, qui ad lucem diuine sapientie ceci sunt: ad sapientiam uero huius mundi et ad malitiam subtiliter uident; de quibus dicit Ieremias: »Filii insipientes et uecordes sunt; sapientes sunt ut faciant mala, bene autem facere nescierunt [65 1Kb] .« De his triumphat beata uirgo, et pro hac uictoria coronatur, quia peperit Sapientiam per quam sapientia huius mundi stultitia comprobatur [66 1Kb] . Ipsa quoque coronatur de uertice Hermon, id est de capitaneis hereticorum; quia ipsa uniuersas hereses interemit in uniuerso mundo. Hermon interpretatur anathema uel separatus. Hi sunt heretici, de quibus sub nomine Ephraim dicit  Osee ad Iudam, id est ad uiros fideles et catholicos: »Particeps idolorum Ephraim, dimitte eum. Separatum est conuiuium eorum [67 1Kb] ;« ac si dicat: Heretica perfidia participat cum idololatria; tu ergo, uir catholice, dimitte eum, ne communices cum hereticis; separatum est enim conuiuium eorum; nam anathematizata est hereticorum doctrina perfida, et falsa religio. Coronatur quoque de cubilibus leonum, de montibus pardorum; quia aufert diabolo qui per ea designatur. Significant autem cubilia torporem et mollitiem luxurie; per leones intelliguntur  superbi, iracundi, potentes huius seculi, quos tamen uelut leones sic emollit luxuria, ut in cubilibus libidinum suarum torpeant et marcescant. Unde de muliere meretrice dicitur in Parabolis: »Multos enim uulneratos deiecit, et fortissimi quoque interfecti sunt ab ea [68 1Kb] .« Pardus, qui est diuersi coloris et quibusdam notis siue maculis uariatur, illos designat, qui bonis operibus mala commiscent, quos pro colore diuerso Dominus arguit per Ieremiam [69 1Kb] dicens: »Nunquid auis discolor hereditas mea mihi?« Tales cum deberent humiliari ex opere malo quod per bonum opus inficitur, ex ipso tamen opere bono in superbiam extolluntur: que superbia per montes exprimitur, cum dicitur de montibus pardorum, et quoniam tam his per beatam  uirginem subuenitur, quam illis qui per leones signantur, ideo ipsa de cubilibus leonum et de montibus pardorum coronari dicitur. Sequitur:


uulnerasti cor meum, soror mea, sponsa mea, uulnerasti cor meum.

[THO.] Commemoratione uulnerati cordis, magnitudinem amoris quem erga Ecclesiam habet, exprimere uoluit, quam recte sororem suam nominat et sponsam, quia celestis eam thalami sibi federe coniunxit; quia et ipse homo fieri ac frater ei naturaliter existere dignatus est. Potest et iuxta illud intelligi quod Isaias [70 1Kb] dicit: »Ipse autem uulneratus est propter iniquitates nostras.« Et qua de causa hoc fit, ipse subiungit: In uno oculorum tuorum, et in uno crine colli tui. Supra in pluribus oculis piures  magistros, in pluribus capillis plures subditos significauimus: nunc in uno oculo unitas magistrorum; in uno crine unitas subditorum accipitur, ac si diceret: Tota forma tui corporis mihi pulchra apparet. Inde est quod pre ceteris ad te amandam me accendit, quia unitatem fidei ac dilectionis, et in subditis et prelatis habere probaris; hoc me ad excipiendum uulnus pro tua uita adduxit. Charitas huius uulneris causa fuit qua ad imitationem Christi uulnerantur multi, non solum autem, quia uideo alios uulneratos, alios ligatos, alios languentes, alios deficientes. Charitas uulnerat, caritas ligat, caritas languidum facit, caritas defectum adducit. Audi de caritate uulnerante: uulnerasti cor  meum, soror mea sponsa. Audi de caritate ligante: »In funiculis Adam traham eos, in uinculis caritatis [71 1Kb] .« Hec caritatis uincula sunt Dei beneficia, scilicet bona nature, gratie et glorie; naturam condidit, gratiam contulit, gloriam repromisit. Ecce funiculus triplex: dona conditionis, bona iustificationis, premia glorificationis. »Funiculus triplex difficiliter rumpitur [72 1Kb] ,« hic tamen ruptus est. Adiecit autem Dominus resarcire caritatis uincula, nobis bona contulit, mala nostra pro nobis pertulit: et nos ex utraque sibi obnoxios reddidit. Audi de caritate languente: Filie Ierusalem, nuntietis ei  quia amore langueo [73 1Kb] . Audi de caritate defectum adducente: »Defecit in salutare tuum anima mea [74 1Kb] .«

In prauis desideriis uide quid agant isti gradus. In primo transfigit affectionem, in secundo ligat cogitationem, in tertio dissoluit actionem. Affectio itaque captiuatur in primo, cogitatio in secundo, actio in tertio, quarto, cui nil satisfacere potest, humane possibilitatis metas excedit. Hic defectum adducit, et de medio desperare facit. Primus itaque gradus est, quando mens desiderio suo resistere non potest, secundus quando obliuisci non potest, tertius quando nil sapere ei potest, quartus quando nil ei satisfacere potest. In primo amor est insuperabilis, in secundo inseparabilis, in tertio singularis,  in quarto insatiabilis. Insuperabilis est qui alii affectui non cedit, inseparabilis est qui a memoria nunquam recedit, singularis qui socium alium non recipit, insatiabilis cum ei satisfieri non possit. In primo gradu notatur amoris excellentia, in secundo eius uehementia, in tertio eius uiolentia, in quarto supereminentia in humanis affectibus. Primus gradus potest esse bonus, secundus semper est malus, tertius non solum est malus, sed incipit esse amarus, quartus uero omnium est pessimus. Pretiosus est primus gradus ille in Dei amore, quando est insuperabilis; pretiosior secundus, quando ardens affectus incipit esse inseparabilis; multo melior, quando in alia re quam in Deo delectari non potest; summus est, quando suo desiderio nichil satisfacere  potest. In primo: Aque multe non potuerunt exstinguere, et flumina non obruent eam [75 1Kb] , eo quod insuperabilis sit. In secundo ponit anima dilectum suum sicut signaculum super cor suum [76 1Kb] , eo quod obliuisci non possit. In tertio: Si dederit homo omnem substantiam domus sue pro dilectione, quasi nichil despiciet eam [77 1Kb] , eo quod in alia re delectari non possit. In quarto: Fortis est ut mors dilectio, dura sicut infernus emulatio [78 1Kb] , eo quod ei parum sit quidquid pro Deo facere uel sustinere potest. In primo amor insuperabilis dicit: »Diligam te, Domine, fortitudo mea [79 1Kb] .« In secundo inseparabilis amor dicit: Adhereat lingua mea faucibus meis, si non meminero tui [80 1Kb] .« In tertio singularis amor dicit: »Renuit consolari anima mea, memor  fui Dei, et delectatus sum [81 1Kb] .« In quarto dicit insatiabilis amor: »Quid retribuam Domino pro omnibus que retribuit mihi [82 1Kb] ?« In primo insuperabilis dicit: »Quid nos separabit a caritate Dei [83 1Kb] ?« In secundo: »Charitas nunquam excidit [84 1Kb] ,« eo quod inseparabilis sit; unde: »Adhesit anima mea post te [85 1Kb] .« In tertio: »Arbitror omnia ut stercora, ut Christum lucrifaciam [86 1Kb] .« In quarto: »Mihi uiuere Christus est, et mori lucrum,« eo quod cupiat »dissolui et esse cum Christo [87 1Kb] .«

In primo gradu diligitur ex corde, in secundo ex  toto corde, in tertio ex tota anima, in quarto ex omni uirtute. In primo: »In corde meo abscondi eloquia tua [88 1Kb] ;« in secundo: »Confitebor tibi, Domine, in toto corde meo [89 1Kb] ;« in tertio: »Concupiuit anima mea desiderare iustificationes tuas in omni tempore [90 1Kb] ;« in quarto: »Non timebo quid faciat mihi homo [91 1Kb] .« In primo fit desponsatio, in secundo nuptie, in tertio copula, in quarto puerperium. De primo dicitur: »Sponsabo te mihi in sempiternum [92 1Kb] ;« in secundo: »Sunt nuptie in Chana Galilee [93 1Kb] ; de tertio: »Qui adheret Deo unus spiritus est [94 1Kb] ;« de quarto: »Concepimus et parturiuimus et peperimus spiritum [95 1Kb] .« In primo suspensa ad reditum dilecti, clamat: ueni, dilecte mi, similis esto capree, hinnuloque ceruorum [96 1Kb] .« In secundo  sponsa inuitatur dicitur ei: ueni, de Libano, soror mea sponsa. In tertio ipsa dicit: Leua eius sub capite meo et dextera illius amplexabitur me [97_98 1Kb] . In quarto dicit: »Filioli mei, quos iterum parturio, donec formetur Christus in uobis [99 1Kb] .« uulneratus est Christus pro sponsa in corpore, in corde, in capite; in corpore clauis, in corde lancea, in capite spinis. Primo ut affligeretur, secundo ut occideretur, tertio ut ei illuderetur. De primo: »Corpus meum dedi percutientibus et genas meas uellentibus [100 1Kb] ;« de secundo: »Tradidit in mortem animam suam [1 1Kb] ;« de tertio ipse ait: »Tota die exprobrabant mihi inimici mei [2 1Kb] .« Item inde: »Quoniam propter te sustinui opprobrium, operuit confusio faciem meam [3 1Kb] .« Item: »Opprobria exprobrantium tibi ceciderunt  super me [4 1Kb] .« Inde dicebant Iudei spinis coronato: »Aue, rex Iudeorum [5 1Kb] .« In primo »dolores nostros ipse portauit,« in secundo »languores nostros ipse tulit [5* 1Kb] ,« in tertio disciplinam ostendit. Dolores infirmitatis et pene, languores culpe, disciplinam pacis nostre: »Disciplina, inquit, pacis nostre super eum [6 1Kb] .« Et nos imitemur eum. Habemus corpus instrumentum, cor domicilium, caput spiraculum, instrumentum laboris, domicilium amoris, spiraculum aure uitalis. In primo igitur uulneremur clauis timoris, in corde lancea compunctionis, in capite spinis disciplinati rigoris. De primo: »Confige timore tuo carnes meas [7 1Kb] ; in figura secundi: »Percussit Dauid cor suum, quia scidit oram chlamidis  Saul [8 1Kb] ;« de tertio: »Sepi aures tuas spinis [9 1Kb] .« In corpore uulneremur, ne propter operum dissolutionem affligamur; uulneremur in corde, ne propter euagationes cogitationum occidamur; uulneremur in capite, ne a diabolo nobis propter curiositatem illudatur. In uno oculorum uulneratus est Christus. Duo sunt oculi in anima: unus respicit interius ad ordinanda temporalia, alius superius ad cognoscenda superna. Secundo homines ascendunt usque ad celos, primo descendunt  usque ad abyssos. Septem crines rasos de capite Samsonis septem dona Spiritus sancti scimus interpretatos. Inter hec precipuus est spiritus sapientie; quia quecunque operantur alia dona, istud ducit ad saporem et delectationem. Talis crinis, qui facit hominem delectari in Deo, uulnerat amore cor sponsi. Hic crinis nascitur in capite spiritualis affectionis, descendit per collum rationis ad ornandum corpus sensualitatis: primum enim sapor ille diuinus in affectu nascitur, secundo transit per rationem, a qua utrum ex Deo sit disquiritur et ordinatur, tertio descendit ad sensualitatem, que ex eo ornatur dum gustato illo sapore consuetum usum, quo corpus sensificat, obliuiscitur. uulnus istud non ponit in Deo grauamen passionis, sed uehementiam  caritatis, quam habet in nobis. Aegritudo huius uulnerati nobis est medicamentum, eruditio ab bellum, amoris indicium. Inde congrue in libro Regum dicitur: »Aegrotauit Eliseus, et descendit ad eum rex Isrel [10 1Kb] .«---»Beatus qui intelligit super egenum et pauperem!« cuius Dominus uniuersum stratum eius uersauit in infirmitate [11 1Kb] . Ad eum descendit qui complantatur similitudini mortis eius, qui discit ab eo esse uir dolorum et sciens infirmitatem. Hic rex Isrel bellum habet contra Syriam que dicitur elata, id est contra superbiam. Iste uenit cum arcu, id est cum intenso studio et propenso affectu. Duo eius arma curuantur ad inuicem, cum se respiciunt ad inuicem professio et consummatio mediante conuersatione continua, quasi chorda  attingens a fine usque ad finem fortiter. uel primum cornu possumus intelligere primam nature conditionem, aliud ultimam nature glorificationem. Hec se respiciunt per chordam, scilicet per gratiam, que nature statum reintegrat et gloriam confert. Cornu superius curuatur, cum illa superior gloria, ut eam possimus contemplari, capacitati nostre se inclinat. Ita in inferioribus fit discreta disciplina, in superioribus suspensa deuotio. Cum igitur per gratiam, id est chordam, sic arcus fuerit 89 intensus, sagittas spirituales emittit, qui multipliciter uulnerant. Sunt enim iste sagitte quatuor:

Prima uulneratur diabolus, secunda a Deo auersus, tertia deuotus, quarta Christus. Primus, ut uictus  turbetur; secundus, ut reuocetur; tertius, ut inflammetur; quartus, ut pro nobis moreretur. Prima rex Achar fuit occisus [12_13 1Kb] ; de qua: »Emitte sagittas tuas et conturbabis eos [14 1Kb] .« Secunda et tertia: quas Ionathas misit in signum quod a Dauid intelligeretur [15 1Kb] , scilicet quod pater eius, id est diabolus, esset fugiendus. De secunda Iob: »Sagitte Domini in me fixe sunt: quarum indignatio ebibit spiritum meum [16 1Kb] .« De tertia: »Sagitta Ionathe nunquam abiit retrorsum [17 1Kb] .« Et: »Sagitte potentis  acute cum carbonibus desolatoriis [18 1Kb] .« Item: »In luce sagittarum tuarum ibunt in splendore fulgurantis haste tue [18* 1Kb] .«

De quarta dicitur: »Posuerunt me quasi signum ad sagittam [19 1Kb] .« Hec est sagitta qua Iudas Machabeus pro defensione populi sui est occisus [20 1Kb] . De primo uulnere dicitur: »Nunquid non percussisti superbum, uulnerasti draconem [21 1Kb] ?« De secundo: »Increpationes Domini ne reprobes. Ipse enim uulnerat et medetur, percutit et manus eius sanat [22 1Kb] .« De tertio: »uulnerata caritate ego sum.« Item eadem dicit: »Inuenerunt me custodes ciuitatis, percusserunt me et uulnerauerunt me, tulerunt pallium [23 1Kb] .« De quarto: uulnerasti cor meum, soror mea sponsa. In hoc autem loco de uulnere agitur, quo hostis  uulneratur. »Aperi mihi fenestram orientalem, ait Eliseus, et iace sagittam contra Syriam et percuties eam in Aphec [24_25 1Kb] .« Contra Syriam et contra orientem iacit sagittam qui affectum suum et cogitatum ad feriendum superbum illum intendit, de quo dicitur: »Quomodo cecidisti de celo, Lucifer, qui mane oriebaris [26 1Kb] .« Percuties, ait, eum in affectu: id est in furore, cum feruore qui de caritate procedit. Hunc enim iactum uocat Eliseeus iactum salutis. Hic duplicem nota ictum scilicet sagitte, qui fit de longinquo, de quo dictum a Ionatha filio Saul, ad armigerum puerum: »Porro sagitta ultra te est [27 1Kb] .« Et uirge, qui fit de propinquo, de quo nunc agitur cum dicit propheta: »Percute iaculo terram; et  percussit tribus uicibus, et cessauit [28 1Kb] .« Percute in Syria hostis superbi, quam tibi immittit suggestionem. Percute terram, que de carne tua nascitur oblectationem. Hec est enim tibi propinqua, illa longinqua. Bona est fenestra orientalis per quam non mors intrat, sed percutitur hostis. Syriam enim ferire, est per diuinam reuelationem mundi occidere elationem. Terram ferit qui carnem suam castigat. Tribus uicibus, si triplex anime uitium refrenat. Est enim irascibilis, concupiscibilis, rationalis. In primo, reprimit ire furorem; in secundo, libidinem; in tertio, feruorem. Sed debes percutere quinquies, aut sexies, aut septies [29 1Kb] . Quinquies, retinendo quinque sensuum contumaciam. Sexies, per operationem bonam. Septies, per gratam mentis quietem.


 uulnerasti cor meum, soror mea sponsa, uulnerasti cor meum in uno oculorum tuorum, et in uno crine colli tui. Siue [iuxta aliam translationem], percussisti nos corde, totam uidelicet Trinitatem.

[CARD.] Dicit ergo: uulnerasti cor meum uulnere caritatis; in uno enim, id est in unitate, oculorum tuorum, affectus uidelicet et intellectus, qui in te ita sunt unum, ut non aliud desideret affectus, nisi quod desiderandum iudicat intellectus. uulnerasti in uno crine ceruicis tue, id est in unitate cogitationum  tuarum: que sic adherent capiti suo Christo, ut nichil aliud dicatur, nisi illud Psalmi: »Unam petii a Domino, hanc requiram [30 1Kb] .« Dicit ergo Dominus se caritate uulneratum et corde percussum, in uno oculorum et in uno crine colli matris sue, quia de corde eius triumphat hec unitas: et eius recordationem nulla delet obliuio, sicut fieri nequit, ne uulnus cordis continue sentiatur. uocat autem Dominus matrem suam sororem et sponsam: sororem, propter humane nature contubernium; sponsam, propter inconcussam fidei constantiam. Cum enim tempore passionis fides apostolorum concussa uacillaret, ipsa uelut sponsa sponso suo sine fidei titubatione constanter adhesit. Ipsa etiam uelut sponsa sponso suo familiarior maiorem in sponsi bonis obtinet  portionem. Quantum autem eam concupiuit sponsus celestis, ostenditur in Ecclesiastico, cum dicitur: »Species mulieris exhilarat faciem uiri et super omnem concupiscentiam hominis superducit desiderium [31 1Kb] .« Species siquidem mulieris uirum potentem humiliat, seuerum et austerum emollit. Et huius mulieris speciem sic concupiuit Dominus et elegit, quod ipsa eius desiderium in tantum superduxit, id est ad tantum excessum perduxit, quod ad nostram infirmitatem humiliatus est Omnipotens, et qui est uita uiuentium, emollitus est ad mortem. De hac sponsa dicit Ecclesiasticus: »Non est uir illius secundum filios hominum [32 1Kb] ;« et paulo post: »Adiutorium secundum illum est: et columna, et requies [33 1Kb] .« Libeat igitur attendere in hac sponsa  qualiter prime sponse sit opposita. Prima igitur sponsa de costa uiri sui formata est [34 1Kb] , sed de carne huius sponse formatus est sponsus eius. Unde in Ecclesiastico dicitur ad Dominum: »Innoua signa et immuta mirabilia [35 1Kb] .« Mirabile siquidem fuit de costa uiri formare mulierem: immutatio mirabilium est, quod de sola carne mulieris formatus est homo. Ceterum cum de osse uiri formata est caro mulieris, signum fuit quod per mulierem humana infirmaretur natura. Facta est autem signorum innouatio, cum de carne mulieris factus est uir; per quod significatum est quod per hanc generationem humana natura ab infirmitate reuerteretur ad firmitatem. Illud quoque notandum est, quod prima sponsa  facta est in adiutorium uiri, dicente Domino: »Faciamus adiutorium simile sibi [36_38 1Kb] ,« infirmum est autem adiutorium uiro mulier. Hic autem dicitur: »uir eius non est secundum filios hominum« quia Christus non fuit filius hominum, sed filius hominis omnes homines dignitate precellens, et dicitur adiutorium sponse secundum illum, scilicet secundum sponsum, qui est adiutorium sponse et columna, siue firmamentum et requies.



LIBER SEPTIMUS.


 Pulchre sunt mamme tue, soror mea sponsa, pulchriora ubera tua uino.

[THO.] Sicut in oculis doctores celestia contemplantes, in collo perfectioribus spiritualem gratiam infundentes, in dentibus peruersos reprehendentes: sic in mammis designantur qui infirmos adhuc fuligine peccatorum nigros ad pulchritudinem iustitie adducunt. Sponsam dicit, quia de ipso accipit et ipsi parit; sororem, quia cum eo idem opus facit. Item, sponsus cibus est angelorum, in eo quod »in principio erat uerbum et uerbum erat apud Deum, et Deus erat uerbum [39 1Kb] ;« panis spiritualium, in eo quod »uerbum caro factum est [40 1Kb] ;« lac paruulorum, in eo quod »habitauit in nobis [40* 1Kb] .« Ubera sponse pulchriora sunt uino, id est euangelice doctrine suauitas,  quam legalis obseruantie austeritas. Omnium Christo militantium mater est gratia. Hec habet mammam, habet uber, habet mamillam. De prima ut hic: Pulchre sunt mamme tue. De ubere in sequenti: Pulchriora sunt ubera tua uino. De tertia Isaias: »Mamilla regum lactaberis [41 1Kb] .« De prima lac extrahitur; de secunda pinguedo effunditur; de tertia mel suscipitur. Unde dicitur mamma, quasi manu manans; uber, quasi ungens imber; mamilla, quasi manans melle. Prima blanditur, secunda consolatur, tertia sugens dulcoratur. Blanditur promissione, consolatur deuotione, dulcoratur suscipiens ineffabili dulcedine superne glorie. Primo dicitur: »Lac uobis potum dedi, non escam [42 1Kb] ;« secundo: »Impinguasti in oleo caput meum [43 1Kb] ;« tertio dicit Salomon:  »Comede mel, fili, quoniam bonum est [44 1Kb] .« Prima potantur infirmi; secunda satiantur ualidi; tertia inebriantur perfecti. Unde Isaias: primis, ut potemini a lacte [45 1Kb] ; secundis, ut satiemini ab ubertate consolationis uestre [46 1Kb] ; tertiis, epulemini ab introitu glorie gentium [47 1Kb] . Hi inebriantur ab ubertate domus Dei. Mamme sunt pulchre, ubera pulchriora, mamille pulcherrime sunt. Pulchre lactis candore, pulchriores olei nitore, pulcherrime materia mellis, id est florum ex quibus fit uarietate. Candore innocentie, nitore conscientie, uarietate florum excellentium; beatitudinum commemoratione. Primus est: »Innocens manibus et mundo corde [48 1Kb] .« Secundus dicit: »Gloria nostra hec est, testimonium  conscientie nostre [49 1Kb] .« Tertius frequenter recordatur: »Beati pauperes spiritu, quoniam ipsorum est regnum celorum [50 1Kb] .« Primum est de corde puro [51 1Kb] ; secundum, de conscientia bona [52 1Kb] ; tertium, de fide non ficta [53 1Kb] . De mamma fluunt benedictiones abyssi iacentis deorsum; de ubere benedictiones  uberum et uulue; de mamillis benedictiones celi desuper. Has benedictiones dedit Iacob filio suo Ioseph [54 1Kb] . De mamma fluunt ueritas et misericordia; de ubere datur nobis de pinguedine terre, et de rore celi abundantia; de mamilla diuitie et gloria. De mamma, ueritas in confessione, misericordia in remissione. Terra est corpus, celum anima. Itaque de ubere accipimus de pinguedine terre studium corporalis operationis; de rore celi copiam deuotionis; de mamilla diuitias, scilicet exspectationem perpetue incorruptionis, et gloriam diuine uisionis. Sed paulisper loquamur de uberibus sine distinctione nominum. Tria sunt genera uberum: ubera bruti animalis, ubera mulieris, ubera uirginis. Brutum animal est prelatus carnalis,  mulier doctor spiritualis, uirgo est mater Saluatoris.

Ipsi enim prelati carnales habent ubera predicationis. Unde Paulus: »Quid enim, »ait,« dum omnibus modis, siue per occasionem, siue per ueritatem Christus annuntietur [55 1Kb] . Spiritales instruebat Petrus dicens: »Pascite qui in uobis est gregem Domini: non turpis lucri gratia, nec quasi dominantes in cleris, sed forma facti gregis ex animo [56 1Kb] .« De matre Saluatoris: »Beatus uenter qui te portauit et ubera que suxisti [57 1Kb] !« Primis uberibus dant lac herbarum succi; secundis humani cibi; tertia plena sunt de rore celi. Herbarum succi terre dono, humani cibi artificio, de rore celi adueniente Spiritu sancto. Primum lac fit de herba  terre, quia carnales prelati terrenas uoluptates docent cauere, quia de spiritalibus nec sapiunt, nec sciunt erudire. Secundum fit humano cibo artificio parato, id est spiritali intelligentia Scripture, qua docetur que sursum sunt sapere. Tertium lac est a Spiritu sancto, quo nutritur Rex glorie. A primo ablactatus est Samuel [58 1Kb] , ubi non est factum conuiuium, sed oblati sunt uituli, scilicet immolatio carnis, et similia, scilicet puritas mentis et amphora uini, scilicet feruor caritatis. A secundo ablactatus est Isaac, et factum est grande conuiuium [59_60 1Kb] , quod non fecit pater eius in natiuitate. Cum primo conuertimur, tunc nascimur, ubi non est locus conuiuii letitie sed tristitie. Sed dicitur, ut potemini  a lacte. Nec etiam cum ab hoc primo lacte separamur sicut Samuel. Sed cum a secundo, sicut Isaac, tunc faciendum est conuiuium, ut cum auulsi fuerint a lacte epulentur ab introitu glorie eius; id est tertio lacte. Rore celi fuerunt ubera beate uirginis Marie fecundata, quibus infantia Saluatoris est educata.  Post infantie uero ablactationem per gratiam uirilis etas pro nobis in cruce est oblata. In eius figura dictum est: »Postquam ablactatus est Samuel, obtulit eum Anna mater sua in tabernaculo, in tribus uitulis et tribus modiis farine, et amphora uini [61 1Kb] .« Samuel postulatio dicitur Dei. Ipse est Christus qui ait: »Rogabo Patrem meum et alium paracletum dabit uobis [62 1Kb] .« Anna dicitur gratia, scilicet beata Maria gratia plena, que dicitur offerre Christum: de ipsa enim assumpsit carnem, quam pro nobis obtulit in crucis patibulo. Et hoc post ablactationem, scilicet post infantie euacuationem. Itaque iuxta historiam obtulit carnem, obtulit panem, obtulit uinum. Carnem que cocta fuit in crucis patibulo; panem qui formatur in uirginis pistrino;  uinum expressum inter mortem et uitam, in resurrectionis articulo. Carnem de qua dicitur: »uerbum caro factum est [63 1Kb] .« Panem, de grano factum, de quo dicitur: »Nisi granum frumenti cadens in terram mortuum fuerit, ipsum solum manet [64 1Kb] .« uinum, de quo dicitur: »Non bibam amodo de hoc genimine uitis, donec bibam illud nouum in regno meo [65 1Kb] .« Caro est Christi presentia. Panis, Dei uirtus et gratia. uinum, eterna letitia. Per primum deleta est nostre uetustatis inedia. Secundum nobis ministrat consolationem in uia. Tertium erit nobis premium in patria. De primo: »Fidelis sermo et acceptione dignus, quia Christus uenit in hoc mundo peccatores saluos facere: quorum primus  ego sum [66 1Kb] .« De secundo: »Quemadmodum mater consolatur filios suos, ita ego consolabor uos [67 1Kb] .« De tertio: »Exsultabunt sancti in gloria, letabuntur in cubilibus suis [68 1Kb] .« Item in Canticis canticorum: »Manus eius tornatiles et auree plene hyacinthis [69 1Kb] .« Tornatiles, quia quasi torno perfectorum operum eradunt peccatorum scrupulositatem. Auree, que per sapientiam dirigant ambulationem. Plane, que perducant ad celi serenitatem. Est enim uitulus nouellus. Est uitulus saginatus. Est uitulus de armento tenerrimus. Primus est cornua producens et ungulas [70 1Kb] : quem Dauid in manu sua ad immolandum in Bethlehem adduxit [71 1Kb] ; 90 secundus, quem bonus pater reuertenti filio occidit [72 1Kb] ; tertius, quem Abraham sub ilice Mambre angelis parauit [73 1Kb] . Nouellus  enim fuit Christus propter peccati immunitatem; saginatus, propter gratiarum utilitatem; tenerrimus propter assumptam infirmitatem: nouellus nos a peccatorum uetustate renouauit; saginatus, nos eucaristie cibo impinguauit; tenerrimus, nos in fortitudine ad paradisum reportauit; nouellus, quatuor ungulas producit contra quatuor consuetudinarias culpas. Cornua producit contra spirituales nequitias. Audi quatuor culpas: uanitas, uoluptas, malignitas, mundane sollicitudinis nimietas. Hec  sunt quatuor cornua in Zacaria, que uenundauerunt filios Isrel [74 1Kb] . Hi unt quatuor reges aduersus quinque reges Sodomorum [75 1Kb] . Hi sunt quatuor baiuli, qui asportabant adolescentem mortuum extra portam [76 1Kb] . Sed Christus ista abstulit per seipsum. Primum per propriam deiectionem; secundum, per carnis afflictionem; tertium, per dilectionem; quartum, per mundi renuntiationem. De primo: »Ego gloriam meam non quero [77 1Kb] .« De secundo: »Corpus meum dedi percutientibus, et genas meas uellentibus [78 1Kb] .« De tertio: »Propter nimiam caritatem qua dilexit nos Deus cum essemus mortui peccato conuiuificauit nos in Christo [79 1Kb] .« De quarto: »Regnum meum, ait, non est de hoc mundo [80 1Kb] .« Isti sunt quatuor fabri qui confregerunt  cornua. Producit etiam cornua contra erias potestates. Fuit eius figura in Mose qui habuit cornua in fronte, tabulas in manu, claritatem in facie [81 1Kb] . Per primum erias potestates debellauit, per secundum mandata Dei docuit, per quartum exemplo bone conuersationis inuitauit.

Audi de uitulo saginato, quomodo bonus pater filium recepit et ditauit [82 1Kb] . Primo uidit a longe per inspirationem, secundo occurrit ei querens cordis contritionem, osculatus est eum per confessionem, irruit super collum eius iniungens satisfactionem. Iussit conferri stolam primam, scilicet anime iustificationem; et calceamenta in pedibus eius, ut muniretur, contra tentationem, et annulum in manu eius  ad operum perfectionem. Produxit symphoniam et chorum ad gratiarum actionem. Occisus est ei uitulus sub ilice Mambre, scilicet in cruce. Sed inde roboratus per flammeum gladium atque uersatilem transiit; cherubim excessit, portas paradisi penetrauit. Gladius ille flammeus atque uersatilis pene sunt temporales, per quas ad paradisum reuertendum est, cherubim plenitudo scientie: que est caritas per quam nos oportet paradisi portas penetrare. Porte iste bifores sunt nostra obstinatio, et Dei obduratio; que per uitulum istum nobis aperientur, scilicet per Dei misericordiam et nostram penitentiam. Ecce quid perficiat caro cocta in crucis patibulo. Sequitur de pane formato in uirginis utero. Quis nostrum habet amicum cui dicat: »Amice,  commoda mihi tres panes [83 1Kb] .« Sunt enim tres panes Dei: panis peccatorum, panis conuersorum, panis perfectorum. Primus ad conseruandum, ne peccator in desperationem cadat; secundus ad conseruandum, ut in bono opere proficiat; tertius ad consolandum, ut perficiat. Primum dedit Abraham Agar et Ismel, quando dimisit eos in deserto [84 1Kb] ; secundum petiuit Elias a muliere in Sarepta Sidoniorum [85 1Kb] ; tertium attulit angelus Elie subter unam iuniperum [86 1Kb] . De primo: »Percussus sum ut fenum,  et aruit cor meum, quia oblitus sum comedere panem meum [87 1Kb] .« De secundo: »Ut exhilaret faciem in oleo et panis cor hominis confirmet [88 1Kb] .« De tertio: »Qui habitatis terram austri, occurrite cum panibus fugienti [89 1Kb] .« Primum ergo dat Agar et Ismel fugientibus. Dicunt quod Ismel cogebat Isaac adorare idola sua. Sara est Spiritus, Isaac opera spiritus; Agar scilicet seruitus est caro, Ismel opera carnis. Idola carnis sunt dignitatum sublimitas, diuitiarum superfluitas, immoderata uoluptas. Inde propheta: »Fili hominis fode parietem [90 1Kb] .« Fodit et uidit imagines uolucrum pictas, ecce dignitas; quadrupedum, ecce superfluitas; serpentium, ecce uoluptas. Hec sunt idola pro quibus caro et opera eius sunt abiecta. Sed ne desperent dat eis panem  spei Pater excelsus, et utrem aque lachrymarum [91 1Kb] . Pro secundo legitur propheta dixisse: Fac mihi panem subcinericium paruulum: sed non habeo ait mulier nisi modicum olei in lechito et farine in hydria [92 1Kb] . Sed per Prophetam hec accrescunt.

Ecce adest prophete presentia. Oleum in lechito, farina in hydria, primum est consilium, secundum auxilium, tertium obsequium. Consilium contra fatuitatem, auxilium contra grauitatem, obsequium ad querendam Dei uoluntatem. De primo. Omnia fac cum consilio, et post factum non penitebis [93 1Kb] . De secundo et de tertio. »Ut exhilaret faciem in oleo et panis cor hominis confirmet [94 1Kb] .« Hilarem enim datorem diligit Deus [95 1Kb] . Est panis perfectorum, scilicet consolationis. In fortitudine cibi illius  itur usque ad montem Dei Horeb [96 1Kb] . Sed istos aliquando insequitur turba stultarum cogitationum, aliquando impugnat turba demonum, aliquando uie tedium. Sed consolatione huius panis primi se reficiunt, et tamen procedunt; secundi uiriliter pugnant et uincunt; tertii exhilarati cursum perficiunt. Primi sunt uacce que trahunt arcam. uacce respiciunt, sed tamen procedunt dicentes »uenite ascendamus ad montem Domini [97 1Kb] .« Item: Exspoliaui me tunica mea, quomodo induar illa? laui pedes meos, quomodo inquinabo illos? Secundos designat Ionathas qui reptans pedibus et manibus transiit ad stationem Philistinorum [98 1Kb] ; scilicet affectibus et operibus et expugnauit eos, quasi dicens: Surge aquilo et ueni auster, et perfla hortum meum. Tertios designat  Elias, qui tedio affectus iacebat subter unam iuniperum, et petiit anime sue ut moreretur dicens: Quare data est misero lux, et uita iis qui in amaritudine anime sunt. Sed angelus attulit ei panem, sic confortans eum [99 1Kb] . Surge, propera, amica mea, iam enim hiems transiit, imber abiit, et recessit. Inde exhilaratus quasi »Isachar asinus fortis uidit requiem quod esset bona, et terram quod esset optima, et supposuit humerum ad portandum [100 1Kb] «  clamans. »Qui ambulat in iustitiis et loquitur ueritatem; qui proiicit auaritiam ex calumnia, etc. [1 1Kb] . Et hoc pro primo. Pro secundo: »Munimenta saxorum sublimitas eius [2 1Kb] ; scilicet uirtutum. Pro tertio: »Panis ei datus est [3 1Kb] .« Sequitur de uino. Est uinum de uinea Sodomorum [4 1Kb] ; et uinum de uinea quam transtulit Dominus de Aegypto [5 1Kb] ; est uinum de uinea pro qua mortuus est Naboth [6 1Kb] , est uinum de uinea Soreth. Hec uinea sunt gaudia. uinum de uinea Sodomorum sunt gaudia de prosperitate mundana. Inde: »ue uobis qui ridetis nunc, quoniam lugebitis et flebitis [7 1Kb] ;« et: »Risum reputaui errorem, et gaudio dixi: Quid frustra deciperis [8 1Kb] ?« Tres alie sunt tres propagines que ascendebant de uertice pincerne Pharaonis [9 1Kb] . Primo gaudent penitentes,  quia euaserunt de tenebris Aegypti; secundo gaudent qui digni sunt pro Christo contumeliam pati, tertio gaudent anime sanctorum, qui Christi uestigia sunt secuti.


Et odor unguentorum tuorum super omnia aromata.

[THO.] Odor unguentorum Ecclesie, spiritualium est fama carismatum; de quibus scriptum est: »In omnem terram exiuit sonus eorum, etc [10 1Kb] . Cum Maria Magdalena Dominum nardo perfudit in typum Ecclesie, scriptum est: »Et domus impleta est ex odore unguenti [11 1Kb] .« Unde figuratum est mystice quod deuotis Ecclesie seruitiis, que erga redemptorem suum exercet, omnis esset mundus implendus. Aromatum suauissimus odor, sanctorum  rumor indicatur. Sunt unguenta pretiosa, sunt pretiosiora, sunt pretiosissima. Prima ad sanitatem, secunda ad mitigationem, tertia ad confortationem. Ad sanitatem doloris, ad mitigationem languoris, ad confortationem stuporis; doloris corporum, languoris uiscerum, stuporis capitis, quando turbatum est cerebrum. Faciamus ergo quemdam interiorem hominem, cui ista assignentur, habeatque corpus congeriem uirtutum tanquam membrorum, uiscera affectionum, caput intentionum. Sic enim est unum corpus ex multis peccatis; unde Paulus: »Ut destruatur corpus peccati [12 1Kb] ,« sic e diuerso ex multis uirtutibus. Item Isaias de his uisceribus: »uenter meus ad Moab quasi cithara sonabit, et uiscera mea ad murum cocti lateris [13 1Kb] .« Item de capite intentionum:  »Omne caput languidum et omne cor merens [14 1Kb] .« Corpus uirtutum dolorem patitur per tentationem, uiscera affectionum languent per teporem, caput intentionis stupet per errorem. Contra dolorem tentationis faciamus unguentum pretiosum ex tribus speciebus, scilicet: Afflictione, conciliatione, propitiatione. Afflictione penitentialium operum, conciliatione eleemosynarum, propitiatione orationum. Penitentialium operum, ut non inueniatur  aduersario locus [15 1Kb] ; conciliatione eleemosynarum ut in causa nobis assistat testis egenus [16 1Kb] ; propitiatione orationum, ut iudex nobis fiat aduocatus [17 1Kb] . Hoc unguento uenerunt mulieres ungere corpus Christi ad monumentum; [18 1Kb] hoc faciebat Angelus Tobie cum diceret: »Bona est oratio cum ieiunio, et eleemosyna magis quam comparare thesauros auri [19 1Kb] .« Affectum habemus ad nos, ad proximum, ad Deum. Ad nos, ut de peccatis nostris nos ipsos odio habeamus; de bonis in Domino gloriemur; si hoc contemnimus, languet in nobis erga nos affectus; ad proximum ut in necessitatibus ei compatiamur, in bonis ei congratulemur; quod si de malis eius gaudemus et bonis eius inuidemus, erga eum languet noster affectus. Ad Deum, ut diligamus  eum ut patrem, honoremus ut Deum, timeamus ut Dominum; si uero hoc obliuiscimur, languet noster affectus erga Deum. Sed contra hec faciamus unguentum quo unxit Maria pedes Christi [20 1Kb] ; pedes enim Christi sunt affectus nostri. Prima huius species est memoria eterne damnationis; hec facit redire affectum ad nos, quando cogitamus quia in inferno nulla est redemptio. Secunda est Christi passio, cum cogitamus quia »Christus passus est pro nobis uobis relinquens exemplum [21 1Kb] ; redit ad proximum affectio. Tertia est quando memoramus beneficia Creatoris, per hanc redit ad Deum affectio: »Clamabo inquit ad Deum altissimum, Deum qui benefecit mihi [22 1Kb] .« Hoc pretiosius  est primo contra languorem uiscerum. Faciamus et tertium contra stuporem capitis, id est errorem intentionis. Huius prima species est, in Domino confidentia; fidelis dilectio Dei, secunda; desiderium pacis eterne uel superne, tertia. Has tres uno breui uersiculo ponit Propheta: »Qui confidunt in Domino, intelligent ueritatem [23 1Kb] ;« ecce prima. »Et fideles in dilectione acquiescent illi [24 1Kb] ,« ecce secunda. »Quoniam donum et pax est electis Dei [25 1Kb] ,« ecce tertia. Per hoc unguentum unctionem habemus a sancto, que docet nos de omnibus [26 1Kb] . »Cum ieiunas inquit unge caput tuum [27 1Kb] ,« scilicet hoc unguento ut sanam intentionem faciat. Hoc effudit Maria super caput Domini.

Odor primi est super quedam aromata, odor secundi  super multa aromata, odor uero huius tertii super omnia aromata. Aromata sunt uirtutes, quedam earum, ut prudentia et temperantia, faciunt ne tentationes ueniant. Sed maius est fortiter resistere si ueniant [28 1Kb] , quod facit primum unguentum, et ideo est super quedam aromata. Item multe sunt uirtutes, que bene ordinant affectiones nostras, quod magnum est, sicut iustitia, fides, spes, sed medium unguentum exordinatum reparat quod maius est, et ideo odor eius super multa aromata. Tertio uero unguento, quia totum hominem reformat  in amorem Dei, nulla uirtus comparatur, et ideo odor est super omnia aromata. Ut autem et medicum et effectum unguentorum cognoscamus, audi Ioannem in Apocalypsi: »uidi angelum fortem descendentem de celo, amictum nube, et iris in capite eius, et facies eius sicut sol, etc. [29 1Kb] . ueniens in mundum Filius Dei uisus est in uestibus sordidis [30 1Kb] , in uestibus lineis [31 1Kb] , amictus nube [32 1Kb] , amictus lumine [33 1Kb] . Primum designat, quia uenit »in similitudinem carnis peccati [34 1Kb] ,« secundum, quia sine macula natus est de aula uirginali, tertium quod latuit diuinitas in carne mortali, quartum quod pre ceteris hominibus nituit gloria spirituali. In primo expurgamus uetus fermentum: »De peccato damnauit in carne peccatum [35 1Kb] ;« per secundum  ad uirginitatem nos inuitauit flos campi et lilium conuallium; per tertium, deuicto mortis aculeo, aperuit credentibus regna celorum; per quartum in natiuitate fuit »Speciosus forma pre filiis hominum [36 1Kb] ;« in resurrectione Pater iucunditate et exsultatione thesaurizauit super eum [37 1Kb] . Pro primo uisus est iehsu magnus sacerdos in Zacaria in uestibus sordidis [38 1Kb] ; pro secundo in Ezechiele »uestitus lineis, et ad renes eius atramentarium scriptoris [39 1Kb] ,« pro tertio, ut in hoc loco: »uidi angelum fortem descendentem de celo, amictum nube, et iris in capite eius [40 1Kb] ; pro quarto: »uidi angelum descendentem de celo habentem potestatem magnam, et tota terra illuminata est a gloria eius [41 1Kb] .« Ecce unguentarius qualis sit. Audi quem  91 effectum habent unguenta que sponse confecit. In primo predictorum uidit suauitatem, in secundo iucunditatem, in tertio utilitatem, in quarto felicitatem. Suauitatem in emissione, iucunditatem in carismatum largitione, utilitatem in redemptione, felicitatem in remuneratione. Per primum enim homo perditus ad regna celestia reuocatur; per secundum spoliatus est a latronibus, per tertium captiuus liberatur, per quartum miser beatificatur. Pro primo dicitur. Hodie nobis celorum rex de uirgine nasci dignatus est, ut hominem perditum ad celi regnum reuocaret. Pro secundo, illuxit dies preparationis antique. Pro tertio, illuxit dies redemptionis noue. Pro quarto, illuxit dies felicitatis  eterne. De primo: »Suauis Dominus uniuersis et miserationes eius super omnia opera eius [42 1Kb] ;« de secundo: »Ierusalem, surge, et sta in excelso, et uide iucunditatem que ueniet tibi a Deo tuo [43 1Kb] ;« de tertio: »Gratis uenundati estis, et absque argento redimemini [44 1Kb] ;« de quarto: Ecce ueniet propheta magnus, et ipse renouabit Ierusalem. Primo igitur de sordibus uideamus. Sunt sordes quibus subiacet humana fragilitas, sunt quibus fuscatur puritas, sunt quibus maculatur sanctitas. Prime sunt leuia uenialia, secunde maiora uenialia, tertie  criminalia. De primis. Nemo mundus a sorde, nec infans cuius uita est unius diei super terr. Inde Iob: »Si fuero lotus uelut aquis niuis, et fulserint uelut mundissime manus mee, tamen sordibus intinges me, et abominabunt me peccata mea [45 1Kb] .« De secundis: »Sordes eius in pedibus eius, nec recordatus est finis [46 1Kb] .« De tertiis: »Peccauerunt ei et non filii eius in sordibus [47 1Kb] ,« et »qui in sordibus est sordescat adhuc amplius [48 1Kb] .« Item: »Confusus est Libanus et obsorduit [49 1Kb] .« Audi sordida Christi uestimenta: »Aspersus est sanguis eorum super uestimenta mea, et omnia indumenta mea inquinaui [50 1Kb] .« Inde, uidimus eum leprosum et percussum a Deo, et humiliatum. uisus est secundo in uestibus candidis. Inde Ezechiel: »Ecce uir uestibus indutus  lineis [51 1Kb] .« Iste uenit ut coloraret, ut poliret, inflammaret; coloraret colore, poliret rigore, inflammaret ardore; candore innocentie et castitatis, rigore sustinende difficultatis, ardore caritatis. Inde: »Gloria Libani data est ei: decor Carmeli et Pharon [52 1Kb] .« Libanus candidatio dicitur, Carmelus scientia circumcisionis, Pharon succensio. Pro primo uisus est in uestibus lineis [53 1Kb] ; pro secundo signauit Thau, frontes gentium [54 1Kb] , quod est signum crucis; pro tertio impleuit manus suas prunis [55 1Kb] , quas sparsit super ciuitatem. In primo cum esset homo castitate floridus, in secundo fructuum cupidus, in tertio amore languidus. Unde sponsa pro primo: Fulcite me floribus; pro secundo: Stipate me malis; pro tertio: Quia amore langueo [56 1Kb] . Floridus factus est castitate, innocentia,  spirituali iucunditate. Primo iubetur sacerdos in lege uestiri linea stricta [57 1Kb] ; pro secundo: Mulier fortis »quesiuit lanam et linum, et operata est consilio manuum suarum [58 1Kb] ;« pro tertio: »Non uestieris ueste lana et lino contexta [59 1Kb] .« Polit quasi in tribus, malleo, securi, subtiliori ferramento. Malleo, scilicet timore diuine animaduersionis, securi satisfactionis, subtiliori ferramento circumspectionis. Per primum mundus relinquitur, per secundum homo Deo reconciliatur, per tertium elegantia acquiritur. De primo: »Nisi conuersi fueritis gladium suum uibrabit, arcum suum tetendit et parauit illum [60 1Kb] .« De secundo: »Penitentiam agite, appropinquauit enim regnum celorum [61 1Kb] .« De tertio:  »Omni custodia serua cor tuum, quoniam ex ipso uita procedit [62 1Kb] .« Et: »uigilate et orate, ut non intretis in tentationem [63 1Kb] .« De his tribus in Regum: »Cum domus edificaretur, neque malleus, neque securis, neque ferramentum aliquid audita sunt in ea [64 1Kb] .« Item tripliciter facit languidos. Primo enim languet anima, quia indignam se reputat amore ab eo a quo amatur; secundo, quia timet ne occasione aliqua amor rescindatur; tertio eo quod desiderium differatur. Pro primo clamat: »Filie Ierusalem,  nuntiate dilecto quia amore langueo [65 1Kb] .« Pro secundo: »Fulcite me floribus, stipate me malis, quia amore langueo [66 1Kb] .« De tertio: »Oleum effusum nomen tuum: ideo adolescentule dilexerunt te nimis [67 1Kb] .« Et ideo quia ita desidero et ad desiderium meum per me non ualeo, »Trahe me postte [68 1Kb] .«

uestitus quoque nube uisus est, sed nube triplici: Nube candida, nube leui, nube gloriosa. Pro prima natus est flos campi de lilio uirginali [69 1Kb] , pro secunda sine onere peccati in carne mortali, pro tertia in resurrectione glorificatus est in corpore immortali. In primo denuntiauit premia bonorum et malorum, in secundo nouit delere maculas peccatorum, in tertio clarificabit corpora beatorum. De primo in Apocalypsi [70 1Kb] : uidi nubem candidam, et super nubem  Filium hominis sedentem, et corona aurea in capite eius, et habebat falcem in manu sua. Corona aurea est premium bonorum, in falce premium malorum. De secundo: »Ascendit Dominus super nubem leuem, et ingredietur Aegyptum, et mouebuntur simulacra Aegypti a facie eius [71 1Kb] .« Aegyptus dicitur tenebre scilicet cor peccatorum, simulacra peccata, cor tabescens cordis contritio: De tertio dicitur: »Simon filius Onie quasi arcus refulgens inter nebulas glorie [72 1Kb] .« Inde ita dicitur: »Simon filius Onie quasi stella matutina in medio nebule, et quasi luna plena in diebus suis lucet, et quasi sol refulgens, sic refulsit in templo Domini, et quasi arcus refulgens inter nebulas glorie [73 1Kb] .« Fuit stella matutina in medio nebule, luna in plenilunio, sol  egrediens de nubilo, arcus refulgens inter nebulas glorie. Primum in partus emissione, secundum in gratie infusione, tertium in propria resurrectione, quartum in generali regeneratione. Stella fuit lucis nuntia, luna gratiarum affluentia, sol resuscitati corporis gloria, arcus in regno meritorum differentia. De primo: »Orietur stella ex Iacob [74 1Kb] .« Inde: »Lux fulgebit hodie super nos.« Inde: Cum consummatum esset tabernaculum »nubes operuit illud, et gloria Domini impleuit illud [75 1Kb] .« Consummatum fuit, quando »uenit plenitudo temporis [76 1Kb] .« Nubes operuit, quando »uerbum caro factum est, et habitauit in nobis [77 1Kb] .« Gloria Domini impleuit illud, quia »uidimus gloriam eius,  gloriam quasi unigeniti a Patre plenum gratie et ueritatis [78 1Kb] .« Luna plena fuit in gratie infusione; in se enim habuit plenitudinem, aliis autem dedit ad mensuram; cuius doctrina fulget Ecclesia ut sole luna. Inde subditur: »Plenum gratie et ueritatis [79 1Kb] .« In resurrectione, Egressus est sol de nubilo nostre mortalitatis. Inde: »Postquam refulsit sol qui prius erat in nubilo, accensus est ignis magnus [80 1Kb] .« Tunc enim in sole posuit tabernaculum suum, scilicet carnem assumptam in claritate immortalitatis.  Inde in Apocalypsi: »uidi angelum descendentem de celo, et tota terra illuminata est a gloria eius [81 1Kb] .« Sequitur: »Et iris in capite eius [82 1Kb] ,« scilicet premiorum differentia. Iris quinque habet colores: nigrum, uiridem, rubeum, croceum, album. In nigro corona prophetarum, in uiridi apostolorum, in rubeo martyrum, in croceo confessorum, in albo uirginum. Prophete enim in obscuro prophetauerunt, apostoli uirtute magna Christi testimonium reddiderunt, martyres, effuso sanguine rubuerunt, confessores assidua disciplina palluerunt, uirgines castitate floruerunt. Sed notandum est quod inuenitur iris in capite angeli, in circuitu throni, in nubibus celi. In primo designantur corone preparate ab eterno. In secundo quando offerentur  iustis in iudicio. In tertio quando coronabuntur in corpore glorificato. De primo hic: »Et iris in capite eius [83 1Kb] ;« de secundo in Apocalypsi: »Et iris in circuitu throni [84 1Kb] ;« de tertio ad Ne: »Ponam arcum meum in nubibus celi [85 1Kb] .« Hec omnia que operatus est unguentarius noster sunt unguenta sponse ab ipso preparata. Primum scilicet penitentie, secundum gratie, tertium glorie. Primum pungit, sed sanat, secundum ungit et confortat, tertium clarificat et letificat. Odor primi est infra aromata, odor secundi uenit per aromata, odor tertii super omnia aromata. Primo unctus est Dauid in Bethleem [86 1Kb] , secundo in Hebron [87 1Kb] , tertio in Ierusalem [88 1Kb] . Et ne forte uideretur sponsa aliunde mutuasse,  species quibus hec conficiuntur unguenta unde sint collecte subdit, Hortus.


Quam pulchre sunt mamme tue, soror mea sponsa, pulchriora sunt ubera uino: et odor unguentorum super omnia aromata.

[CARD.] Quid enim pulchrius in oculis peccatoris afflicti quam pietas et misericordia, que in uberibus uirginis designantur. Hec ubera pulchriora sunt peccatoribus, quam austeritas seueritatis que signatur in uino. Unguenta beate uirginis sunt confectiones carismatum spiritualium, et congeste in ipsas uirtutum pinguedines que ipsam quasi suam substantiam locupletant, et nos delectant fragrantia, et odoris delectatione ad cursum boni operis nos inuitant. Odor unguentorum istorum omnia  excedit aromata, fragrantia atque potentia. Hec enim unguenta maioris fragrantie sunt apud Dominum, maioris potentie contra diabolum, quam quorumlibet uirtutes sanctorum, que per aromata designantur. Post unguentorum potentiam subditur de potentia precum beate uirginis quum dicitur.


Fauus distillans labia tua, sponsa, mel et lac sub lingua tua: et odor uestimentorum tuorum sicut odor thuris.

[THO.] Fauus mel in cera est; mel in cera, spiritalis  diuinorum eloquiorum sensus in littera. Distillat fauus, cum plus habet mellis quam capiat theca eius. Sic est sancta Scriptura, quia breui uersiculo continetur, unde multiplex pagina impletur. Labia sponse sunt doctores, in quibus distillat fauus mellis, cum subditis suis multa exponunt de Scripturis. Mel et lac sub lingua tua. In lacte eruditio paruulorum, in melle doctrina que perfectioribus competit, designatur. Ait Apostolus de lacte: »Facti estis quibus lacte opus est non solido cibo [89 1Kb] .« De melle ait Salomon: »Mel inuenisti, comede quod sufficit tibi [90 1Kb] .« Habet sub lingua mel et lac cum recte discernit, que paruulis, que maioribus sunt porrigenda. In lingua habet, cum ea commode profert. Odor, inquit, uestimentorum tuorum sicut odor  thuris. uestimenta Ecclesie sunt eius opera. Unde in Apocalypsi: »Uxor agni parauit se, et datum est ei ut se operiat byssino splendenti candido [91 1Kb] .« Byssinum enim sunt iustificationes sanctorum. In thure desideria et orationes sanctorum, signantur; quia non solum uoces et affectus sunt orationes, sed omnia bona que operamur, ut possit impleri illud Apostoli: »Sine intermissione orate [92 1Kb] .« Quod implemus etiam dormiendo. Inuenimus ignem in lingua, inuenimus et mel, inuenimus et lac. De primo dicitur: »Apparuerunt apostolis dispertite lingue tanquam ignis, seditque supra singulos eorum Spiritus sanctus [93 1Kb] .« Est ignis ad examinandum, est et ignis ad illuminandum, et est ignis ad  subleuandum. Primus est ad examinandam nostram penitentiam, qui scrutatur renes et corda [94 1Kb] , secundus ad illuminandum nostram ignorantiam, quia discipulorum corda inuisibili perlustrat potentia [95 1Kb] , tertius ad subleuandum, ut ibi nostra fixa sint corda, ubi uera sunt gaudia [96 1Kb] , quartus ad erudiendam linguam humanam, ut loquatur Dei magnalia [97 1Kb] . Primus est rubus igneus qui apparuit Moysi [98 1Kb] , secundus columna ignea que ducit filios Isrel per deuia deserti [99 1Kb] , tertius currus igneus qui subleuauit Eliam ad sublimia celi [100 1Kb] , quartus de quo dicitur: Apparuerunt dispertite lingue tanquam ignis [1 1Kb] . Primum senserunt tres pueri in fornace [2 1Kb] . Require. Per secundum datur »donum optimum et donum perfectum descendens a Patre luminum [3 1Kb] .« Require.  Tertius est currus caritatis quatuor habens feruores. Require. Quartus est qui apparuit apostolis in linguis igneis [4 1Kb] .

Notandum autem quod sunt lingue que perierunt, sunt lingue que paruerunt, sunt que aperuerunt, sunt lingue que apparuerunt. Prime perierunt ob meritum superbie, secunde paruerunt diuine potentie, tertie aperuerunt secreta gratie, quarte apparuerunt in signum glorie miraculose eloquentie. Prime perierunt in Babyloniis, secunde paruerunt in hominibus et bestiis, tertie fuerunt  in prophetis et apostolis, quarte in formam ignis. De primis ait Dominus: »uenite confundamus linguas eorum [5 1Kb] .« Iste sunt lingue murmurantium, detrahentium, adulantium, decipientium, ostentantium. Iste namque sunt uiperee, secunde lactee, tertie melliflue, quarte sunt ignee. 92 uiperee sunt per uitium locutionis peruerse, lactee, propter simplicitatem deuote orationis, melliflue, propter dulcedinem predicationis, ignite propter feruorem increpationis. De primo: »Caput aspidum suget et occidet eum lingua uipere [6 1Kb] « De secundo et tertio: Mel et lac sub lingua tua. De quarto: »Apparuerunt apostolis dispertite lingue tanquam ignis [7 1Kb] .« Item nota quod linguarum doctorum alie sunt pigre uel tarde, alie tepide,  alie sunt aride. Tarde per negligentiam, tepide per caritatis indigentiam, aride, quia non habent sapientiam. Econtra quedam sunt feruide, quedam sunt ueloces, quedam medicinales. Feruide per caritatem, ueloces per spiritus instigationem, medicinales per consolationem. De primo: Apparuerunt apostolis dispertite lingue tanquam ignis [8 1Kb] .« De secundo: »Lingua mea calamus scribe uelociter scribentis [9 1Kb] .« De tertio: Lingua canum tuorum ex inimicis ab ipso [10 1Kb] .« Item: »Sed et canes ueniebant et lingebant ulcera eius [11 1Kb] .« Item quatuor sunt ignee lingue. Lingua peccantis, lingua uapulantis, lingua iudicantis, lingua predicantis. Prima est lingua mundi, secunda diuitis in inferno positi, tertia Christi, quarta apostoli. De prima:  Lingua constituitur in membris nostris que maculat totum corpus, et inflammat rotam natiuitatis nostre inflammata a gehenna [12 1Kb] . De secunda: »Mitte Lazarum ut refrigeret linguam meam, quia crucior in hac flamma [13 1Kb] .« De tertia: »Ecce nomen Domini uenit de longinquo; labia eius repleta sunt indignatione, et lingua eius quasi ignis deuorans [14 1Kb] .« De quarta: »Apparuerunt apostolis dispertite lingue tanquam ignis [15 1Kb] .« Sequitur: Seditque supra singulos eorum. Sedet Christus, sedet discipulus, sedet Spiritus sanctus. Christus iudicans in ueritate; discipulus in tranquillitate, Spiritus sanctus in cordis puritate. Christus discernens merita; discipulus exspectans dona gratuita, Spiritus sanctus infundens  carismata. De primo: »Sedit Dominus contra gazophylacium [16 1Kb] .« De secundo: »Sedete in ciuitate quoadusque induamini uirtute ex alto [17 1Kb] .« Item: »Repleuit Spiritus sanctus totam domum ubi erant apostoli sedentes [18 1Kb] .« Istud secunde est requiescere. Spiritus sanctus requiescit in thalamo humilitatis, in lectulo tranquillitatis, in ostio timoris. Humilitatis, qua se homo deiiciat; tranquillitatis qua pacem teneat; timoris, quo Spiritum sanctum amittere timeat. De primo: Subiectus esto Domino, et ora eum [19 1Kb] . De secundo: »Factus in pace locus eius  et habitatio eius in Sion [20 1Kb] .« De tertio dicitur: Cum oras. intra in cubiculum tuum, et clauso ostio ora Patrem tuum, qui uidet in abscondito [21 1Kb] . Item: Iam ostium clausum est, et pueri mei mecum sunt in cubili, modo noli mihi molestus esse [22 1Kb] .« Unde dicitur: Super quem requiescet spiritus meus, nisi super humilem et quietum, et timentem sermones meos [23 1Kb] .« Et de Christo dicitur: »Requiescet super eum spiritus Domini, spiritus sapientie et intellectus, [24 1Kb] etc. Item. Incarnatio Christi in manibus huius; quia Mariam uersiculus iste sic alloquitur: Fauus distillans labia tua, sponsa, mel et lac sub lingua tua. Tria proponuntur in uirgine: labia, lingua, uestimentum. In labiis osculum, in lingua eloquium, in uestimento ornatum. Osculum  Patris, eloquium Filii, ornamentum et odor Spiritus sancti. Osculum quo Pater reconciliatur, eloquium quo uerbum et Filius Dei predicat et predicatur. Ornamentum uirtutum, qua uirgo a Spiritu sancto obumbrante decoratur. In ipsa sub lingua id est sub uentre eius mel diuinatis, et lac scilicet caro assumpta sine peccatis. In labiis ubi est osculum, fauus distillans, id est uerbum incarnatum osculo Patris in se reconcilians ima summis. Odor in uestimento humanitatis ex thure diuinitatis, designatur Filius, qui reformabit corpus humilitatis nostre configuratum corpori claritatis sue. Fuit mel et lac sub lingua tua, incarnatus in utero, fauus distillans in labiis et predicans et predicatus in mundo

Moraliter tria proponuntur:

 Fauus distillans in labiis, mel et lac sub lingua, odor in uestimentis. Primum in ore, secundum in corde, tertium in corpore. Primum in ore, est sermonis gratia, secundum in corde, constantia et sapientia; tertium in corpore, sancte conuersationis elegantia. Sermonis gratia ut duros emollias, iuxta illud Salomonis. »Responsio mollis frangit iram [25 1Kb] .« Et: Sermo bonus super datum optimum [26 1Kb] . Conscientia ut securus fias; semper enim presumit seua, turbata conscientia. Sapientia, ut in supernis delectationem habeas: »Que sursum sunt sapite [27 1Kb] .« Conuersationis elegantia, ut aliis te speculum exhibeas, »ut uidentes bona opera tua, glorificent Patrem uestrum, qui in celis est [28 1Kb] .« De sermone sapientia, et conscientia plura diximus, ideo ad  odorem uestis nos transferamus. uestis in quatuor modis est laudabilis.

In materie pretio, in nature artificio, in splendore coloris, in suauitate odoris. Materia uestium triplex est. Fit enim aliquando de pilis animalium, ui de lana, quandoque de cortice herbarum, ut fit multa attritione uestis linea, quandoque de uisceribus uermium, ut uestis serica. De duabus primis dicitur quod illa fortis mulier »quesiuit lanam et linum, et operata est consilio manuum suarum [29 1Kb] .«  De tertia. »Purpura et byssus indumentum eius [30 1Kb] .« Purpura enim uestis est serica. Prima igitur est experientia in laboribus, secunda patientia in tribulationibus, tertia eleemosyna, quando uentri nostro tanquam uisceribus subtrahimus, unde reficiatur egenus. De primo: »Quidquid potest inuenire manus tua instanter operare [31 1Kb] .« De secundo: Beati qui persecutionem patiuntur propter iustitiam, quoniam ipsorum est regnum celorum [32 1Kb] . De tertio: »Date eleemosynam et omnia munda sunt uobis [33 1Kb] .« Est etiam hec uestis laudabilis in artificio texture que triplex est. Debes enim bonum facere: Prius ad Dei honorem, unde: »Honora Dominum de tua substantia [34 1Kb] .« Secundo ad tuam utilitatem; unde: Propitius esto anime tue placens  Deo [35 1Kb] . Tertio fiat ad proximi pacem: »Pacem sequimini cum omnibus et sanctimoniam [36 1Kb] .« De his tribus dictum est de muliere forti. »uestem stragulatam fecit sibi [37 1Kb] .« Dicitur enim stragulata quasi triangulata propter ista tria; uel stragulata a stratu. Ecce artificium huius uestis. A splendore coloris laudatur, quando pura apparet ad exemplum hominibus, »ut luceat lux uestra coram hominibus [38 1Kb] ,« Hec est uestis Domini in transfiguratione alba sicut nix [39 1Kb] . Hic laudatur ab odore, non quolibet sed thuris. Thus bonum dat odorem cum de sua arbore colligitur; meliorem cum sole teporatur, optimum cum igne crematur. Primus est cum de temporalibus bonis, aliqua separamus a nobis,  in pauperis alimentum, secundus est, cum imitamur solem iustitie, tertius quando cremamur igne tribulationum. Hic sentit Isaac uestimentorum fragrantiam, et clamat. »Ecce odor filii mei sicut odor agri pleni, cui benedixit Dominus.« [40 1Kb] uel thus sit oratio, qua omnis conuersatio bona odoratur.


Fauus distillans labia tua sponsa, mel et lac sub lingua tua, et odor uestimentorum tuorum sicut odor thuris.

[CARD.] Fauus est mel in cera, et significat deitatem in carne. Labia igitur matris Iesu Christi in precibus suis distillant magnitudinem Filii, qui exauditus est pro reuerentia sua, ut in fauorem tanti Filii ipsa digna sit exaudiri. Et subditur. Mel et lac sub lingua tua, ubi hec prepositio sub comparatiue  tenetur. Mel siquidem quod de celo trahit originem, angelicam naturam demonstrat. Lac quod de carne nascitur, in sanctis hominibus munde uite candorem designat, et hi omnes inferiores sunt in precibus quam lingua matris Christi, et ad precum efficacem potentiam accedit odor uestimentorum, id est odor meritorum quibus ornata refulget, qui odor est sicut odor thuris, hoc est sicut odor orationis flagrantis et fragrantis, nam ipsa pro peccatoribus non minus meritis quam precibus intercedit. Sequitur.


 Hortus conclusus soror mea sponsa, hortus conclusus, fons signatus.

[THO.] Hortus est Ecclesia, que multa spiritualium operum germina gignit, que sub uariis aromatum uocabulis subsequenter enumerantur. Fons est qui doctrina spirituali fecundat, qua mentes fidelium, quasi areolas aromatum rigat. Unde scriptum est: »Aqua profunda uerba ex ore uiri, et torrens redundans fons sapientie [41 1Kb] ,« conclusus est, quia Domini protectione munita est Ecclesia, ne demones uel peruersi homines licenter irrumpant. Fons est signatus, quia sermo fidei, qui euangelico est signaculo tutatus, nulla errantium ualet inquietatione turbari. Quod signaculum uiui fontis qui soluere nititur errat. Quatuor sunt horti: Hortus  est patria celestis, paradisus, ecclesia militans, uterus uirginalis. Primus est beatitudinum. Secundus uoluptatum. Tertius sacramentorum. Quartus gratiarum. De primo: ueni in hortum meum, soror mea sponsa, de secundo inuenitur: »Hortus interpretatur pro paradiso;« de tertio: Descendi in hortum meum; de quarto: ueniat dilectus meus in hortum suum. In primo seminatum est semen sapientie, sed ascendit in culmen superbie, peruenit ad spicam angelice ruine protulit fructus damnationis eterne. Triplex est sapientia a qua deuiauit: Prima scire creatorem, media amare ipsum, extrema non auerti ab eo. uide quomodo in triplicem cecidit stultitiam Prima est nescire creatorem,  media contemnere, extrema nolle reuerti ad Christum. Audi eius sapientiam: »Tu signaculum similitudinis plenus sapientia et perfectus decore [42 1Kb] .« Audi quomodo ascendit in superbiam. »Ascendam super altitudinem nubium, similis ero Altissimo [43 1Kb] .« Audi ruinam. »Quomodo cecidisti Lucifer de celo qui mane oriebaris? corruisti in terram qui uulnerabas gentes [44 1Kb] .« Audi fructum damnationis eius. »Ite maledicti in ignem eternum, qui paratus est diabolo et angelis eius [45 1Kb] .« Habet hortus iste uiolas confessorum, rosas martyrum, lilia uirginum, aurum angelorum. Ibi enim lutor confessorum uertitur in sandicem inuiolabilem, sanguis martyrum in purpure regiam dignitatem, puritas uirginum in liliorum candorem, aurum angelorum perpetuam tenet  claritatem. Hic hortus conclusus est insuperabili Dei potentia. »Potestas enim eius potestas eterna, que non auferetur, et regnum eius quod non corruet [46 1Kb] . Non accedet, ait, ad te malum, et flagellum non appropinquabit tabernaculo tuo [47 1Kb] .« In eo est fons beatitudinis. Unde Augustinus. Ibi bibetur beata uita in fonte suo, quoniam apud te est Domine fons uite, signatus est signaculo future predestinationis, ut non intrent nisi predestinati. Quos enim predestinauit hos et uocauit misericordia, et quos uocauit misericordia, hos et iustificauit gratia  et quos iustificauit, hos et magnificauit in gloria.

Secundus hortus est paradisus. In eo seminauit Deus precepium obedientie, cum herba inobedientie uenit ad fructum miserie. »Fuit enim incrassatus, impinguatus, dilatatus [48 1Kb] .« Incrassatus propter amenum locum, impinguatus ob conditionis beneficium, dilatatus propter gratie donum. Ideo recalcitrauit per inobedientie uitium. »Ita abiit in consilio impiorum, et in uia peccatorum stetit, et in cathedra pestilentie sedit [49 1Kb] .« Abiit consentiendo, stetit defendendo, sedit docendo. In abeunte leuitas, in stante pertinacia, in sedente notatur superbia. In primo. »Prodigus filius abiit in regionem longinquam [50 1Kb] ; in secundo. »Adhesit uni ciuium [51 1Kb] ;« In tertio. »Pauit porcos [52 1Kb] .« Preceptum factum  est de uita anime, concessum de uita corporis. Illicitum contra uitam anime. Preceptum ligat, concessum iuuat, illicitum uiolat. Precepto debent obedientiam, concesso temperantiam, illicito fugam. Sed hic inobedientia preceptum fregit, concessum respuit, ad illicita flagrant. Audi preceptum. »De ligno scientie boni et mali non comede [53 1Kb] .« Audi inobedientiam. »uidit lignum quod esset pulchrum uisu et ad uescendum, etc. [54 1Kb] .« Audi miseriam. In sudore uultus tui uesceris pane tuo [55 1Kb] .« In hoc sunt arbores diuersi generis. Est et fons ille qui diuiditur in quatuor flumina, quatuor uirtutes significantia, quorum nomina et interpretationes, quia nota sunt pretereo. Sed tam hortus ille est conclusus quam fons signatus angelica custodia,  scilicet Cherubim habentis uersatilem gladium [56 1Kb] .«

Tertius hortus est militans Ecclesia, in quo crescunt fidei Christiane sacramenta. Septem sunt. Natiuitas, baptismus, passio, resurrectio, in inferno descensio, ascensio, Spiritus sancti missio. Hec sunt septem signacula in Apocalypsi que nemo dignus aperire preter agnum qui occisus est [57 1Kb] .« In hoc horto seminatur uerbum Dei. Semen est uerbum Dei, germinat auditus, crescit fides, ascendit spes, caritas fructificat, »fides ex auditu, auditus est per 93 uerbum Dei [58 1Kb] .« Item. »Manent autem fides, spes, caritas, tria hec [59 1Kb] .« Iste hortus est conclusus muro qui est Christus. »Urbs fortitudinis nostre Sion saluator, ponetur in ea murus et antemurale [60 1Kb] .« Item, muro tuo inexpugnabili, etc. In  eo est fons baptismi; unde propheta: »Erit fons patens domum Dauid in ablutione peccatoris et menstruate [61 1Kb] .« Hic fons signatur illo signaculo, quo primogenita Aegypti moriuntur, et Isrel liberatur [62 1Kb] scilicet passio Domini, sine quo baptismus non prodest. »Quicunque enim baptizati sumus in Christo Iesu, in morte ipsius baptizati sumus [63 1Kb] .«

Quartus hortus est uterus beate uirginis. In eo crescit, integritas, singularitas, utilitas. Integritas uirginitatis singularitas fecunditatis, utilitas humane  necessitatis. uirginitatis priuilegiate in seculo, fecunditatis sine masculo, humane necessitatis que liberatur a peccati uinculo. Hic est conclusus muro humilitatis. »Respexit enim Dominus humilitatem ancille sue [64 1Kb] .« Et »Deus superbis resistit, humilibus autem dat gratiam [65 1Kb] .« Ipsa est fons gratie. »Aue gratia plena [66 1Kb] .« Hic fons est signatus signaculo totius Trinitatis; quia ne per uiolentiam corrumperetur, custodiuit eam Pater potentia; ne fraude circumueniretur, custodiuit Filius sapientia; ne odio deputaretur, custodiuit eam Spiritus sanctus beneuolentia. Scriptum est autem in hoc sigillo, potentia, sapientia, beneuolentia. Hortus autem iste nostre uirginis, unde irriguum acceperit, unde semen susceperit, quid germinauerit  celestium secretorum conscius Isaias non tacuit, dicens: »Rorate celi desuper et nubes pluant iustum: aperiatur terra et germinet Saluatorem [67 1Kb] .« Ecce dat Dominus benignitatem, et terra nostra dat fructum suum. Ecce enim celum rorat, nubes pluit, terra germinat. De celo uenit Spiritus sanctus, in nube latet Dei Filius, terra est uirginis uterus. Celum rorat infundens uirgini gratiam; nubes pluit, conferens uirginitati generandi potentiam; terra germinat, Dei uirtutem et Dei sapientam. In primo uirgo facta est gratiosa, in secundo uirtuosa, in tertio fructuosa. In primo dicitur: »Aue Maria, gratia plena [68 1Kb] ;« in secundo: »Dominus tecum;« in tertio: »Benedicta tu in mulieribus, et benedictus fructus uentris tui.« Magnum  mysterium declaratur hodie, quia Pater Filium exposuit; mater contra naturam materiam carnis exhibuit; Spiritus sanctus in thalamo uirginis tunicam texuit; Dei Filius textam induit. Pater exposuit ut esset nostra redemptio; mater contra naturam materiam carnis exhibuit sine uiri consortio, Spiritus sanctus texuit mirabili artificio; Dei Filius textam induit, ut fieret diuinitatis et humanitatis unio. De primo: »Postquam uenit plenitudo, misit Deus Filium natum ex muliere, factum sub lege; ut eos qui sub lege erant redimeret [69 1Kb] .« uere exposuit, unde clamauit. »Ut quid me dereliquisti? [70 1Kb] « Ecce Abraham filium suum ad immolandum duxit [71 1Kb] . De secundo, scilicet mater materiam  carnis exhibuit: Fuit enim illa fortis mulier que »quesiuit lanam et linum et operata est consilio manuum suarum [72 1Kb] .« Lana cum sit de corpore, nescit corporis passionem; linum in textura ad attritionem trahitur. In lana Christi caro non sensit passionem culpe; in lino sustinuit passionem pene. Itaque mater exhibuit materiam, Spiritus sanctus colorem, Filius odorem. De tertio: Spiritus sanctus in thalamo uirginis tunicam texuit. Omnium enim artifex, omnem habens uirtutem, omnia prospiciens. Artifex, quia omnium habet  scientiam; uirtutem, quia omnium habet potentiam; omnia prospiciens, quia secretam circuit conscientiam. Ista fuit tunica Ioseph talaris et polymita [73 1Kb] , talaris ad perseuerantiam, polymita ad uirtutum uarietatem. Tribus coloribus colorauit eum Spiritus sanctus. Facta est enim tunica niuea, sandicina, rosea. Niuea, quia non habuit peccati contagionem; sandicina, quia liuida fuit per afflictionem, rosea per sanguinis effusionem. Hec fuit »inconsutilis, desuper intexta per totum [74 1Kb] .« Inconsutilis, quia non ex ortu maris et femine; desuper intexta, quia facta est Dei ordinatione. His uestibus induit eum mater, scilicet uestibus Esau, quas habebat apud se ualde bonas, et pelliculas hedorum circumdedit collo eius et manibus [75 1Kb] . Esau pilosus,  est humana natura corrupta; uestis ualde bona, caro Christi a corruptione peccati in assumptione munda. Quia uero hedus peccatum designat, pelliculis hedorum circumdat. »In similitudinem carnis peccati [76 1Kb] « est natus. Ipse induens contulit odorem: quo expergiscerentur pigri, quo excitentur deuoti, quo resurgant mortui. Pigri ad patientiam, deuoti ad amoris essentiam, mortui ad incorruptionis gloriam. De primo Iob: »Lignum habet spem, si senuerit in terra radix eius, et in puluere truncus eius mortuus fuerit, ad odorem reuiuiscit [77 1Kb] .« Curremus ait, in odore unguentorum tuorum. De secundo: Odor tuus in me concupiscentias excitauit eternas,« ait Ioannes. Inde: Filii Ierusalem nuntiate  dilecto, quia amore langueo. De tertio: »Balsamum non mistum odor meus [78 1Kb] .« Inde: »Christus resurgens ex mortuis iam non moritur, mors illi ultra non dominabitur [79 1Kb] .« Et in membris. Non esurient neque sitient amplius, et non cadet super eum sol, neque ullus estus [80 1Kb] , quia odor inestimabilis in uestimentis eius. Cum ergo sensisset, ait Isaac, uestimentorum fragrantiam: »Ecce odor filii mei, sicut odor agri pleni, cui benedixit Dominus [81 1Kb] .« uenter uirginis est ager, iste plenus angelica salutatione, plenus gratie infusione, plenus Christi conceptione. Eo tempore exierat Isaac ad meditandum in agro et occurrit ei Rebecca, que dicitur patientia. In utero enim uirginis assumpsit unde pro nobis mortem sustinuit.

 Sed nunc ad utilitatem nostram inferamus rorem, pluuiam et gramen. Ros triplex est, quia triplex est gratia. Est enim gratia temporalis, est gratia spiritualis, est gratia celestis. Prima est operandi instrumentum, secunda uirtutum incrementum, tertia eterne uite prebet alimentum. Prima operandi habet habilitatem, secunda prebet utilitatem, tertia largitur immortalitatem. Prima sub Gedeone descendit in uellus [82 1Kb] , secunda expressa est in concham, tertia rigauit aream. De prima prima Paulus ad Timotheum: »Noli negligere gratiam que in te  est [83 1Kb] .« Item: »Gratia Dei sum id quod sum, et gratia eius in me uacua non fuit [84 1Kb] .« Item: »uidete ne in uacuum gratiam Dei recipiatis [85 1Kb] .« Iste est ros de quo dicitur. Mane apparuit manna quasi ros super terram. Et apud alios computruit, apud alios conualuit [86 1Kb] . De secunda dicitur: »Apparuit gratia Dei omnibus hominibus erudiens nos [87 1Kb] ,« De hac propheta. »Ero quasi ros, Isrel germinabit quasi lilium [88 1Kb] ,« De tertia dicitur: »De plenitudine eius omnes accepimus gloriam in patria pro gratia in uia [89 1Kb] .« Item de hac dicitur: »det tibi Deus de pinguedine terre, et de rore celi abundantiam [90 1Kb] .« Et Iob: »Ros in messione mea morabitur [91 1Kb] .« Prima exterius laborat, secunda interius affectum ordinat, tertia hec duo  remunerat. Pro prima dicitur de muliere forti: »De fructu manuum suarum plantauit uineam [92 1Kb] .« Pro secunda de eadem: »Considerauit semitas domus sue, et panem otiosa non comedit [93 1Kb] .« Pro tertia de eadem: »Non timebit domui sue a frigore etc. Omnes enim domestici eius uestiti sunt duplicibus [94 1Kb] « Prima est Martha ministrans cum multa instantia, secunda est Maria sedens secus pedes Domini, et audiens uerbum eius, conferens in corde suo cum multa diligentia, tertia est inuitans ad premium Dei sapientia. Prime dicitur: »Quidquid potest inuenire manus tua, instanter operare: quia nec opus, nec ratio, nec scientia, nec sapientia est apud inferos, quo tu properas [95 1Kb] .«  Secunda requirit que sit uoluntas Dei bona et beneplacens et profecta. Tertia clamat: »Qui uicerit dabo illi edere de ligno uite quod est in paradiso Dei mei [96 1Kb] .« Nubes pluerunt iustum [97 1Kb] , quia prophete obscure quasi nubes prenuntiauerunt Christum. Sed et ipse Christus incarnatus nubes fuit, unde uidit puer Elie in carmelo nubem ascendentem de mari quasi uestigium hominis [98 1Kb] .« Item: »Ascendet Dominus super nubem leuem, et ingredietur Aegyptum [99 1Kb] .« Item: »uidi angelum fortem descendentem de celo, amictum nube [100 1Kb] .« Celum dedit rorem, nubes pluuiam, quia licet indiuisa sunt opera Trinitatis, tamen Spiritui sancto attribuitur gratia, Christo misericordia. Misericordia miser adiuuatur, gratia adiutus bene  operatur.

Nubes hec fulgurat, pluit, tonat; fulgurat illuminando ad fidem, pluit, per uerborum exhortationem, tonat, per comminationem. Per illuminationem ad fidem, per exhortationem ad passionem, per comminationem proponens inferni calamitatem. Inde Apocalysis: »De throno procedebant fulgura, et uoces, etc. [1 1Kb] .« Primum miraculo, secundum blanditiis, tertium minis. Pluuia hec misericordie terram uirginis lauit, molliuit, inebriauit. Lauit, ut in ea fomitem peccati exstingueret, molliuit,  ut, oblita duritia stuporis, angelicis uerbis acquiesceret; inebriauit, ut, abiecta siti secularium desideriorum, ex dilectione in ea diuinum germen pubesceret. De primo: »uirtus Altissimi obumbrabit tibi [2 1Kb] .« Ideo dicitur ei: Tota pulchra es, amica mea, et macula non est in te. In secundo, audi duritiam: »Turbata est in sermone angeli, et cogitauit qualis esset ista salutatio [3 1Kb] .« Sed audi mollitiam: »Ecce ancilla Domini, fiat mihi secundum uerbum tuum [4 1Kb] .« Et ideo, currit iam in odore unguentorum tuorum. Audi tertium: »Quemadmodum descendit imber et nix de celo et illuc ultra non reuertitur, sed inebriat terram, et infundit eam, et germinare eam facit, sic erit uerbum meum, quod egredietur de ore meo [5 1Kb] .« Inde dicitur: Hortus conclusus es, soror  mea sponsa, hortus conclusus, fons signatus. Hortus conclusus est, ne sitis terreni desiderii ad eam perueniat; Spiritus sanctus fons, quia eam deuotione inebriat. Emissiones paradisi, quia de utero emissus est Christus, qui nos ad paradisum perducat. Sed et in nobis fons iste misericordie tres riuos infundit, scilicet: Lacrymas compunctionis inferioris, lacrymas compassionis, lacrymas compunctionis superioris. Prime sunt pro peccatorum perpetratione, secunde pro proximi afflictione, tertie pro desiderio eterne uite. He sunt tres aque filiis Isrel in deserto miraculose. Prime sunt aque Mara que ad impositionem ligni dulcedinem receperunt [6 1Kb] ; secunde aque de petra ad persecutionem uirge emanauerunt [7 1Kb] ; tertie sunt aque Iordanis,  que ad ingressum terre promissionis iter filiis Isrel prebuerunt [8 1Kb] . Prime exierunt de corpore Christi per sudorem, secunde de latere eius per lanceationem, tertie de oculis per lacrymarum effusionem. Hac aqua terra nostra inebriata germinauit Saluatorem. Sed notandum quod terra impiorum, est terra iustorum et terra beatorum. Prima germinat germen pallidum, secunda uiride, tertia candidum. Pallidum, quia parit eternam calamitatem; uiride, quia uirtutum uigorem; candidum, quia eternam iucunditatem. De primo in Leuitico: »Poma que germinant immunda erunt uobis [9 1Kb] .« Inde dicitur: »Deuorabitque terram cum germine suo [10 1Kb] .« De secundo: »Germinet terra  herbam uirentem et facientem germen suum [11 1Kb] .« »Descendi, inquit, in hortum nucum, ut uiderem poma conuallium, et inspicerem si floruissent uinee, et germinassent mala punica [11* 1Kb] .« Item: »Et ossa nostra ut herba germinabunt [12 1Kb] .« De tertio: »Iustus germinabit sicut lilium [13 1Kb] .« Et de his tribus: »Sicut terra profert germen suum [14 1Kb] .« Ecce primum: »Et hortus semen suum germinat [15 1Kb] .« Ecce de secundo: »Sic Dominus Deus germinabit laudem et gloriam uniuersis gentibus [16 1Kb] .« Ecce de tertio: Quando »erit germen Domini in magnificentia et gloria, et fructus terre sublimis, et exsultatio his qui saluati  fuerint de Isrel [17 1Kb] ,« prestante Domino nostro Iesu, cui honor et gloria, in secula seculorum. Amen.


Hortus conclusus est soror mea.

[CAR.] Hortus conclusus, fons signatus. Sub figura horti conclusi et fontis signati commendat matrem suam Dominus, uocans eam hortum conclusum. Plantauerat siquidem Dominus a principio hortum uoluptatis, scilicet paradisum, in quo posuit lignum uite [18 1Kb] ; cuius usum amisimus, quia non fuit conclusus hortus ille. Unde de Satana dicit Iob: »Non conclusit ostia uentris qui portauit me nec abstulit mala ab oculis meis [19 1Kb] .« Ac si diceret: Aperuit Satanas ostia paradisi, de quo quasi fetus uentris humani exiuit; que ostia, si non aperuisset,  ablata essent mala ab oculis meis, sed remedium tanti mali fecit Dominus alium paradisum, beate uirginis uterum, in quo plantauit lignum uite: quando ex ea Filius Dei, qui uita est, carnem assumpsit. Sed hunc paradisum sic conclusit Dominus, ut nulli hosti maligno eius pateret ingressus 94 nec tamen semel, sed etiam iterum uocatur hortus conclusus, et est ipsa iteratio, ueritatis confirmatio. Conclusit autem hunc hortum tota Trinitas, quoniam potentia Dei Patris muniuit uirginem contra diaboli uiolentiam, sapientia Filii contra hostis fraudulentiam, bonitas Spiritus sancti contra eiusdem malitiam. De conclusione quoque et munitione huius horti dicit Isaias: »Urbs fortitudinis nostre Sion Saluator, ponetur in ea murus  et antemurale [20 1Kb] .« Ac si dicat: O Sion, id est o Ecclesia, nuntio tibi quod urbs fortitudinis erit nobis. Et que sit illa urbs, ostendit per uerba sequentia dicens: »Saluator ponetur in ea murus, et antemurale,« scilicet ponetur: et attende quod dicitur: »Saluator in ea ponetur murus:« nam si Saluator in ea ponitur, intra ipsam concluditur; et si murus ponitur, concludit eam.

Hec ergo descriptio urbis beate uirgini specialiter conuenit. Nam in ea conclusus est Saluator per incarnationis mysterium. Et ipse eam conclusit ut murus, per defensionis ministerium. Nam ipse Christus per Gedeonem figuratus est, qui interpretatur circuiens in utero. Christus enim in utero  uirginis, quantum ad humanam circumscriptus naturam, nichilominus per incircumscriptam diuine potentie naturam omnia circuibat. Huius autem urbis, que nobis est refugium et defensionis fortitudo, antemurale fuit illa iugis et uigil angelorum custodia, de qua premissum est: quia »lectulum Salomonis sexaginta fortes ambiunt de fortissimis Isrel [21 1Kb] .« Ipsa quoque dicitur fons signatus, id est fons sigillatus: cuius fontis sigillum fuit castitas uirginalis; per quod sigillum absque ruptura processit Christus tanquam riuus nostre salutis. Unde in Eccli. dicit Filius de seipso: »Ego quasi fluuius  dioryx, et quasi aqueductus exiui de paradiso [22 1Kb] .« Appellat autem paradisum uirginis uterum, quam Spiritus sanctus tanta gratiarum ubertate profudit, quod eius uterus factus sit Dei Filio paradisus delicia rum et hortus uoluptatis Exiuit autem de hoc paradiso fluuius dioryx: qui interpretatur medicamentum generationis. Nam partus uirginis humane generationis medicamentum fuit. Postquam uero per hortum conclusum, per fontem signatum uirginem designauit, utriusque horti uidelicet et fontis, commendationes prosequitur, dicens:


Emissiones tue paradisus malorum punicorum cum pomorum fructibus. Cypri cum nardo, nardus et crocus, fistula et cinnamomum cum uniuersis lignis Libani, myrrha et ale cum omnibus unguentis.

 [THO.] Hec est Ecclesia que superno fonte irrigata, paradisum ex se emisit, non qualiumcunque arborum, sed malorum punicorum cum pomorum fructibus. Mala quippe punica sanguineo rubent colore, scilicet martyres qui post fontis, id est baptismatis ablutionem etiam suo baptizati sunt sanguine. Pomorum autem fructus generalium opera uirtutum, uel ipsos uirtuosos indicant. Cyprus est arbor aromatica in Aegypto, cuius semen, candidius semine coriandri, coquitur in oleo, et premitur, et fit inde regale unguentum, quod cyprus uocant, que celestem gratiam significant et ex caritate patientiam. Nardus quod memoriam passionis Christi significat, sanctarum mulierum opera demonstrat.  Crocus qui aurei coloris est, eosdem significat qui ampliori caritate abundant. Nardus enim quia calide est nature amore passionis feruentes designat. Fistula que est cassia, est robusti corticis et purpurei, et curat uiscerum molestias. Parua est, eos significat qui robusti sunt ad sustinendas Christi passiones, et humiles spiritu. Cinnamomum est arbor frutice breuis, odore precipua, et ad usus medicine fistule duplo prestans, et significat perfecte humiles. Et cum sit enei et cinerei coloris, eos significat qui dicunt: »Loquar ad Dominum meum, cum sim puluis et cinis [23 1Kb] .« Cinnamomum Grece, immaculatum Latine. Cum uniuersis lignis Libani. Alte sunt arbores et designant eos qui maioris sunt meriti in Ecclesia. Myrrha et ale continentiam  carnis exprimunt, quia ex eis peruncta corpora mortuorum non putrescunt. Prima unguenta sunt de quibus dicit Apostolus: »Si linguis hominum loquar et angelorum, caritatem autem non habeam, factus sum uelut es sonans aut cymbalum tinniens [24 1Kb] .« Hoc bene iungitur myrrhe et ale, quia castis conuenit.

Quatuor sunt emissiones de celo: prima emissus est diabolus, secunda bonus angelus, tertia Dei Filius, quarta Spiritus sanctus: diabolus ne admittatur, angelus ut premittatur, Christus ut remittat, Spiritus ut immittat. Diabolus, ne admittatur  ad presumptam celsitudinem; angelus, ut premittatur ad Mariam uirginem; Christus, ut remittat culpam tam actualem quam originalem; Spiritus, ut immittat in corde caritatem. In primo mundus mortificatur, in secundo Maria premunitur, in tertio mundus purificatur, in quarto homo in Domino exhilaratur. De primo: »Inuidia diaboli mors introiuit in orbem terrarum [25 1Kb] ;« de secundo: »Spiritus sanctus superueniet in te et uirtus Altissimi obumbrabit tibi [26 1Kb] ;« de tertio: »Quis est hic qui etiam peccata dimittit [27 1Kb] ?« de quarto: »Non est regnum Dei esca et potus, sed gaudium et pax in Spiritu sancto [28 1Kb] .« Emissio quoque facta est de uirginis utero. De ea Christus emissus est in mundo, ut condonaret, donaret, redonaret, culpam peccatoribus,  dona hominibus, gloriam bene uiuentibus. De primo: »Mulier, remittuntur tibi peccata tua [29 1Kb] ;« de secundo: »Captiuam duxit captiuitatem, dona dedit hominibus [30 1Kb] ;« de tertio dicit stabulario: »Curam illius habe et quidquid supererogaueris, ego cum rediero reddam tibi omnia [31 1Kb] .« Sunt emissiones de corde humano, cum de interioribus bonis bona emittitur opinio. Harum specierum que hic enumerantur, quedam conferunt sanitatem, quedam spectant ad sanitatis conseruationem, quedam ad delectationem. Contritio cordis est species habens tres emissiones, que conferunt anime sanitatem, scilicet lacrymarum effusionem, oris confusionem et orationem, penitentie satisfactionem. Unde propheta:  »Conuertimini ad me in toto corde uestro, in ieiunio et fletu et planctu [32 1Kb] .« Spiritualis sollicitudo missiones habet tres que spectant ad sanitatis conseruationem, scilicet circumspectio operum suorum, iusta liberatio, sapida eorum deuotio. Primum contra peccatum, secundum ut bonum sit ordinatum, tertium ut sit charum. Unde: »Beatus uir qui in sapientia morabitur et in sensu cogitabit circumspectionem Dei [33 1Kb] .« Speculatio emissiones habet tres, scilicet Dei rememoratio accipiende eterne hereditatis, quedam secura presumptio: in his meditationibus, quedam spiritus dulcedo. Unde: »Spiritus meus super mel dulcis, et hereditas mea super mel et fauum. Memoria mea in generatione seculorum [34 1Kb] .« Iste meditationes sunt quasi  paradisus delectabilis. Ad tales habendas consolationes et ad deprehendendas demonis astutias de celo Spiritus sanctus emittitur.

Sed notandum quoties est datus. Spiritus sanctus ter datus est: Primo ante passionem, secundo post resurrectionem, tertio in Pentecoste. Primo ad reprimendam diaboli potestatem; secundo ad peccatorum remissionem; tertio ad uirtutum collationem. De primo: »Dedit potestatem discipulis suis calcandi super scorpiones [35 1Kb] ;« de secundo: »Accipite Spiritum sanctum; quorum remiseritis peccata remittuntur eis [36 1Kb] ;« de tertio: »Factus est repente  de celo sonus et repleuit totam domum [37 1Kb] « Spiritus sancti uirtutibus. In primo ergo diabolo resistitur, in secundo peccatum dimittitur, in tertio gratia cor ungitur. In primo occurritur uenienti, in secundo res aufertur possidenti, in tertio illuditur fugienti. In primo ergo est circumspectio doli; in secundo, remedium mali; in tertio, possessio boni. In primo itaque solo datur uerbo, in secundo flatu et uerbo, in tertio uisibili signo, audibili sono, plenitudinis officio. De uerbo. Tria sunt uerba quibus diabolo aduersamur: uerbum increpationis, uerbum orationis, uerbum admirationis. Per primum ei resistitur; per secundum eiicitur, per tertium capitur. De primo: cum Satan esset a dextris Iesu sacerdotis magni, dictum est ei: »Increpet in te Dominus,  Satan [38 1Kb] ,« de secundo ait Dominus: »Hoc genus non eiicitur, nisi in ieiunio et oratione [39 1Kb] ;« de tertio legitur quod Salomon per adiurationem in uase demones clausit. Scorpius iste quosdam trahit ad cordis indurationem. Dicitur enim scorpius quasi sine cordis pietate. Quosdam ad hypocrisim per simulationem. Unde item dicitur scorpius quasi scoria pietatis. Quibusdam inuidet religionem. Unde item dicitur scorpius quasi sugillans corda piorum. Secundo datus est Spiritus sanctus, non solum uerbo, sed flatu. Tria facit flatus Spiritus sancti. Primo per lacrymabilem contritionem tollit cordis dutitiam; secundo renouat, dum remittit culpam; tertio quasi mortuum reducit ad uitam. De primo: »Flabit spiritus eius et fluent aque [40 1Kb] ,« scilicet  lacrymarum; de secundo hic dicitur: »Insufflauit eis dicens: Accipite Spiritum sanctum. Quorum remiseritis peccata remittuntur eis [41 1Kb] .«---»Spiritus enim Domini ferebatur super aquas [42 1Kb] « lacrymarum, ut hanc impetrarent remissionem. Ita facta est renouatio. Unde: »Spiritum rectum innoua in uisceribus meis [43 1Kb] .« Item: »Emitte Spiritum tuum et creabuntur, et renouabis faciem terre [44 1Kb] .« De tertio propheta: »ueni, spiritus, a quatuor uentis, et suffla super interfectos istos et reuiuiscant [45 1Kb] .« Sic »inspirat in faciem hominis spiraculum uite: et factus est homo in animam uiuentem [46 1Kb] .« Prima donatio Spiritus sancti pertinet ad subditos, secunda ad presbyteros, tertia ad prelatos. Ad subditos qui agunt prelia, ad presbyteros qui remittunt peccata,  ad prelatos quibus reuelantur celi mysteria. De his tribus dictum est: »Moses et Aaron in sacerdotibus eius; Samuel inter eos qui inuocant nomen eius [47 1Kb] .« Moses uero prelatorum, Aaron sacerdotum, Samuel uero personam designat subditorum. Hic fit »unguentum in capite, quod descendit in barbam barbam Aaron, quod descendit in oram uestimenti eius [48 1Kb] .« Caput in quo est unguentum Spiritus sancti est Christus. Barba dextera, prelatus, barba sinistra, sacerdos, uestimentum Ecclesia.  Ora eius subditi sunt. Descendit ergo gratia Spiritus sancti a capite Christo in prelatos, a prelatis in sacerdotes, a sacerdotibus in subditos. In figura subditorum »irruit Spiritus Domini in Samson, ut pugnaret cum Philistheo [49 1Kb] .« In figura sacerdotum, tulit Dominus de spiritu Mosi et dedit hec uiris qui loco eius ministrarent populo [50 1Kb] . In figura prelatorum datus est Elie spiritus Eliseo, ut secreta celi pro eo reuelaret prophetando.

Sed nunc transeamus ad illud quod in Pentecoste Spiritus datus est audibili sono: ignis uisibili signo, plenitudinis officio. Primum ad eruditionem, secundum ad inflammationem, tertium ad perfectionem. Ad eruditionem religionis, ad inflammationem dilectionis, ad perfectionem ministrationis.  Propter hoc inuenimus: »Spiritus sanctus est mobilis, acutus, subtilis [51 1Kb] .« Mobilis subditis, acutus presbyteris, subtilis prelatis: Subditis, ne sint pigri ad bella; presbyteris, ut purgant peccata; prelatis, ut intelligant secreta celestia. Mobilis erat quando irruit in Samson ad pugnandum contra Philisthiim [52 1Kb] , et insiliit in Dauid [53 1Kb] . Unde: »Cum audieris sonitum gradientis in cacumine pyrorum, tunc egredieris ad pugnam [54 1Kb] .« Audi acutum: »Cum uenerit ille Spiritus ueritatis, ipse arguet mundum de peccato, et de iustitia, et de iudicio [55 1Kb] .« Audi subtilem: »Paracletus autem spiritus quem mittet Pater in nomine meo, ille uos docebit omnem ueritatem [56 1Kb] .« Item: »Effundam de spiritu meo super omnem carnem, et prophetabunt filii uestri et  filie uestre [57 1Kb] .« Sic spiritus prelatorum percipit omnia, etiam profunda Dei [58 1Kb] . Notandum quod die primo datus est Spiritus sanctus in igne. Tres sunt quinquagene: prima psalmorum, secunda dierum, tertia annorum. Prima propter peccatorum remissionem; secunda, propter gratie infusionem; tertia, propter gratie perceptionem. Hec est annus iubileus. Est ergo ignis qui quinquagenam apprehendit, et est qui non tangit, et est qui consumit. Primus est ignis caritatis, 95 secundus diabolice instigationis, tertius diuine animaduersionis. Primam ergo apprehendit ignis caritatis, quia in eo datus Spiritus sanctus. Secundam non tetigit ignis diabolice instigationis, quia est dilectioni contrarius. Unde, ignis fornacis Nabuchodonosor [59 1Kb] quadraginta  nouem cubitis ascendit. Ad quinquagesimum non peruenit. In quo positi erant pueri qui saluati sunt, his qui ad tertiam iniuste aspirant, ignis diuine animaduersionis est paratus. Qui propter spem suam falsam, iam quinquagenarios se computant. Unde ad preces Elie ignis quinquagenarios consumpsit [60 1Kb] .

Est et alia missionum distinctio. Fuit enim missus angelus, fuit missum Dei uerbum, fuit missus homo purus. Primus de celo, secundus de Patris solio, tertius fuit homo missus a Deo. Primus, cui nomen  Gabriel [61 1Kb] , secundus est Emmanuel [62 1Kb] , tertius est Ioannes [63 1Kb] . Primus uenit in ministerium, secundus in adiutorium, tertius in testimonium. In ministerium, ut secretum Regis loqueretur cum uirgine; in adiutorium, ut misericordiam faceret cum homine; in testimonium, ut testimonium perhiberet de lumine [64 1Kb] . Audi secretum: »Spiritus sanctus superueniet in te [65 1Kb] .« Et adiutorium: »Dominus noster refugium et uirtus, adiutor in tribulationibus, que inuenerunt nos nimis [66 1Kb] .« Item: »Confitebimur ei, quia fecit nobiscum misericordiam suam.« Et testimonium: »Ecce Agnus Dei [67 1Kb] .« Isti missi sunt miraculose. Primum misit superna ciuitas, secundum peperit uirginitas, tertium genuit sterilitas. Primus fuit nuntius rediture felicitatis;  secundus, ut faceret opera caritatis; tertius, ut perhiberet testimonium ueritatis. De primo habemus letitiam, cum secundo operamur iustitiam, per tertium redimus ad penitentiam. De primo Dauid: »Letatus sum in his que dicta sunt mihi: In domum Domini ibimus [68 1Kb] .« De secundo: »Domine, quis habitabit in tabernaculo tuo? Qui ingreditur sine macula et operatur iustitiam [69 1Kb] .« Ait tertius: »Penitentiam agite, appropinquauit enim regnum celorum [70 1Kb] .« Angelus nuntius dicitur. Isti tres angeli dicti inueniuntur in theologia. De primo: »Missus est angelus Gabriel [71 1Kb] ;« de secundo: »uocabitur nomen eius magni consilii Angelus [72 1Kb] ;« de tertio: »Ecce mitto angelum meum qui preparabit uias tuas [73 1Kb] .« Isti tres figurati  sunt in illis tribus quos uidit Abraham descendentes per uiam: tres uidit et unum adorauit [74 1Kb] . Quia non Gabriel, non Ioannes adorandi erant, sed solus Christus. Sed ut ad nos isti moraliter mittantur necesse est. Primo igitur fit in nobis Gabriel, id est fortitudo Dei; secundo Emmanuel, ut sit nobiscum Dominus, tertio Ioannes, id est gratia Domini. Primo ergo habeamus fortitudinis potentiam, secundo Dei presentiam, tertio Domini gratiam. Primum ad peccatorum exterminium, secundum in tribulationibus ad refugium, tertium ad operationis auxilium. In figura enim peccatoris dictum est ad Tobiam cecum: »Forti animo esto; in proximo est, ut a Domino cureris [75 1Kb] .« Et: »Estote  fortes in bello [76 1Kb] .« De secundo: »Dominus uirtutum nobiscum [77 1Kb] .« Unde: »Dominus noster refugium et uirtus [78 1Kb] .« De tertio: »Leuaui oculos meos in montes, unde ueniet auxilium mihi [79 1Kb] .« Unde Paulus: »Plus omnibus laboraui, non autem ego, sed gratia Dei mecum [80 1Kb] .« Quod autem missus Ioannes sit a Deo triplex est probatio. Prima a conceptione, secunda a collocutione, tertia a comparatione: a conceptione miraculosa, a collocutione gratiosa, a comparatione uirtuosa. Prima angelica annuntiatione, secunda matrum confabulatione, tertia significata  est ab Elie conuersatione. De primo angelus: »Elizabeth pariet filium, et uocabitur nomen eius Ioannes.« De secundo: »Abiit Maria in montana et salutauit Elizabeth.« De tertio: »Ipse preibit in spiritu et uirtute Elie [81 1Kb] .« uideamus nunc de conceptione. Gabriel fit baiulus, Zacarias incredulus. Uterque parens uetulus. Baiulus noue geniture, incredulus rei future. uetulus transcendit metas nature. Gratia noua per angelum innotescit, Zacarias obmutescit, senectus reflorescit. De primo: »Et uocabis nomen eius Ioannem;« de secundo: »Et eris tacens, nec potens loqui;« de tertio: »Elizabeth cognata tua concepit filium suum in senectute sua [82 1Kb] .«

Et moraliter: Per primum uideamus quid in nobis  conceperit; per secundum quid rescinditur, per tertium, quid occid tur. Concipitur gratie nouitas, rescinditur superflua loquacitas, occiditur inueterata iniquitas. Primum ut concipiatur in nobis deuotionis affectus; secundum ut inueniatur in nobis orationis diuine laudis, predicationis effectus; tertium, ut reflorescant in nobis uirtutum profectus. De primo Paulus: »Gratia eius in me uacua non fuit [83 1Kb] .« Audi affectum: »Filie Hierusalem, nuntiate dilecto, quia amore langueo [83* 1Kb] .« De secundo: »Omnis sermo malus de ore uestro non procedat. Sed si quis est bonus ut edificet audientes et recedant uetera de ore uestro [84 1Kb] .« Unde sponse dicitur: »Sonet uox tua in auribus meis, uox enim tua dulcis [85 1Kb] ;« de tertio: »Expurgate uetus fermentum ut sitis noua conspersio  sicut estis azymi [86 1Kb] .« Et sponse: »Hiems transiit, imber abiit et recessit; flores apparuerunt in terra nostra [87 1Kb] .« Hiems malignitas in corde, imber mollities in carne, flores uirtutes in opere. Ecce conceptio miraculosa. Sequitur collocutio gratiosa. uere gratia, ubi Maria salutat, Elizabeth prophetat, Ioannes exsultat. Salutat matrem precursoris, prophetat aduentum Redemptoris, exsultat in presentia sui Redemptoris. De primo: »uenit in domum Zacarie et salutauit Elizabeth;« de secundo: »Unde hoc mihi ut mater Domini mei ueniat ad me?« de tertio: »Exsultauit in gaudio infans in utero meo [88 1Kb] .« Et moraliter: Elizabeth interpretatur domus Dei, Maria stella maris, Ioannes gratia, iehsu saluator uel salutaris. Domus Dei est cordis sinceritas,  stella maris est specialis intelligentie ueritas. Elizabeth ergo, id est domus Dei concepit Ioannem, dum cordis puritas suscipit gratiarum infusionem; Maria, id est stella maris concepit Iesum, dum specialis intelligentia, et credit Christum glorificatum, et ad eius claritatem se sperat peruenturam in postero. De primo inuenit Dominus corda discipulorum receptacula munda, et infusa carismatum donis. Unde sponsa: »Tigna domorum nostrarum cedrina, laquearia nostra cypressina [89 1Kb] . Ecce domus Dei. Sed audi dona carismatum infusa: »Lectulus  noster floridus [90 1Kb] .« De secundo: »Pax Dei, que exsuperat omnem sensum, custodiat corda uestra, intelligentias uestras in Christo Iesu Domino nostro [91 1Kb] !« Inde de sponsa: »Que est ista que progreditur quasi aurora consurgens, pulchra ut luna, electa ut sol, terribilis ut castrorum acies ordinata [92 1Kb] .« Progreditur quasi aurora, dum conscientie respicit puritatem; pulchra est ut luna, quando exemplo proximo confert utilitatem; electa ut sol, quando Christi et sperat et uidet claritatem. Ecce de collocutione. Sequitur de comparatione: »Preibit, inquit, in spiritu et uirtute Elie parare Domino plebem perfectam [93 1Kb] .« In spiritu est prophetia, in uirtute perfecta iustitia in plebe; exemplum et doctrina. Primum quo Agnus Dei demonstratur, secundum  quo a Christo laudatur, tertium quo proximus conuertitur. De primo: »Ecce Agnus Dei qui tollit peccata mundi [94 1Kb] ;« de secundo: »Inter natos mulierum non surrexit maior Ioanne Baptista [95 1Kb] ;« de tertio: »Ut conuertat corda patrum in filios [96 1Kb] .« Moraliter. Spiritum prophetie habemus, dum futura prouidemus tam bona quam mala; perfectam iutitiam, dum que nobis fieri non uolumus, aliis non facimus mala. Tertio proximum conuertimus a sua malitia. In primo inspicitur inferni calamitas et celi felicitas, in secundo libenter sustinetur aduersitas, in tertio proximi queritur utilitas. De primo: »Melius est tibi ingredi in uitam cecum, quam duos oculos habentem mitti in gehennam [97 1Kb] .« Unde sponsa: »Nigra sum, sed formosa, filie Ierusalem [98 1Kb] .«  De secundo: »Si percusserit te quis in maxillam, porrige ei et aliam [99 1Kb] .« Et sponsa: »Filii matris mee pugnauerunt contra me [100 1Kb] .« De tertio: »Si occupatus fuerit homo in aliquo delicto [1 1Kb] ,« etc. Tales inuitat sponsa sic: »Comedite, amici mei et bibite, inebriamini, karissimi [2 1Kb] .« Ecce comparatio. Sequitur: »Cui nomen erat Ioannes [3 1Kb] .« Ioannes Dei gratia dicitur. Merito hoc nomen ab angelo spiritualiter ei datur [4 1Kb] , cui totius Trinitatis gratia nunc uisu, nunc auditu in baptismo aliquatenus reuelatur. Unde hoc nomen trisyllabum in omni casu manet immobile in singulari numero. uidit enim Filium in carne, Spiritum sanctum in columba, Patrem audiuit in uoce [5 1Kb] .

Harum gratia personarum triplicem agnouit gratiam.  Est enim gratia adoptionis, est gratia incarnationis, est gratia operationis. Prima Patris, secunda Filii, tertia Spiritus sancti. Prima Pater uocat nos ad hereditatem, secunda Filius nostram assumpsit infirmitatem, tertia Spiritus sanctus deducit ad ciuitatem. Prima Patris sumus heredes et filii, secunda Christi coheredes et socii, tertia nos regit Spiritus consilii. De primo Paulus: »Qui me segregauit ex utero matris mee, et uocauit per gratiam suam [6 1Kb] ;« de secundo: »Apparuit gratia Dei  omnibus hominibus erudiens nos [7 1Kb] ; de tertio: »Diuisiones gratiarum sunt, unus autem Spiritus [8 1Kb] .« De primo et secundo: »Heredes autem Dei, coheredes autem Christi [9 1Kb] ,« de tertio: »Spiritus tuus bonus deducet me in terram rectam [10 1Kb] .« Sequitur: »Hic uenit ut testimonium perhiberet de lumine [11 1Kb] .« Quod dilueret, quod ablueret, quod lueret. Dilueret obscuritatem, ablueret feditatem, lueret captiuitatem: obscuritatem legis Mosaice, feditatem tam actualis quam originalis culpe, captiuitatem humane creature. Primum doctrina et miraculis, secundum aqua baptismatis, tertium effusione sanguinis. De primo uerbo et miraculis: uerbo quod cepit iehsu facere et docere [12 1Kb] . »Nox precessit, dies autem appropinquauit [13 1Kb] .« De secundo: »Effundam super  uos aquam mundam, et mundabimini ab omnibus iniquitatibus uestris [14 1Kb] .« De tertio: »In sanguine testamenti tui redemisti uinctos tuos de lacu in quo non erat aqua [15 1Kb] .« Huic lumini tres testimonium perhibuerunt. Perhibuit Pater, perhibuit Petrus, perhibuit Ioannes: Pater quod esset Filius, Petrus quod esset Christus, Ioannes quod esset Agnus. Agnus qui lauaret, Christus qui ungeret, Filius qui induceret. Lauaret lauacro misericordie, ungeret oleo letitie, induceret regnum glorie. De primo: »Ecce Agnus Dei, ecce qui tollit peccata mundi [16 1Kb] .« Hoc aduerbium, ecce, demonstratiuum est. De secundo: »Tu es Christus Filius Dei uiui [17 1Kb] ,«---ut exhilaret faciem in oleo [18 1Kb] ,---ait Petrus. Tu, pronomen est demonstratiuum. Christus unctio dicitur:  De tertio dicitur: »Hic est Filius meus dilectus in quo mihi complacui,« ait Pater [19 1Kb] , qui in humeris suis centesimam ouem reportauit ad gregem [20 1Kb] . Hic, pronomen demonstratiuum est. Moraliter: Ioannes gratia, Petrus firmus, Pater uero nomen est dilectionis. Ut igitur Christo cum Ioanne testimonium possimus perhibere, oportet ut gratia ipsius peccatis absoluamur, in unctione deuotionis fortiter perseueremus, in dilectione ambulemus. Itaque testimonium perhibeat Christo munda conscientia, et fortiter adhereat nostra constantia, ipsum assidue sequatur ardenter amoris uehementia, ut cum Iesu gaudeamus in ueri luminis gloria. Amen.


 Emissiones tue paradisus malorum punicorum: cum pomorum fructibus; cypri cum nardo, nardus et crocus, fistula et cinnamomum cum uniuersis lignis Libani, myrrha et ale cum omnibus primis unguentis.

[CARD.] In his uerbis horti fecunditas demonstratur: Nam emissiones et productiones uirginis dicuntur esse paradisus cum omnibus fructibus et arboribus, herbis aromaticis et unguentis. Et designatur per paradisum Ecclesia, per herbas et arbores, fideles in Ecclesia; et eorum uirtutes notantur in fructibus, opera in unguentis, sacramenta notantur: que omnia emitti uel procedere dicuntur  ex hoc horto, quia omnes fideles de Ecclesia: omnes fidelium uirtutes non aliter flores aut fructus proferunt. Sacramentorum quoque unguenta non proficiunt, nisi radix omnium fides fingatur in Incarnationis mysterio, per quam et Deus factus est filius mulieris, et mulier Dei genitrix est effecta. Igitur per fructus malorum punicorum, in quibus sub uno cortice multa grana clauduntur, fructus collegiorum uel congregationum in Ecclesia figurantur; per fructus uero pomorum, signantur 96 merita singularum personarum. Per cyprum, que est arbor candida et odorifera, signatur castitas; per nardum humilitas, per crocum qui in colorem suum res quibus admiscetur conuertit, sicut fermentum farinam conspersam in suum trahit saporem, caritas  exprimitur que est omnium forma uirtutum. Fistula, que purpurei coloris est, et sanguinem passionis representat, compassionem signat, que hominem similitudini mortis Christi figurat. Per cinnamomum coloris cinerei mortis exprimitur recordatio, per myrrham et alen, maior et minor carnis mortificatio demonstratur. Habemus igitur in herbis, uel ipsas uirtutes, uel ipsis uirtutibus insignitos. Habemus quoque in herbis minores, in lignis uero Libani et ceteris arboribus illos qui uirtutibus et meritis ad altiora conscendunt. Sequitur:


Fons hortorum, puteus aquarum uiuentium que fluunt impetu de Libano.

[THO.] Iste fons est doctrina celestis que surgit  in horto Domini concluso, id est primitiua Ecclesia, ut alios hortos, id est Ecclesias ex ea nascentes, irriget. Idem dicitur puteus: puteus, quia non omnibus patet fons quia spiritualibus patet, et etiam minoribus. Maioribus uero per reuelationem sancti Spiritus. Aque uiuentes sunt que de fontibus perpetuo manant, non cisterne que de niue uel pluuiis implentur sunt iste, sed fluunt impetu de Libano. Libanus candidatio interpretatur. Hec est Ecclesia que candida est per uitam. De his fluminibus dicitur: »Qui credit in me, flumina de uentre eius fluent [21 1Kb] .« Aque uiue fluere dicuntur cum impetu, quia apostolis predicantibus ea nemo potest resistere: sed predicando animas impenderunt. Iste fons est multiplex. Lauat, rigat, potat, immundum, aridum, sitibundum. Quia uero triplex est immunditia nostra, triplex est fons qui abluit. Prima est culpe originalis, secunda culpe actualis, tertia nostre corruptionis. Primam abluit fons baptismatis, secundam fons lacrymose confessionis, tertiam fons superne beatitudinis. De primo: »Erit fons patens domus Dauid in ablutionem peccatoris et menstruate [22 1Kb] .« De secundo: »Quis dabit capiti meo aquas, et oculis meis fontem lacrymarum [23 1Kb] ?« De tertio Betius:

Da, Pater, augustam menti conscendere sedem,
Da fontem lustrare boni.
 »Effundam, ait Dominus per prophetam, super uos aquam mundam et mundabimini ab omnibus inquinamentis uestris [24 1Kb] .« Iste est fons hedorum, secundus fons hortorum, tertius fons agnorum. In primo lauantur hedi, id est peccatores ut sint mundi; secundo rigantur horti, id est uirtutibus studentes ut sint fecundi; tertio potantur agni, id est innocentes et mansueti, ut inebrientur ab ubertate domus Dei [25 1Kb] .

Secundus fons rigat nostram ariditatem. Iste enim fons ex paradiso exit, et irrigat totam terram. Habemus enim in horto nostro uallem, campum, collem, uallis arida est penitentia sine lacrymarum effusione; campus aridus, comperta necessitas proximi sine compassione, collis aridus sustentatio  tribulationum cum murmuratione; mons aridus, cognitio celestium sine deuotione. Sed dedit Caleph Axe filie sue irriguum inferius et superius [26 1Kb] , id est montis et uallis, et ubi hec duo sunt et duo media sunt. Iste fons prius rigat uallem, sicut Dauid: »Lacrymis meis stratum meum rigabo [27 1Kb] .« Rigat campum: »Eritque anima eorum quasi hortus irriguus [28 1Kb] .« Hortus enim nutrit unde alios pascit, et hec est compassio. Rigat collem aduersitatum, unde propheta: »Irrigabit Dominus torrentem spinarum [29 1Kb] :« qui est impetus tribulationum. Rigat et montes, unde: »Rigans montes de superioribus suis [30 1Kb] .« Itaque si habeat penitentia lacrymarum effusionem, proximus compassionem, tribulatus exsultationem, contemplans deuotionem,  perfecta erit irrigatio, quia ualles abundabunt frumento, campi replebuntur ubertate, exsultatiore colles accingentur, et erit »mons Dei mons pinguis [31 1Kb] .«

Tertius fons potat. Tres sunt sitientes: Sitit penitens, ut possit pro Deo labores sustinere, sitit proficiens que sursum sunt sapere, sitit perfectus Deum uidere. Pro primo dicturus est Dominus: »Sitiui, et dedistis mihi bibere [32 1Kb] .« Pro secundo Samaritane mulieri: »Da mihi bibere [33 1Kb] .« Pro tertio: »Sitio [34 1Kb] ,« dixit in cruce. Primus fons est de quo Rebecca, que patientia interpretatur, potauit Damascum et camelos [35 1Kb] , secundus qui Samsoni a Deo datus est post interfectos Philistheos [36 1Kb] , tertius qui est in porta Bethlehem, que domus Dei interpretatur, de quo sitiuit Dauid [37 1Kb] . De primo dicitur: »Sitientes, uenite ad aquas [38 1Kb] .« De secundo: »Qui sitit, ueniat et bibat flumen, de uentre eius fluent aque uiue [39 1Kb] .« De tertio: »Sitiuit anima mea ad Deum fontem uiuum [40 1Kb] .« Est aqua mortua, est aqua infirma, est aqua uiua. Prima est gratia qua erumpit homo in superbiam, secunda gratia qua formidat homo operari propter pigritiam, tertia est gratia qua bene operatur propter sapientiam. Prima est mare mortuum, in quo nulla creatura potest uiuere, hec est aqua Iericho quam sanauit Eliseus immisso sale [41 1Kb] .  Secunda est aqua de Mara, de qua non potuerunt filii Isrel, propter amaritudinem, bibere, nisi ex ligni, id est crucis, impositione [42 1Kb] . Tertia est de fonte qui est in porta Bethlehem, de quo desiderauit Dauid potare [43 1Kb] . Primam ergo sanat Eliseus, id est Deus meus Dominus, imposito sale sapientie; secundam Moses, id est saluatus de aquis, Christi crucis confessione; tertia defertur ad Dauid, scilicet uisu desiderabile, id est Christum, trium fortium uindicatione, scilicet Eleazar, id est Dei mei fortitudo, Semeias, id est obediens Domino, Iesboam id est desipiscens, qui stulta mundi eligit cum Christo, ut confundat sapientes. Notandum quod anima aliquando sitit Deum, aliquando sitit ad Deum, aliquando sitit in Deum, aliquando sitit secundum  Deum. Deum sitit qui dicit: »Anima mea desiderauit te in nocte, sed et spiritus meus in precordiis meis [44 1Kb] .« Ad Deum anima sitit, que dicit: »Sitiuit anima mea ad Deum fontem uiuum [45 1Kb] .« In Deum anima sitit, que dicit: »Sitiuit in te anima mea [46 1Kb] .« Secundum Deum sitit anima, que dicit: »Concupiuit anima mea desiderare iustificationes tuas, in omni tempore [47 1Kb] .« Sitit anima Deum, que cupit experiri quam suauis est Dominus; sitit anima ad Dominum, quando supra se eleuari et regem in decore suo desiderat; in Deum anima sitit quando per mentis excessum tota in Deum transire concupiscit; secundum Deum anima sitit, quando de propria uoluntate uel suo arbitrio relinquit ut dicat:  »Non ueni facere uoluntatem meam [48 1Kb] .« In primo Deus intrat ad animum, et animus redit ad seipsum; in secundo ascendit supra seipsum, et eleuatur ad Deum; in tertio animus eleuatur ad Deum et totus transit in ipsum; in quarto animus exit propter Deum et descendit sub semetipsum. In primo animus ingreditur ad seipsum, in secundo transgreditur seipsum, in primo intrat meditatione, in secundo ascendit contemplatione, in tertio introducitur in iubilatione, in quarto ingreditur ex compassione. Fons est gratia in euidenti pluribus posita. Puteus gratia solis spiritualibus manifesta. Tres sunt putei, ut iam diximus, quos foderunt serui Isaac [49 1Kb] . Primum appellant calumnias, secundum inimicitias, tertium abundantiam. In primo sumitur aqua secularis  prudentie, in secundo litteralis scientie, in tertio celestis sapientie. De his aquis dicitur in Iob: »Ecce gigantes gemunt sub aquis et qui cum eis habitant [50 1Kb] .« Gigantes in tribus pre ceteris hominibus notabiles sunt. Primo quia sunt geniti de terra; unde dicitur: a quod est terra; secundo quia magni, tertio quia fortes. Primi enim querunt terrena, secundi alta sed philosophica, tertii fortiter sequuntur celestia. Primi tractant de terrenis propter terrena, secundi de celestibus propter terrena, tertii de celestibus propter celestia. Primi querunt temporalem utilitatem, secundi glorie uanitatem,  tertii supernam dulcedinem. Primi que sunt super terram querunt [51 1Kb] ; secundi »cum cognouissent Deum, non sicut Deum glorificauerunt [52 1Kb] ,« tertii que sursum sunt sapiunt [52* 1Kb] , id est aquas, que de Libano cum impetu fluunt, id est de candore superne glorie ueniunt.


Fons hortorum: puteus aquarum uiuentium, que fluunt impetu de Libano.

[CAR] Horto diffusius emendato, subditur de fonte signato. De quo dicitur quod ipse est fons hortorum, id est fons de cuius riuo horti rigantur. Nam quum dixisset Filius de seipso in Ecclesiast.: »Sicut aqueductus exiui de paradiso [53 1Kb] ,« subiunxit: »Rigabo hortum meum plantationum [54 1Kb] .« Ipsa igitur est fons, filius riuus, hortus plantationum herbis et  arboribus supradictis consitus est Ecclesia, que rigatur fluuio qui manat de fonte signato. Ipsa quoque propter inscrutabilem profunditatem gratiarum, que in ipsa congeste sunt, puteus est aquarum uiuentium, id est gratiarum salientium in uitam eternam; que gratie, prestando beneficia hominibus, fluunt copiose, fortiter, et cum impetu, cui resistere non possunt aduersarii nostri, maligni spiritus. Fluunt autem de Libano, id est de ipsa uirgine que dicit de seipsa in Ecclesiastico: »Ego quasi Libanus non incisus uaporaui habitationem meam [55 1Kb] .« Ipsa enim sine incisione cum integritate uirginitatis filium peperit, sicut Libanus arbor thuris uaporem emittit odoris. Et attende, quod dicit, »uaporaui hereditatem  meam.« Ac si diceret: Illum sine lesione perduxi: qui habitabit in me corporaliter, et ego spiritualiter habitabam in eo. Ad hunc autem fluxum et impetum aquarum fluentium de Libano, pertinet illud quod sequitur:


Surge, aquilo, et ueni, auster, et perfla hortum meum, et fluent aromata illius.

[THO.] In aquilone et in austro due tentationes Ecclesie designantur. In aquilone qui est frigidus uentus, austeritas mundi terrentis; in austro qui est calidus, blanditia fallentis accipitur. Hac gemma tentatione fatigari Ecclesiam, in parabola de bono semine ostendit Dominus sic exponens: »Nam qui cecidit supra petram, hi sunt qui cum gaudio excipiunt uerbum, sed radicem non habent. Nam facta  persecutione, statim propter uerbum scandalizantur. Et quod cecidit inter spinas: hi sunt qui suscipiunt uerbum, sed a fallacia diuitiarum suffocantur, et sine effectu efficiuntur [56 1Kb] .« Auster est Spiritus sanctus, aquilo spiritus malignus; qui quasi confligunt pro salute et damnatione hominis. Aquilo enim ex signis exterioribus internam nostram percipiens affectionem, primo uelox est ad excogitandam malignitatem, secundo importunus ad tentationem, tertio grauis ad obstinationem. Quia iuxta primum dicitur aquilo quasi aquilis ocior; unde Ieremias: »uelociores fuerunt persecutores nostri  aquilis celi [57 1Kb] .« Iuxta secundum dicitur aquilo, quasi a quiete longe. Unde: »Cogitauerunt iniquitates in corde tota die, constituebant prelia [58 1Kb] .« Iuxta tertium dicitur aquilo quasi aquas ligans onere, scilicet congelando in obstinatione. Unde propheta: »Indurauerunt faciem suum supra petram [59 1Kb] .« De primo: »Qui extendit aquilonem super uacuum [60 1Kb] ,« de secundo: »uentus turbinis ueniebat ab aquilone [61 1Kb] .« De tertio: »Ab aquilone pandetur omne malum [62 1Kb] .« Cum hunc Spiritus sanctus expellit assumit septem alios spiritus nequiores se [63 1Kb] . Sunt enim septem boni, septem nequam, septem nequiores. Spiritus bonus, spiritus sapientie, cui opponitur nequam, scilicet spiritus insipientie; nequior est spiritus simulate sapientie. Spiritus bonus intelligentie,  malus stultitie, nequior simulatio discipline. Bonus spiritus consilii, nequam spiritus imprudentie, nequior simulatio prouidentie. Spiritus bonus fortitudinis, nequam spiritus ignauie, nequior infirmitas fallentis uirtutis obumbratione. Bonus est spiritus scientie, nequam ignorantie, nequior usurpatio scientie. Bonus est spiritus pietatis, nequam impietatis, nequior false pietatis. Bonus est spiritus timoris, nequam spiritus teineritatis, nequior dolus ficte religionis. Cum itaque aquilo sit malum, et initium mali, notandum quod est malum quod inquinat, malum quod inquietat, malum quod cruciat: scilicet peccatum, diabolus, infernus. Contra hanc triplicem pestem, scilicet  culpe, pugne, pene, orat Dauid triplicem misericordiam tribus psalmis. Primus: »Miserere mei, Deus, secundum 97 magnam misericordiam tuam [64 1Kb] ; secundus: »Miserere mei, Deus, quoniam conculcauit me homo [65 1Kb] ;« tertius: »Miserere mei, Deus, miserere mei, quoniam in te confidit anima mea [66 1Kb] .« Hec aquilonis triplex hoc uersu ostenditur tentatio. »Non me demergat tempestas aque,« scilicet uiolenta in aduersis tentatio, »neque absorbeat me profundum,« scilicet fraudulenta impietatis deceptio, »neque urgeat super me puteus os suum [67 1Kb] « scilicet res periculosa desperatio.

Auster uero adueniens contra predicta tria, tria operatur: uelocitatem malignitatis temperat, importunitatem exstinguit, obstinationem liquefactat,  iuxta triplicem sui nominis interpretationem. Iuxta primum dicitur auster quasi auras temperans, iuxta secundum dicitur auster quasi aquilonis uredinem sternens, iuxta tertium dicitur auster quasi augens semina terre, uel quasi auferens sterilitatem. Contra primum dat auster peccatori fontem lacrymarum, contra secundum fructum uirtutum, contra tertium ut homo totus pergat in Deum. De primo: »Conuerte, Domine, captiuitatem nostram sicut torrens in austro [68 1Kb] ;« de secundo: »Plumescit accipiter expandens alas suas ad austrum  [69 1Kb] ;« de tertio: »Duxit me per uiam australem, et ecce porta que respiciebat ad austrum [70 1Kb] .« Contra malignitatem apparuit in columbe specie [71 1Kb] ; contra estum importunitatis, in nube [72 1Kb] ; contra frigus obstinationis, in igne [73 1Kb] . Sic auster adueniens hortum cordis nostri recreat. Si enim inuenerit cor lucidum in celum, amplius prouehit; si tenebrosum ut abyssum, ad claritatem reducit; si constantia solidum, ut terram firmius facit; si lubricum ut aquam, ad soliditatem retrahit. Quia »omnia quecunque uoluit Dominus fecit in celo et in terra, in mari et in omnibus abyssis: educens nubes ab extremo terre [74 1Kb] .« Primum terre, sunt opera bona; medium, opera indifferentia, ut comedere, etc.; extrema terre, sunt peccata, propter  quod sequuntur ista: nubes, id est caligo confusionis, fulgur, terror maiestatis, pluuia fletus compunctionis. Sic enim operatur in nos Spiritus sanctus: prius enim de recordatione peccatorum confundimur, secundo terrore concutimur, tertio in fletu compungimur. Nubem aspicio super me, quoties »confusio faciei mee cooperuit me [75 1Kb] .« Fulgura excipio, quoties terrores Domini militant contra me [76 1Kb] . Pluuia descendit, quoties possum stratum meum rigare [77 1Kb] . Post talem pluuiam uenti de thesauris producuntur, quia post fletum consolatio sequitur Spiritus sancti, quia uenti dicuntur dona eius que consolantur. His primogenita Aegypti [78 1Kb] percutiuntur ab homine, id est arrogantia  sanctitatis, usque ad pecus, id est superbiam uanitatis.

Quatuor ex septem uentis pertinent ad intellectum, tres ad affectum. Ad intellectum enim pertinet sapere, intelligere, discernere, scire; ad affectum, confidere, diligere, timere. Ex his quatuor trium surgit affectio, quia prius est intelligere, deinde affici intellectis. Spiritus sapientie spirat a meridie, spiritus intellectus ab oriente, spiritus consilii ab aquilone, spiritus scientie ab occidente. Thesaurus unde emanat in quatuor gazophylacia distinguitur: primum fabricatur in parte occidentali, ex sensu historico; secundum erigitur in plaga septentrionali, ex sensu morali; tertium ex allegoria instructum stat ad  orientem; quartum uero ex anagoge in meridie. In occidentali reconditum est argentum eloquentie; in septentrionali, uarie et innumere uirtutum gemme; in orientali continentur purpura, et byssus, et cetera ornamenta regalia in sacramentis Ecclesie; in meridiano custoditur aurum celestis sapientie. In primo fides eruditur, in secundo operatio instruitur, in tertio deuotio exercetur, in quarto celestium contemplatio inchoatur. Per historiam quid factum sit discimus; per moralitatem quid faciendum sit cognoscimus,  per allegoriam sacramenta Ecclesie quomodo precedentium rerum figuris prenuntiata sint intelligimus. Peranagogen: »Inuisibilia Dei per ea que facta sunt intellecta conspicimus [79 1Kb] .« Ab his quatuor uentis uenit spiritus ut reuiuiscant mortui, sicut in Ezechiele legitur [80 1Kb] . Faciamus igitur quemdam hominem interiorem, cuius ossa sint naturales potentie, ut pudicitia, sobrietas, que sine caritate non sunt uirtutes, et sic ossa arida; superponantur nerui fortitudinis, ne dissipata iaceant; superinducatur opus pietatis que ad fouendam carnem pauperum. uel nerui sunt discretio que uirtutes copulat, caro sensualitas, que ossa et neruos tegit, dum sensus suos eis applicat. Superextendatur cutis honestatis in conuersatione per timorem. Formatus est homo,  sed adhuc non uiuit, donec informet ista caritas, scilicet Spiritus sanctus, qui uenit a quatuor uentis predictis per intelligentiam. Surgente igitur aquilone uenit auster, id est Spiritus sanctus, et perflat hortum cordis nostri. Sed primo sufflat, secundo afflat, tertio perflat. Sufflat, fugiunt phantasmata; afflat, et ueniunt carismata; perflat, et fluunt aromata: phantasmata suggestionum iniquarum, carismata spiritualium gratiarum, aromata celestium deliciarum. Audi sufflationem: Cum Christus post resurrectionem apparuit discipulis suis, insufflauit eis, dicens: »Accipite Spiritum sanctum [81 1Kb] .« Quomodo fugiant phantasmata subdit: »Quorum remiseritis peccata, remittuntur eis [81* 1Kb] .« Per afflationem quoque, sic ueniunt carismata, uoces diuerse  consonant, fantur Dei magnalia [82 1Kb] , quia alii dat genera linguarum, alii discretionem spirituum, alii interpretationes sermonum [83 1Kb] , etc. »Hec omnia operatur unus atque idem spiritus diuidens singulis prout uult [84 1Kb] .« Hic audi perflationem: Perfla, inquit, hortum meum, et fluent aromata, id est audi sponsam fluentem aromatibus celestium deliciarum. »Que est, inquit, ista que ascendit per desertum, deliciis affluens [85_86 1Kb] ?« Sed ipsa sponsa in aduentu Spiritus sancti desiderans eius repleri gratia et caritatis feruorem in suis membris accendi, ut per eum amor augeatur Dei et proximi, et discretio spirituum per eum comparetur, clamat:

»ueni, creator Spiritus, reple tuorum corda fidelium  [87 1Kb] .« Quatuor sunt spiritus: Est enim spiritus carnis, spiritus mundi, spiritus diaboli, spiritus Dei. Primus est spiritus immundus, secundus spiritus uanus, tertius spiritus iniquus, quartus Spiritus sanctus. Primus inficit, secundus illudit, tertius fraudem inuenit, quartus ad succurrendum uenit. Primus incendit desiderium, secundus facit hominem lubricum, tertius uirtutibus euacuat cor imprudentium, quartus replet corda suorum fidelium. Primus desideriorum motus extendit, secundus fauoris uelum expandit, tertius erroris laqueos tendit,  quartus sui amoris ignem accendit. De primo ait Apostolus quosdam esse inflatos spiritu carnis sue [88 1Kb] ; de secundo: »Nos spiritum huius mundi non accepimus [89 1Kb] ;« de tertio: »Spiritus Dei malus uexabat Saul [90 1Kb] ;« de quarto: »Spiritus sanctus discipline effugiet fictum et auferet se a concupiscentiis que sunt sine intellectu [91 1Kb] .« Primus itaque spiritus est spiritus impuritatis, secundus spiritus falsitatis, tertius iniquitatis, quartus Spiritus ueritatis. Primus enim maculat gulositate et luxuria, secundus decipit uana gloria, tertius dolet culpa remissa et collata gratia, quartus retribuit sua promissa. De primo dicitur: »Cum immundus spiritus exierit ab homine [92 1Kb] ,« etc.; de secundo: »Cum loquitur mendacium, de proprio loquitur [93 1Kb] ;«  de tertio: »Assumit septem alios spiritus nequiores se [94 1Kb] ;« de quarto: »Cum assumptus fuero, mittam uobis Spiritum ueritatis [95 1Kb] .« Sed quia non omnibus datur discretio spirituum, sollicite oportet pensare, »ut non credatur omni spiritui, sed probate spiritus si ex Deo sunt [96 1Kb] .« Iste spiritus immundus polluit in delectatione, in consensu, in opere. Inde Ioannes in Apocalypsi uidit tres spiritus immundos egredientes de ore draconis in modum ranarum [97 1Kb] . Rana enim in palude habitat, uentre tangit terram, pedibus frequentes saltus facit. In palude enim habitat, qui in luxuria delectatur, uentre tangit terram qui consentit, pedibus dat saltus cum operatur. Iste spiritus immundus inquinat: primo per fluxum cogitationum, secundo dum incendit desiderium,  tertio per effectum operum, quarto per superfluitatem conuersationum. Inde est quod puerum mittebat sepe in ignem, et frequenter in aquam, et allidebat in terram, et despumare faciebat [98 1Kb] . In aquam enim mittit per fluxum cogitationum, in ignem dum accendit desiderium, collidit in terram perpetratione operum. Despumare facit per multitudinem superfluitatum. Spuma enim ex superfluitate nascitur humorum. Sequitur:

Spiritus mendax, ipse mentitur inuentione, mentitur promulgatione, mentitur promissione. Mentitur promulgatione, quia ad mentiendum instruit; mentitur promissione, quia promissum non restituit. Primo fuit eiectus, secundo homo infectus, tertio homo deceptus. De primo: »Cum loquitur  mendacium, de proprio loquitur, quia mendax est, et pater eius [99 1Kb] ,« id est mendacii. In secundo ait: »Ero spiritus mendax in ore omnium prophetarum Achab [100 1Kb] .« In tertio mentitus est Eue, cum dixit: »Cur precepit uobis Deus ut non comederetis de ligno scientie boni et mali?« Et illa: »Ne forte moriamur.« Et ille: »Nequaquam moriemini. Scit enim Deus, quia in quocunque die comederitis eritis sicut dii [1 1Kb] .« Mentitur proximo, mentitur sibi, mentitur Deo. Mentitur proximo, dum uerum pro falso, uel falsum pro uero affirmat; mentitur  sibi, dum peccatum suum dissimulat; mentitur Deo, dum uotum adimplere non curat. Proximo mentiebatur, cui dixit Daniel: »Recte mentitus es et tu in caput tuum [2 1Kb] .« Ut enim Suzannam occiderent, mentiebantur sacerdotes impudici. De tertio ait Dauid: »Insurrexerunt in me testes iniqui, et mentita est iniquitas sibi [3 1Kb] ,« sicut mentitus est Adam, qui peccatum suum excusauit [4 1Kb] . Sicut Ananias et Saphira qui pecuniam absconderunt [5 1Kb] . Mentitur Deo. Unde Iob: »Nunquid Deus noster indiget mendacio ut loquamini pro eo dolos [6 1Kb] ?« Sic mentiti sunt filii Isrel, qui corde redierunt in Aegyptum [7 1Kb] . Spiritus nequitie, sicut dictum est, fraudes inuenit, uirtutibus euacuat animas imprudentium, laqueos tendit. Inuenit fraudes, ut serpens  Eue cum filiis sensus corrumpat [8 1Kb] . uirtutibus euacuat animas imprudentium; et sic descendentem a Ierusalem in Iericho despoliat [9 1Kb] . Laqueos tendit, ut sic hominem ligatis pedibus et manibus in tenebras exteriores eiiciat [10 1Kb] . In primo amittit uiam, in secundo Domini sui perdit gratiam, in tertio aduersarii sui sustinet angarias. De primo ait propheta: »Dissipate sunt uie, cessauit transiens in semita [11 1Kb] .« Fit enim Dan coluber in uia, cerastes in semita [12 1Kb] . Ipse enim est spiritus Dei malus, qui agitabat Saul [13 1Kb] . De secundo: »Misit hostis manum suam ad omnia speciosa Iacob [14 1Kb] .« Unde idem: »Dispersi sunt lapides sanctuarii in capite omnium platearum [15 1Kb] ,« quia Nabuzardan princeps militie transtulit uasa templi in Babylonem [16 1Kb] . Istud fecit  nequam spiritus. Unde: »Assumit septem spiritus nequiores se [17 1Kb] .« Iste nequam spiritus dicitur septiformis, quia septiformi priuat gratia. De tertio: »In uia hac qua ambulabam absconderunt laqueum mihi [18 1Kb] .« Unde Iob de Behemoth: »Nerui testiculorum eius perplexi [19 1Kb] .« Hic spiritus ita obstinat hominem, ut nec os suum aperiat ad orationem et confessionem, nec aures ad predicationem. De quo Dominus in Euangelio: »Surde et mute spiritus, exi ab eo [20 1Kb] .« Ecce terra est inanis et uacua, et tenebre sunt super faciem abyssi [21 1Kb] . Quantum ad spiritum immundum tenebre sunt super faciem abyssi; quantum ad uanum, terra est inanis; quantum ad nequam, terra est uacua: tenebrosa, propter gulositatis et luxurie caliginem; inanis, propter  mundi uanitatem; uacua, propter amissam uirtutem. Sed »spiritus Domini ferebatur super aquas istas [22 1Kb] ,« quia spiritui immundo opponit spiritum mundum, spiritui uano spiritum sapientie, spiritui iniquo spiritum rectum. Primum, ut auferat immundo spurcitiam; secundum, ut auferat uano mundi stultitiam; tertium, ut faciat iustitiam. Primum opponit immundo, quia spiritus attingit ubique propter suam munditiam [23 1Kb] ; secundum uano: benignus est enim spiritus sapientie [24 1Kb] ; tertium,  iniquo: ipse enim spiritus principalis. Unde: »Spiritu principali confirma me [25 1Kb] .« Est enim Spiritus ueritatis. Primo itaque uenit Spiritus sanctus hoc ordine: Primo spirat, secundo instruit, tertio euacuat, quarto preuertit. Spirat gratiam preuenientem, instruit militantes ad mali fugam et boni electionem, euacuat arrogantium presumptionem, preuertit pigritantium infidam securitatem. Primum, ut corde compungatur; secundum, ut compunctus iustificetur; tertium, ut gratia preueniens meritis non imputetur; quartum, ut fuga gratie timeatur. De his quatuor dicitur: »Spiritus ubi uult spirat, et uocem eius audis, sed nescis unde uenit aut quo uadat [26 1Kb] .« Ubi uult spirat, dum confertur gratia; uocem eius audis, dum nostra instruitur  malitia; sed nescit unde ueniat, quia quid ex 98 meritis procedat tua non habet conscientia; aut quo uadat, quia nescis ad quem finem tua ueniat iustitia. Sequitur:

»Reple tuorum corda fidelium.« Primo supplet, secundo replet, tertio complet. Supplet quod nostra non potest infirmitas, replet quod euacuauit iniquitas; complet, ut perseueret in nobis sanctitas. Primum ut ad operandum sit homo robustior; secundum, ut sit uirtutibus locupletior; tertium, ut sit longanimior. De primo Dauid: »Et spiritu principali confirma me [27 1Kb] .« Sed »Spiritus sanctus adiuuat infirmitatem nostram. Quid enim oremus uti oportet nescimus, sed spiritus orat pro nobis gemitibus inenarrabilibus [28 1Kb] ,« ut »quod possibilitas  nostra non obtinet, eius nobis intercessione donetur [29 1Kb] .« De secundo: »Repleti sunt omnes Spiritu sancto, et ceperunt loqui [30 1Kb] .« De tertio: »Spiritus tuus bonus deducet me in terram rectam [31 1Kb] .« Sequitur:

»Et tui amoris in eis ignem effunde.« Iste ignis primo consumit, secundo accendit, tertio urit. Consumit salubriter, accendit suauiter, urit feliciter. Primum in conuersis, secundum in iustis, tertium in sanctis et angelis. In primo peccatum incipit recedere, in secundo mens excedere, in tertio gaudet angelus et homo exutus hac mortalitate. Primum fuit in Maria Magdalene, secundum in Ioanne euangelista, tertio afficiuntur seraphim  ardentia. »Deus noster ignis consumens est [32 1Kb] .« Unde: »Dimissa sunt ei peccata multa, quoniam dilexit multum [33 1Kb] .« De secundo: »Ignem ueni mittere in terram, et quid uolo nisi ut ardeat [34 1Kb] .« Iuxta hunc dicitur: »Ego diligentes me diligo. Et qui mane uigilauerint ad me, inuenient me [35 1Kb] .« De tertio: »Qui facis angelos tuos spiritus et ministros tuos ignem urentem [36 1Kb] .« Hoc angeli assidue ardent. Unde: »Charitas nunquam excidit [37 1Kb] ,« quia habita in uia, habetur in patria.


 Surge aquilo, et ueni, auster, perfla hortum meum, et fluent aromata illius.

[CAR.] Ac si dicat ad spiritum nequam qui per aquilonem designatur: Surge, ne incumbas Ecclesie, ut eam deprimas; sed recede et cede uictus ab ipso tibi predicto. Tu autem, auster, id est inspiratio sancti Spiritus, perfla hortum meum, id est matri mee perseueranter, et insuffla gratiarum abundantiam, ut ab ipsa abundanter et indeficienter defluant ad infirmos beneficiorum remedia. Sequitur ex uoce matris:



CAP. u---ueniat dilectus meus in hortum suum, ut comedat fructum pomorum suorum.

[THO.] ueniat Dominus in Ecclesiam suam, ut eam conseruet immaculatam, ac fidei fruge fecundam.  Quandiu enim dicere potero: »Diligam te, Domine, uirtus mea [38 1Kb] ,« eripiet me de inimicis meis, et super excelsa regni statuet me [39 1Kb] , ut comedat fructum pomorum suorum. Unde ait discipulis suis: »Ego habeo cibum manducare quem uos nescitis [40 1Kb] .« Potest et hoc ex uoce perfectorum dici, qui se sincera deuotione Deo seruire sciunt: ueniat dilectus meus in hortum suum ut comedat fructum pomorum suorum. Ac si aperte dicatur: ueniat pius Dominus ut mercedem nobis restituat. Est hortus olerum, hortus pomorum, hortus nucum, hortus aromatum. De primo Sedulius:

Nonnulli uenerantur olus, mollesque per hortos
Numina sicca rigant.
De secundo in hoc loco: ueniat dilectus meus in  hortum suum. De tertio: »Descendi in hortum meum, ut uiderem poma conuallium [41 1Kb] .« De quarto: »Dilectus meus descendit in hortum suum ad areolam aromatum [42 1Kb] .« Ut primo uescamur, prius ferro desecatur, secundo in olla ponitur, tertio in igne coquitur: secundum, scilicet pomum, decoriatur; tertium, id est nux a sua testa confracta separatur, quartum, id est aroma mortario contunditur. Primi sunt penitentes, secundi exteriorem fauorem suorum quasi pomi scoriam abiicientes, tertii sunt confractionem afflictionum uoluntarie sustinentes, quarti sunt illatas passiones imbuti superno sapore non sentientes, et inde in aliis bonum odorem largientes. Primi desecantur sua peccata  diiudicantes, cum dicunt: »Peccauimus cum patribus nostris, iniuste egimus, iniquitatem fecimus [43 1Kb] .« Ponuntur in olla discipline quibus dicitur: »Omnis disciplina uidetur in penitenti non esse gaudii, sed meroris; sed postea fructum pacatissimum reddet iustitie [44 1Kb] .« Coquitur igne de quo dicitur: »Ure renes meos et cor meum [45 1Kb] .« uide quomodo secundus confert gloriam fauoris, scilicet scoriam a se: »Non nobis, Domine, non nobis, sed nomini tuo da gloriam [46 1Kb] .« Et: »Qui gloriatur, in Domino glorietur [47 1Kb] .« uide quomodo tertius constringat  testam: »Licet is qui foris est uetus homo noster corrumpatur, is tamen qui intus est renouatur de die in diem [48 1Kb] .« Audi quomodo quarti sunt insensibiles ex superna dulcedine. Lapides, inquit, torrentes illi dulces fuerunt. Primi adhuc Dominum exspectant, secundi uocant, a tertiis iam suscipitur, in quartis iam pascitur. Primi pro uer cundia, secundi ex pura concientia, tertii pro patientia, quarti pro sapientia. Primi dicunt cum centurione: »Domine, non sum dignus ut intres sub tectum meum [49 1Kb] .« Secundi dicunt cum Cleopha et Amon: »Mane nobiscum, Domine [50 1Kb] .« Tertii gaudentes cum Zacheo, suscipiunt illum in domum suam [51 1Kb] . Quarti habent cenaculum grande stratum, ubi pascha cum discipulis suis manducat [52 1Kb] . uel, si placet, in  uno homine hos quatuor hortos accipe. In primis incipit homo quasi olera uilia, se per humilitatem reputare; secundo, tanquam pomi scoriam temporalia a se separat bona in operibus misericordie; tertio, quasi testam nucis, se confringit in afflictione; quarto proximos, quasi in aromatibus spiritualis uite, respergit odore. In primis enim audit Dominum dicentem: »Discite a me quia mitis sum et humilis corde [53 1Kb] .« Secundo audit: »Qui non renuntiauerit omnibus que possidet, non potest meus esse discipulus [54 1Kb] .« Tertio audit: »Qui odit animam suam in hoc mundo, in uitam eternam custodit eam [55 1Kb] .« Quarto audit: »Tristitia uestra uertetur in gaudium et gaudium uestrum nemo tollet  a uobis [56 1Kb] .« ueniens autem dilectus comedit de his quatuor fructibus. Hortus iste est uterus beate uirginis. O beatum et amenum hortum triplici flore miraculi uenustatum! O beatum fructum a personis religiosissimis collectum et conseruatum, et Regi summo in aula sua presentatum!

Ad cuius horti uidendam uenustatem et predictarum personarum honestatem, nos sic inuitat Ecclesia: »uidete miraculum matris Domini: concepit uirgo, uirilis ignara consortii.« Ad Saluatoris oblationem quatuor uenerabiles occurrunt persone: Ioseph, Maria, Anna, Simeon. Ioseph portat mundi gubernaculum, Maria exhibet miraculum, Simeon profert oraculum, sancta Anna suscipit optatum  spiraculum. Gubernaculum, qui docet uiam ueritatis, miraculum fecunde uirginitatis, oraculum in Christo moriture infirmitatis, spectaculum in caritate diuinitatis. Primum aufert a peregrino errorem, secundum affert nature stuporem, tertium predicat Redemptorem, quartum ostendit Saluatorem. De primo: »Qui regis Isrel, intende, qui deducis uelut ouem Ioseph [57 1Kb] .« De secundo: »uidete miraculum.« De tertio: »Ecce hic positus est in ruinam et in resurrectionem multorum [58 1Kb] ,« etc. De quarto: »Nunc dimittis, Domine, seruum tuum  in pace; quia uiderunt oculi mei Salutare tuum [59 1Kb] .« Ioseph fert mundi gubernaculum quod regit nauigantes per mare, peregrinantes in terra, uolantes in ere. In mari nauigant qui in fluxis uoluptatibus carnis uolutantur; in terra ambulant qui in terrenis bonis prosperantur; in ere uolant qui sursum corda leuantes in celestibus delectantur. Sed »omnia quecunque uoluit Dominus fecit in celo et in terra, in mari et in omnibus abyssis [60 1Kb] .« In primo saluauit Petrum in mari ambulantem [61 1Kb] . In secundo conuertit Paulum, cum iret Damascum, errantem [62 1Kb] . In tertio suscepit Eliam in ere ascendentem [63 1Kb] . Ipse enim est angelus de Apocalypsi, qui posuit pedem suum dextrum super mare, sinistrum super terram, et leuauit manum suam ad celum,  iurans quod iam tempus amplius non erit [64 1Kb] . Per primum pedem calcat carnis uoluptatem, per secundum mundi uanitatem. Per manum leuatam inuitat et trahit ascendentem, iurans quoniam tempus non erit, id est mora uel motus rerum mutabilium, quia in celo non est transmutatio, nec uicissitudinis rerum obumbratio [65 1Kb] . Primis clamat: »Surge, propera, amica mea [66 1Kb] .« Secundis dicitur: »ueni de Libano, sponsa, et coronaberis [67 1Kb] ,« id est de mundi candore. Libanus enim dealbatio dicitur. Tertii clamant: »Trahe me post te [68 1Kb] .« Istum portat Ioseph qui dicitur augmentum, scilicet uirtutibus crescens.

Maria exhibet miraculum. Triplex est eius miraculum.  Primo ab angelo salutatur, secundo fomes peccati in ea exstinguitur, tertio uirginitas fecundatur. Primum operatur angelus, secundum Spiritus sanctus, tertium Dei Filius. De primo: Inuenerunt me custodes ciuitatis, percusserunt me et uulnerauerunt me, tulerunt pallium meum. Custos ciuitatis, id est Ecclesie, est angelus, est Spiritus sanctus, est Dei Filius. Angelus percussit quodam perturbationis stupore. Ipsa enim turbata est in sermone eius, et cogitauit qualis esset ista salutatio [69_70 1Kb] . Spiritus sanctus uulnerauit amore Christi, tulit pallium, id est uelamen ignorantie. De secundo: »Sicut lilium inter spinas, sic amica mea inter filias Ierusalem [71 1Kb] .« De tertio: »uenter tuus sicut aceruus tritici uallatus liliis [72 1Kb] .« Hec tria miracula que  apponimus, sunt nobis imitanda. Primo ergo habeamus studium angelice familiaritatis, secundo fugiamus peccati fomitem iuxta possibilitatem nostre infirmitatis, tertio glorificemus et portemus Christum in corde et corpore nostro merito castitatis [73 1Kb] . Primum querimus deuota oratione, secundum in oppugnanda tentatione, tertium uehementi dilectione. Hoc enim ordine egit uxor Manue. Primo uidens angelum, secundo locuta est ei dicens: »Exspecta ut faciamus ei hedum de capris [74 1Kb] .«  Tertio concepit Samson qui dicitur sol eorum. Maria uel sancta anima dicitur uxor Manue, que dicitur requies de requie, id est Dei Patris in quo requiescemus eternaliter, si quiescimus a peccato temporaliter. Capre sunt peccata. Hedus qui dux est caprarum, est fomes peccati quem Deo immolamus, dum fomitem peccati nobis subiicimus. Quo facto solem iustitie concipimus. Primum habeamus per deuotam orationem. Unde, quia Tobias habuit angelum sibi familiarem, ait ei angelus: »Cum ieiunares et orares, ego obtuli Deo orationes tuas [75 1Kb] .« De secundo Paulus: »Inuenio aliam legem in membris meis repugnantem legi mentis mee. Infelix ego homo, ait, quis me liberabit de corpore mortis huius? Gratia Dei per Iesum Christum [76 1Kb] .« Ut autem  tertio merito castitatis et dilectionis Christi concipiamus, dicamus: »Lectulus noster floridus [77 1Kb] ,« propter castitatem, propter dilectionem. Ait Christus: »Si quis diligit me, sermonem meum seruabit; et ad eum ueniemus, et mansionem apud eum faciemus [78 1Kb] .« Simeon profert oraculum: »Ecce positus est hic in ruinam et in resurrectionem multorum, et in signum cui contradicetur, et tuam ipsius animam pertransibit gladius [79 1Kb] .« In ruinam damnationis, in resurrectionem reparationis, in signum probationis pertransibit gladius passionis.

Triplex est ruina. Prima fuit de celo in hunc erem caliginosum, secunda de paradiso in mundum, tertia de mundo in infernum. Prima de angelis,  secunda de protoplastis, tertia de obstinatis. De prima: »Cum pugnaret Michel cum dracone, facta est ruina magna in celo [80 1Kb] .« De secunda dicit propheta: »Ipse reparabit ruinas Ierusalem [81 1Kb] .« Et Dauid: »Iudicabit nationes, implebit ruinas [82 1Kb] .« De tertia Salomon: »Ante ruinam exaltauit cor [83 1Kb] .« Idem: »Timor Domini fons sapientie, ut declinet a ruina mortis [84 1Kb] .« Prima est irreparabilis, secunda sanabilis, tertia irremediabilis. De prima enim dicitur: »Non est amplius locus eorum inuentus in celo [85 1Kb] .« De secunda: »Alleuat Dominus omnes qui corruunt, et erigit omnes elisos [86 1Kb] .« De tertia: »Qui descenderit in infernum non ascendet ultra, nec reuertetur amplius in locum suum,« ait Iob [87 1Kb] .  Christus igitur qui est sapientia Patris, factus est primis in ruinam, quia non dubitauerunt equalitatem huius sapientie appetere: secundis, quia noluerunt sapientie consilio acquiescere; tertiis, quia noluerunt post sapientiam Christum ambulare. Primis enim dixit: »In celum ascendam, super astra Dei exaltabo solium meum [88 1Kb] .« Secundis dicitur: »Quia despexistis consilium meum et correptiones meas neglexistis, ego quoque in interitu uestro ridebo [89 1Kb] .« Tertiis dicitur: »Qui sequitur  me non ambulat in tenebris [90 1Kb] .« Medii, sicut dictum est, possunt resurgere. Unde dictum est: »Positus est in resurrectionem multorum [90* 1Kb] .« Est autem resurrectio spiritualis, est particularis, est generalis, est specialis. Prima est predestinatorum, secunda est inspiratorum, tertia uniuersorum, quarta beatorum. Prima per gratie infusionem, secunda ad probationem, tertia ad nature reintegrationem, quarta ad retributionem. De prima: »Si consurrexistis cum Christo, que sursum sunt querite [91 1Kb] ;« de secunda: »Surdi audiunt, mortui resurgunt [92 1Kb] ; de tertia: »Omnes quidem resurgemus, sed non omnes immutabimur [93 1Kb] .«

99 De quarta: »Alia est claritas solis, alia claritas lune, alia claritas stellarum, sicut est resurrectio  mortuorum [94 1Kb] .« Sequitur: »Et signum cui contradicetur [95 1Kb] .« Est autem signum triplex: Est signum Dei uiui, est et signum iusti, est et signum ligni uiuifici. Primum est exhibitio miraculi, secundum exterior disciplina religiosi, tertium instrumentum patiendi. Et hoc est signum probationis. In primo enim Christus probatur Deus, in secundo homo iustus, in tertio uir robustus. In figura primi ait Ioannes: »uidi angelum habentem signum Dei uiui [96 1Kb] .« Unde: »Signa eos qui crediderint hec sequentur: In nomine meo demonia eiicient [97 1Kb] ,« etc. Et Nicodemus: »Nemo potest hec signa facere que tu facis, nisi fuerit Deus cum eo [98 1Kb] . De secundo: »Ex omni tribu filiorum Isrel duodecim millia signati [99 1Kb] ,« scilicet signo religionis. Et: »Signatum  est super nos lumen uultus tui, Domine [100 1Kb] ,« id est claritas religionis Christi, qui dicitur uultus Dei. Et Isaias: »Liga testimonium, signa legem [1 1Kb] .« De tertio dicitur: »Signa Thau in frontibus uirorum qui non errauerint [2 1Kb] .« Et postes Isrelitarum in Isrel signati sunt sanguine agni [3 1Kb] . Et hoc signum crucis erit in celo cum Dominus ad iudicium ueniet. Primo fuit contradictum dum diceretur ei: »In Belzebuth, principe demoniorum eiicit demonia [4 1Kb] .« Secundo sic: »Quare cum publicanis et peccatoribus manducat magister uester [5 1Kb] ?« Et: »Homo iste potator est uini [6 1Kb] .« Tertio sic, ut ait Paulus: »Inimici sunt crucis Christi quorum finis interitus, quorum Deus uenter est, et gloria in confusione  ipsorum [7 1Kb] .« Sequitur: »Tuam ipsius animam pertransibit gladius [8 1Kb] .« Gladius hic passionis iuit, transiuit, pertransiuit. Iuit usque ad animam Saluatoris, transiuit ad animam matris, pertransiuit ad animam uirginis. In primo Christus suam impendit, in secundo martyr animam suam rependit, in tertio Maria animam suam suspendit. Impendit passione, rependit passionis recompensatione, suspendit ab omni consolatione. uide quomodo uidit Iesum flagellatum, sputis illitum, clauis confixum, lancea perforatum; sic inclinato capite, emisit spiritum [9 1Kb] .  uide rependentem: »Quid retribuam Domino pro omnibus que retribuit mihi? Calicem salutaris accipiam [10 1Kb] .« Unde Stephanus mortem quam Saluator pro omnibus dignatus est pati, hanc ipse prius reddidit Saluatori. Suspendens Maria poterat dicere: »O uos omnes qui transitis per uiam, attendite et uidete, si est dolor similis dolori meo [10* 1Kb] .« Et: »Nigra sum sed formosa, quia decolorauit me sol [11 1Kb] « Nigra doloris atrocitate, formosa caritate, decolorauit me sol iustitie. Sequitur desideratum spectaculum quod accepit Simeon. O beatam uiduam, que spectaculum uidit O beatum senem, qui salutem uidit, lumen portauit, gloriam agnouit, salutem omnium quos predestinauit, lumen gentium quas fide illuminauit, gloriam Isrelitarum de quibus carnem assumpsit.  Unde ipse ait: »Nunc dimittis, Domine, seruum tuum in pace [11* 1Kb] .« De primo: »Quia uiderunt oculi mei Salutare tuum [12 1Kb] .« De secundo: »Lumen ad reuelationem gentium [13 1Kb] .« De tertio: »Et gloriam plebis tue Isrel [14 1Kb] .« O quanta pace requiescebat spiritus eius qui dicebat: »Nunc dimittis seruum tuum, Domine, in pace.« Quare? »Quia uiderunt oculi mei Salutare tuum.« Annon portabat lumen de quo dictum est: »Senex puerum portabat, puer autem senem regebat.« Lumen ergo erat quando senex regebat; gloriam Isrel cognouit. Unde dictum est: »Simeon infirmitatem in manibus accepit, sed maiestatem intus agnouit.« Isrel enim dicitur uidens Deum. Gloria ergo est eorum qui uident Dominum:  hic »per speculum et in enigmate,« in patria »facie ad faciem [15 1Kb] .«


ueniat dilectus meus in hortum suum, ut comedat fructum pomorum suorum.

[CARD.] Audiens siquidem mater se uocari in hortum: memor quoque illius ficulnee, que pro eo quod Christum in ea querentem fructum non pauit ab ipso fuit maledicta et aruit [16 1Kb] , inuitat dilectum ut ueniat et comedat, et delectetur in fructu pomorum, id est in operibus uirtutum, quas in ipsa plantauit. Ille autem inuitatus statim adest: et de bona refectione se commendat, dicens:


ueni in hortum meum, soror mea sponsa, messui myrrham meam cum aromatibus meis.

[THO.] ueni sepissime, inquit, in Ecclesiam  meam, qui hoc facere nullo modo tempore peregrinationis eius desisto, ut errantes corrigam, infirmos adiuuem, dubitantes in fide confirmem, et bene agentium fructibus pascar. Per myrrham designantur hi qui martyrio uitam finiuerunt, uel ipsi qui carnem suam crucifixerunt cum uitiis et concupiscentiis. Per aromata omnes qui bonorum operum sunt fama insignes. Metit, quando martyres et alios perfectos quasi quadam falce mortis ab hac uita precidit, et ad cellaria superne beatitudinis perducit: »Multi sunt uocati, pauci uero electi [17 1Kb] .« uocat  Dominus impios, uocat infirmos, uocat iustos. Primos ad penitentiam, secundos ad constantiam, tertios ad gloriam. Ad penitentiam qua se purificent, ad constantiam qua perseuerent, ad gloriam qua premia recipiant. De primis per prophetam: »Conuertimini ad me et ego conuertar ad uos [18 1Kb] ;« et: »Quare moriemini, domus Isrel [18* 1Kb] ?« De infirmis: »uenite ad me omnes qui laboratis et onerati estis, et ego reficiam uos [19 1Kb] .« De tertiis: »uenite, benedicti Patris mei, percipite regnum quod uobis paratum est ab origine mundi [20 1Kb] .« Ideo uocat, quia primi in peccatis suis moriuntur, secundi difficultate uie grauantur, tertii cum multo desiderio prestolantur. Primorum quidam recusant nec excusant, quidam recusant et excusant, quidam nec excusant nec recusant.  Primi nullum habent timorem, secundi habent seruilem, tertii filialem. Primi non excusant, quia hoc exsilium summam reputant felicitatem; secundi excusant Deum, estimantes supra modum misericordem; tertii nec recusant nec excusant scientes Deum futurum iudicem et largum remuneratorem. Primi dicunt: »Comedamus et bibamus, eras enim moriemur [21 1Kb] .« Secundi in excusationem pretendunt carnis uoluptatem, sensuum curiositatem, mundanam occupationem, et mundi dignitatem: sicut inuitati ad nuptias, quorum unus dixit: »Uxorem duxi, et ideo non possum uenire [22 1Kb] ;« ecce uoluptas carnis. Alius dixit: »Iuga boum emi quinque, et eo probare illa [23 1Kb] ;« ecce curiositas, uel mundana occupatio. Tertius dixit: »uillam emi,  et necesse habeo exire et uidere eam [24 1Kb] ;« ecce mundi dignitas uel uanitas. Illi qui se non excusant uel recusant dicunt: Quid ergo miserrimus dicam uel quid faciam si nil boni perferam ante tantum iudicem? Iustis dicitur: Messui myrrham meam. Ac si diceret: Reddo pro humilitatis deiectione coronam, pro dolore cordis letitiam, pro confusione passionis laudem et gloriam; sicut in Isaia legitur: »Dabo, inquit, coronam pro cinere, oleum gaudii pro luctu, pallium laudis pro spiritu meroris [25 1Kb] .« Sic myrrham amaritudinis metit. Sed et aromata suauitatis metetis, quando beati erunt pauperes spiritu et humiles, quoniam ipsorum est regnum celorum [26 1Kb] . Mites id est mansueti possidebunt terram, modo cordis, tunc corporis, uel etiam patrie  celestis, quando beati pacifici erunt filii Dei et mundo corde Deum uidebunt [27 1Kb] . uide adhuc aromata reposita in cellariis, scilicet fidem, spem, caritatem. Fides enim transibit in certitudinem; spes apprehendet suam exspectationem; caritas non euacuabitur, sed excrescet in suam perfectionem id est perpetuum Dei et proximi amorem. Item, audiuimus sponsum, audiuimus sponsam, audiuimus hortum; Sponsum a quo sponsa excitatur, sponsam que inuitatur, hortum ad quem uocatur.  In primo scilicet sponso habemus liberalitatem, in sponsa affinitatem, in horto amenitatem. Liberalitatem qua sponsus communicat sua gaudia, affinitatem qua dicitur soror et sponsa, amenitatem ubi nominatur myrrha et aromata. uere liberalis qui donat egentibus, donat laborantibus, donat peccatoribus. Egentibus refectionem, laborantibus consolationem, peccatoribus remissionem. Refectionem alimentorum, consolationem tribulationum, remissionem peccatorum. Quod bene figurauit Abraham, cum tres uiros hospitio suscepit [28 1Kb] . In figura primi dedit eis cibaria; pro secundo, collocauit eos sub ilicis umbra; pro tertio, lauit pedes eorum aqua. Inde etiam dicit Samuel ad Saul: »Cum ueneris ante quercum Thabor, occurrent tibi tres uiri;  unus portans tres hedos, alius tres tortas panis, tertius lagenam uini [29 1Kb] .« In hedis enim intelligitur peccatorum remissio, in panibus refectio, in uino quod letificat consolatio. De primo: »Qui sanat contritos corde et alligat contritiones eorum [30 1Kb] .« De secundo: »Qui dat iumentis escam ipsorum, et pullis coruorum inuocantibus eum [31 1Kb] .« De tertio: »Benedictus Deus et Pater Domini nostri qui consolatur nos in omni tribulatione nostra [32 1Kb] .« Sed notandum quod triplex iste panis panem illum qui de celo descendit figurat; tria enim efficit: Deficientem reparat, et iam sanum roborat, esurientem satiat, reparat ad gratiam, roborat ad pugnam, satiat, dum gustare sapientiam dat. Primum designant quinque panes, quibus pauit turbam in deserto [33 1Kb] .  Unde ait: »Si dimisero eos ieiunos, deficient in uia [34 1Kb] .« De secundo: »Panis cor hominis confirmat [35 1Kb] .« In fortitudine cuius Elias ambulauit usque ad montem Dei Horeb [36 1Kb] . De tertio: »Frange esurienti panem tuum, uagosque [37 1Kb] ,« etc. Hunc panem dedit Achimelech sacerdos Dauid, cum esuriret fugiens a facie Saul [38 1Kb] . Ecce refectio. Sequitur consolatio: hec est lagena uini; uinum modice sumptum tria facit, scilicet subtilem, audacem, hilarem, scilicet contra tres hominis tribulationes.

Debet ei esse subtilis contra demonis machinamenta, audax contra tentationum spicula, letus suscipiendo illata flagella. In primo ergo est habenda diligentia, in secundo audacia, in tertio letitia. De primo uino dictum est: »Pulchriores sunt oculi  tui uino [39 1Kb] ,« id est maior subtilitas discipulorum Christi quam ceterorum; subtilitas que uino conparatur. Secundum exprobrat Isaias Iudaico populo sic: »uinum tuum mistum est aqua [40 1Kb] ,« id est audacia tua pusillanimitate. De tertio: »uinum letificet cor hominis [41 1Kb] .« Ecce consolatio: Sequitur remissio que in tribus hedis designatur, quia hedus peccatum designat. Tres sunt isti, quia est peccatum originale, est actuale, est debitum mortis eterne. Primum in natiuitate Christi interrumpitur,  secundum penitentia destruitur, tertium Christi passione relaxatur. Primus est ille hedus, qui a Manue in annuntiationis Samsonis angelo immolatur [42 1Kb] ; secundus qui a Iuda propter coitum Thamar, promittitur [43 1Kb] ; tertius cuius sanguine uestimentum Ioseph a fratribus tingitur [44 1Kb] . Unde: »Aspersus est sanguis eorum super uestimenta mea [45 1Kb] .« Audi primum diruptum: »Dirupisti uincula mea, tibi sacrificabo hostiam laudis,« ait Dauid [46 1Kb] . Audi secundum destructum: »uetus homo noster simul crucifixus est cum Christo, ut destruatur corpus peccatorum, ut ultra non seruiamus peccato [47 1Kb] .« Cum Christo enim destruitur, cum passioni eius conformantes peccata penitentia diluimus. Audi tertium: »Ero mors tua, o mors, morsus tuus ero,  inferne [48 1Kb] ,« ait ille, qui mortem nostram moriendo destruxit et uitam resurgendo reparauit [49 1Kb] . »Iam enim, sicut ait Ioannes, non erit mors, neque luctus, sed nec ullus dolor, quoniam priora transierunt [50 1Kb] .« O quam liberalis est qui restituit perdita, donat gratuita, conseruat tradita. In primo uide Domini indulgentiam, in secundo amici beneuolentiam, in tertio aduocati diligentiam. In primo fugitiuus reuocatur, in secundo habenti donatur, in tertio datum retinetur. Primum nobis representat pater ille suscipiens filium [51 1Kb] ; secundum homo ille qui abiit in regionem longinquam, et tradidit seruis suis bona sua [52 1Kb] ; tertium mulier illa, que abscondit fermentum saccis farine [53 1Kb] . Mulier est sapientia  diuina. Hec abscondit fermentum, id est sapientiam in conscientie puritate conseruans. Sed non est pretereundum quod fecit pater ille filio prodigo. Primo enim a longe uidit, secundo ei occurrit, tertio super collum eius ruit, quarto in osculo eum suscepit, quinto stolam primam cum annulo et calceamento dedit, sexto occiditur uitulus saginatus, septimo audiuntur symphonia et chorus. Primo quatuor prima conueniunt. uidit a longe per prescientiam, occurrit per preuenientem gratiam, irruit super collum per penitentiam, per osculum dedit uenie confidentiam. Tria que sequuntur ad secundum pertinent, id est ad dona gratuita. Dedit ei pater calceamenta ad munimen pedum, id est affectuum, ne per concupiscentiam tangant terrena.  Dedit et primam stolam id est anime iustificationem, ut sit uirtutibus ornata. Dedit et annulum in manu, 100 ut habeat perfectionem ad opera.

Ecce quomodo reddit perdita, quomodo dat gratuita. Sequitur quomodo conseruat tradita. Primo in aduersitate dat patientiam, secundo in prosperitate seruat uirtutum consonantiam ne discordent per uoluptatem, uanitatem et superbiam; tertio amorem suum infundit ut refundatur in dilectionem proximi ad faciendum in eum misericordiam.  Primum facit uitulus saginatus [54 1Kb] , id est caro Christi que est cibus spiritualis roborans ad tolerantiam; secundum symphonia que dicitur a syn, quod est simul, et phonos quod est cantus: quod notat uirtutum consonantiam; tertium chorus qui duos habet calamos scilicet superiorem, per quem superiorem flatum accipit et inferiorem, per quem sonum refundit, »sicut stillicidia stillantia super terram [55 1Kb] ,« quia dilectio Dei et proximi multum operatur, ad uirtutum custodiam. Tali dicitur: ueni in hortum meum, ecce liberalitas dilecti. Sequitur cognatio, scilicet, soror mea sponsa. Ecclesia est soror sponsi. Primo animalis, secundo spiritualis, tertio regalis. Primo per cognationem, secundo per religionem, tertio per adoptionem. Primo  enim Christus cum personis Ecclesie de parentibus eiusdem nascitur, secundo religiosi unanimes et unius moris in domo conuersantur, tertio in regno coronantur. Primo soror est paruula, secundo adulta, tertio perfecta. Primo enim paruam affert proximo utilitatem, secundo facit Dei uoluntatem, tertio peruenit ad hereditatem. De primo: »Soror mea paruula est et ubera non habet [56 1Kb] ,« de secundo: »Qui facit uoluntatem Patris mei, ille meus frater et soror et mater est [57 1Kb] ,« de tertio hic dicitur: ueni in hortum meum, soror mea sponsa. De primo Apostolus: »Tanquam paruulis in Christo lac uobis potum dedi, non escam [58 1Kb] ,« de secundo: »uos in carne non estis, sed in spiritu [59 1Kb] ,« de tertio: »Erimus  heredes quidem Dei, coheredes autem Christi [60 1Kb] .«

Tres habet quilibet homo sorores: Prima est corruptionis tentatio, secunda ratio, tertia sapientia. Prima pungit, secunda deducit, tertia pascit: Pungit, ut sic examinetur; deducit, quia illuminatur; pascit, ut supernis alliciatur. De primo: »Putredini dixi: Pater meus es, mater mea, et soror mea, uermibus [61 1Kb] .« Hec est Maria soror Mosi, que murmurauit contra eum [62 1Kb] . De secundo: »Quid faciemus sorori nostre in die qua alloquenda est [63 1Kb] .« Alloquimur enim rationem, quando eam consulimus. Hec est Sara, cui dixit Abraham descendens in Aegyptum: »Dic, obsecro, quod soror mea es [64 1Kb] .« De tertio: »Sapientie dixi: Soror mea  es [65 1Kb] .« Hec est Martha que ministrat [66 1Kb] , et Lazarus unus ex recumbentibus quem pascit [67 1Kb] . Sponsa admittitur ad liberorum procreationem, ad lectuli pausationem, ad secretorum cognitionem. Primo est studiosa, secundo speciosa, tertio uoluptuosa. Studiosa, ut crescat numerus fidelium; speciosa, sine fuco temporalium; uoluptuosa, gustu celestium. De primo Apostolus: »Saluabitur mulier per filiorum generationem [68 1Kb] .« Hec est illa fortis mulier, que »de fructu manuum suarum plantauit uineam [69 1Kb] .« Ad quam descendit sponsus in hortum  meum, ut uideret poma conuallium, et inspiceret si floruissent uinee, et germinassent mala punica. Cui obuiat illa quasi mater honorificata, dicens: »Ego mater pulchre dilectionis et timoris, et agnitionis, et sancte spei [70 1Kb] .« Ac si diceret: Ego tibi genero diligentes, timentes, cognoscentes, sperantes. Est et speciosa. Unde ei dicitur: »Tota pulchra es, amica mea, et macula non est in te [71 1Kb] ,« temporalis scilicet sollicitudinis. Est enim mulier illa de qua in Apocalypsi: »uidi ciuitatem sanctam Hierusalem descendentem sicut sponsam ornatam uiro suo [72 1Kb] ,« et sic ad lecti pausationem cum sponso accedit ut dicat: »Cum esset rex in accubitu suo, nardus myrrhe dedit odorem suum [73 1Kb] .« Admittitur etiam ad cognitionem secretorum, ut  per Paulum et per Ioannem euangelistam, per prophetas, per uiros spirituales, qui, reuelata facie, speculantur gloriam Dei. Inde est deliciosa; unde: »Que est ista que ascendit per desertum, deliciis affluens [74 1Kb] ?« Hec est »mulier amicta sole, et luna sub pedibus eius [75 1Kb] .« Ecce affinitas propter quam uocat eam sponsus sic: ueni in hortum meum, ad amenitatem supernam, ubi messui myrrham, meam cum aromatibus meis, ubi, scilicet amaritudinem penitentie gratam accepi, et aromata celestis dulcedinis meis preparaui.


Comedi fauum cum melle meo, bibi uinum cum lacte meo.

[THO.]  FAuus sunt hi qui Scripturas intelligunt, et aliis aperiunt. Mel dicuntur qui appositas  sibi epulas uerbi et libenter gustant et insatiabiliter desiderant. In uino fortes ac summi celestium predicatores, in lacte infirmi adhuc auditores accipiuntur. Cum enim Dominus filios Ecclesie uidet his studiis feruere, comedit uinum cum melle, eorum perfectibus quasi dulci conuiuio delectando, et alios ad similem inuitat refectionem, cum subdit: Comedite, amici, et inebriamini, karissimi. Dicit Isaias: »Faciet Dominus in monte Sion coauiuium pinguium, conuiuium uindemie, pinguium medullatorum, uindemie defecate [76 1Kb] .« Hec sunt quatuor affectus quos habemus erga duos exploratores Iericho [77 1Kb] , scilicet Filium et Spiritum sanctum. Primus affectus est conuiuium pinguium, quem habemus circa Christi humanitatem que hic  fauus dicitur; conuiuium pinguium medullatorum est affectus quem habemus erga Christi diuinitatem, que hic mel appellatur; conuiuium uindemie est affectus erga Spiritum sanctum propter simplicium consolationem, quod hic lac dicitur: conuiuium uindemie defecate est affectus in Spiritum sanctum propter affluentiam carismatum, quam perfectioribus largitur. Circa Christi humanitatem tres habemus affectus. Primum erga natiuitatem, secundum erga passionem, tertium erga resurrectionem:  primum humilitatis, secundum compassionis, tertium exsultationis. Humilitatis »qua semetipsum exinaniuit formam serui accipiens [78 1Kb] ;« compassionis, qua »factus est Patri obediens usque ad mortem [79 1Kb] ;« exsultationis qua »liberatur a seruitute corruptionis, omnis creatura ingemiscens et parturiens. Per natiuitatem informamur, passioni conformamur, resurrectione reformamur. Informamur audientes, quod »Deus superbis resistit, humilibus autem dat gratiam [80 1Kb] .« Conformamur, quia »Christus passus est pro nobis, nobis relinquens exemplum ut sequamur uestigia eius [81 1Kb] .« Reformabimur, quando reformabit corpus humilitatis nostre configuratum corpori claritatis sue. Ecce conuiuium pinguium, in quo comedemus fauum. Comedamus  mel et erit nobis conuiuium pinguium medullatorum. Hic est affectus erga diuinitatem Christi qui triplex est. Afficimur enim erga eum propter dignationem, propter caritatem, propter liberalitatem. Propter caritatem, qua nos Patri reconciliauit, propter liberalitatem, quia regni celestis suos coheredes nos fecit. Bibamus et lac. Hoc est conuiuium uindemie, id est affectus erga Spiritum sanctum propter simplicium consolationem, que triplex est. Afficiuntur enim erga eum simplices propter lac triplex, scilicet doctrine, innocentie, simplicitatis. De primo. »Lac uobis potum dedi, non escam [82 1Kb] .« De secundo: »Quasi modo geniti infantes rationabiles sine dolo lac concupiscite [83 1Kb] .« De tertio: Ut potemini a lacte. De hoc  triplici lacte dicit Isaias: »Nutriet homo uaccam boum et duas oues, et comedet butyrum pre copia lactis [84 1Kb] .« Boues doctores solent accipi, lac igitur uacce boum est doctrina simplicium. Sequitur due oues, quarum una dat lac innocentie; secunda simplicitatis, et inde comeditur butyrum, id est pinguedo deuotionis in Spiritu sancto, sine quibus non maneret in nobis. Sicut dicitur in libro Sapientie: »Spiritus sanctus discipline effugiet fictum [85 1Kb] .« Hoc est contra simplicitatem: »Et auferet se a cogitationibus que sunt sine intellectu [86 1Kb] ,« hoc est contra doctrinam: »Et corripietur a superueniente iniquitate, contra innocentiam [87 1Kb] .«

Bibamus et uinum uindemie defecate, scilicet affectum in Spiritum sanctum. Qui triplex est,  quia uinum tria facit: calefacit, letificat et inebriat. Sic et Spiritus sanctus, calefacit adueniendo, letificat uisitando, inebriat se abundantius infundendo. De his dicitur:

ueni, Creator Spiritus,
Mentes tuorum uisita,
Imple superna gratia,
Que tu creasti pectora [88 1Kb] .
Calefacit ad dilectionem, letificat ad deuotionem, inebriat ad exterioris hominis sensuum obdormitionem.  De primo: »Concaluit cor meum intra me, et in meditatione mea exardescet ignis [89 1Kb] ;« de secundo: »Non est regnum Dei esca et potus, sed iustitia et pax et gaudium in Spiritu sancto [90 1Kb] ;« de tertio: »Inebriamur ab ubertate domus tue [91 1Kb] .« Item, fauus est caro Christi quam comedimus: mel dulcedo salutis eterne quam exspectamus. Notandum quod quidam comedunt fauum sine melle, quidam cum melle non suo, quidam cum melle suo. Primi sunt occulti heretici, qui comedunt corpus Christi, sed non credunt prouenire ex eo eternam salutem; secundi, Christiani qui in crimine sunt et sumunt, et in eo credunt esse salutem, et est quidem, sed non eorum; tertii sunt boni Christiani, qui sumunt et suam salutem in eo constituunt.  Per uinum intelligitur sanguis, nam ex uino conficitur. Per lac, quod candidum est et nutrit paruulos, ablutio peccatorum et nutrimentum uirtutum, que fiunt per sanguinem Christi, sed et per corpus Christi. Sed sanguini plus solet attribui, quia liquor est et uulnera lauantur ex eo, scilicet uino sicut scriptum est: »Ipse prior dilexit nos et lauit nos a peccatis nostris in sanguine suo [92 1Kb] .« Eadem quoque est in eo diuiso, que in fauo. Quidam enim bibunt uinum sine lacte, scilicet qui credunt remissionem peccatorum et nutrimentum uirtutum esse in eo; et quidam cum lacte non suo, quidam cum lacte suo, sicut dictum est. Notandum quod dicitur fauum, sed non meum, sed mel meum, quia corpus Christi est. Salus autem que  inde prouenit nostra est. Fauus est Christi caro assumpta, mel uero diuina sapientia incarnata; lac Christi in carne conuersatio et doctrina, uinum ab ipso facta miracula, unde Ioannes: »uerbum caro factum est [93 1Kb] ,« scilicet Deus: hoc per incarnationem; »et habitauit in nobis [94 1Kb] ,« per doctrinam et bonam conuersationem. »Et uidimus gloriam eius,« per miraculorum exhibitionem. »Plenum gratie,« per sancti Spiritus missionem; »et ueritatis«, per resurrectionem. Itaque »uerbum caro factum est [95 1Kb] :« in quo comedi fauum cum melle meo, bibi uinum meum cum lacte meo. Notandum quod est uerbum uocale, est uerbum actuale, est uerbum immortale. Primum aure suscipitur, secundum  oculis percipitur, tertium in utero concipitur. Per primum mysterium Incarnationis prenuntiatum est, per secundum obscure prenuntiatum, reuelatum est; tertium uero »uerbum caro factum est. Primum sub lege inspiratum est prophetis, secundum inter legem et gratiam reuelatum est iustis, tertium sub gratia »habitauit in nobis.« Per primum credimus Mariam nascituram de matre, per secundum percipimus gratiam infusam in fratre, in tertio »uidimus gloriam quasi Unigeniti a Patre [96_99 1Kb] .« Primum uidimus plenum ambiguitatis,  secundum uidimus plenum euidentis necessitatis, tertium uidimus »plenum gratie et ueritatis.« De primo dicitur: »Nuntias ei uerbum et expauescit uirgo de lumine;« de secundo: Eamus et uideamus uerbum quod factum est [100 1Kb] ;« de tertio: »uerbum caro factum est.« Audi primum: »Egredietur uirga de radice Iesse [1 1Kb] .« Secundum fuit quod angelus nuntiauit, stella apparuit; claritas, pastores circumfulsit [2 1Kb] ;« tertium: »uerbum caro factum est« ex tribus causis: primo, ut deiectionem humane subleuaret nature: secundo, ut infirmitate nostra lucem diuinitatis temperaret, tertio, ut honesta conuersatione uitam nostram informaret. De primo: »Exinaniuit semetipsum, formam serui accipiens [3_4 1Kb] .« Ecce deiectio in ipso.  Audi exaltationem: »Propter quod et Deus illum exaltauit [5 1Kb] .« Item: »Sedet ad dexteram maiestatis in excelsis [6 1Kb] .« Sed hoc de Christo, audi de nobis: »Omnis caro fenum, et omnis gloria eius quasi flos agri [7 1Kb] .« Unde clamat: »Excutere de puluere: consurge, sede, Ierusalem, solue uincula colli tui, captiua filia Sion [8 1Kb] .« Excutere de puluere mundane uanitatis, consurge de fetore carnalis uoluptatis, sede, ut iudices meritum tue iniquitatis, solue uincula colli tui, ne tenearis laqueo desperationis, ecce deiectio nostra. Audi nostram exaltationem: »Ego, inquit, cum exaltatus fuero a terra. omnia traham ad me ipsum [9 1Kb] .« Ipse enim »reformabit corpus humilitatis nostre configuratum corpori claritatis sue [10 1Kb] .« In primo nos formabit,  in secundo nos reformabit, in tertio conformabit. De secundo in quo temperat lucem diuinitatis: »In sole posuit tabernaculum [11 1Kb] ,« scilicet quia »lucem habitat inaccessibilem [12 1Kb] .« Inde ait: »Auerte oculos tuos a me, quia ipsi auolare me fecerunt [13 1Kb] .« »En ipse stat post parietem nostrum respiciens per fenestras, et prospiciens per cancellos [14 1Kb] .« Paries est caro nostra, qui per fenestras et cancellos respicitur, nec totus uidetur, nec totus latetur sic Christus apparuit per fenestras, scilicet per miracula, et per cancellos suos per inspirationem gratie qua nos formauit intus ad imaginem Trinitatis, per memoriam, intelligentiam et uoluntatem. Tertia causa est, ut nos per suam conuersationem  sibi conformaret. »Quos enim presciuit et predestinauit conformes fieri imaginis Filii sui [15 1Kb] .« Attendite ergo quia »Christus passus est pro nobis uobis relinquens exemplum ut sequamini uestigia eius [16 1Kb] ,« sic: »Imitatores Dei estote, sicut filii karissimi, et ambulate in dilectione sicut Christus dilexit uos [17 1Kb] .«---»Apparuit enim gratia Dei omnibus hominibus, etc.« Sobrie et iuste, et pie uiuamus in hoc 101 seculo [18 1Kb] .« Sobrie in nobis, iuste ad proximum, pie ad Deum.

His de causis »uerbum caro factum est, et habitauit  in nobis [19 1Kb] .« Hoc uerbum habitauit in nostris doloribus, habitauit cum iustis et peccatoribus, habitauit cum suis amatoribus. Prima habitatio est singularis, secunda generalis, tertia spiritualis. Prima enim est in carnis humane miseria, secunda in Ecclesia, tertia in pura conscientia. De prima: »Prope timentes eum salutare [20 1Kb] ,« etc. De secunda: »Ecce tabernaculum Dei cum hominibus, et ipse habitauit in eis [21 1Kb] .« Item: »Habitauit inter gentes, nec inuenit requiem [22 1Kb] .« Et propheta: »Bonas facite uias uestras, et studia uestra, habitabo uobiscum in loco isto [23 1Kb] .« De tertio Paulus: »Libenter gloriabor in infirmitatibus meis, ut inhabitet in me uirtus Christi [24 1Kb] .«---»Rabbi, ubi habitas [25 1Kb] ,« ait Nathanel? et ille: »ueni et uide [26 1Kb] ;« ac si diceret: uide si conscientia  tua est pura, quia in talibus habito. Pura enim conscientia tria facit: ministrat sanctitatem, confert uirtutem, illustrat per ueritatem. Primum dat a peccatis continentiam, secundum perfecte religionis experientiam, tertium illuminat ad speculandam celestium gloriam. De prima dicitur: »Tu autem in sancto habitas, laus Isrel [27 1Kb] .« Et ipsa Sapientia: »In habitatione sancta coram ipso ministraui [28 1Kb] .« De secundo dicitur: »Ut inhabitet in me uirtus Christi.«

Difficilis fateor, sed tendit in ardua uirtus
ait peta [29 1Kb] . Idem:

Crescit in aduersis uirtus. . . . . . . . . .
Idem:

Ad magnum uirtutis opus componite mentes.
 . . . . . . . . . . . Gaudet patientia duris.
uis scire quomodo habitet in uirtuoso:

Estne Dei sedes, etc.
et ideo ait:

. . . . . . . . . uirtus est prodiga uite.
Item:

Paucos ardens transuexit ad ethera uirtus.
De tertio: »Factus est in pace locus eius, et habitatio eius in Sion [30 1Kb] .« Sion est Ecclesia que speculatur celestia et in pace uitam ducit.

Felix qui potuit tranquillam ducere uitam,
   Et leto stabilis claudere fine diem.
Item: »Elegit Dominus Sion, elegit eam in habitationem sibi [31 1Kb] .« Si uero fuerit ibi »cubile draconum,  et pascua struthionum [32 1Kb] ,« scilicet reptilia, quorum non est numerus, non habitabit ibi. Quia »Peruerse cogitationes separant a Deo [33 1Kb] .« Et »In maleuolam animam non introibit sapientia, nec habitabit in corpore subdito peccatis [34 1Kb] .« Quia »fiat habitatio eorum deserta, et in tabernaculis eorum non sit qui habitet [35 1Kb] .«

uel sic: Habitauit in nobis, quia in uirgine; habitauit in nobis, quia in iusto homine; habitat in nobis, quia in sancta congregatione. Primum per  incarnationem, secundum per inspirationem, tertium per mutuam dilectionem. De primo: »Habitabit iuuenis cum uirgine [36 1Kb] .« Et: »Sicut letantium omnium habitatio est in te [37 1Kb] .« Et: »In habitatione sancta coram ipso [38 1Kb] ,« etc. Secundo habitat in mundo corde a uitiis. Alioquin dicet: »uulpes foueas habent et uolucres celi nidos; filius autem hominis non habet ubi caput suum ponat [39 1Kb] .« Non enim habitat sapientia in corpore subdito peccatis. »Libenter, ait Apostolus, gloriabor in infirmitatibus meis, ut inhabitet in me uirtus Christi [40 1Kb] .« De tali dixit Christus: »Ad eum ueniemus et mansionem apud eum faciemus [41 1Kb] .« Habitat in congregatione, sicut iam diximus: »Bonas facite uias uestras et habitabo uobiscum in loco isto [42 1Kb] .« uos estis »mons  in quo beneplacitum est Domino [43 1Kb] .« Igitur diligamus nos inuicem »ut inhabitet gloria in terra nostra [44 1Kb] .«---»uidimus enim gloriam eius, gloriam quasi Unigeniti a Patre [45 1Kb] .« Est gloria degenerantis a Patre, est gloria regenerati a Patre, est gloria Unigeniti a Patre. Prima est superborum, secunda uoluptuosorum, tertia beatorum. Prima glorificatus est diabolus, secunda homo stultus, tertia glorificatus est in Christo. Dixit enim diabolo: »Ascendam super altitudinem nubium, similis ero Altissimo [46 1Kb] .« Miser »quid habes quod non accepisti? Si accepisti, quid gloriaris quasi non acceperis [47 1Kb] ?« De secundo dicitur: Quia »ostendit diabolus omnia regna mundi Christo et gloriam eius [48 1Kb] .« De tertio  dicit: »Celi enarrant gloriam Dei [49 1Kb] .« Notandum quod est triplex gloria unigeniti a Patre Prima est conscientie puritas, secunda miraculorum ueritas, tertia autem dicitur eterna felicitas. Prima est testimonium bone conuersationis, secunda est probatio uera diuine repromissionis, tertia est consummatio nostre perfectionis. De prima: »Gloria nostra hec est, testimonium conscientie nostre [50 1Kb] .« De secunda: »Nonne dixi tibi, si credideris, uidebis gloriam Dei [51 1Kb] ?« De tertia. »Dabo in Sion salutem et in Ierusalem [Isrel] gloriam meam [52 1Kb] .« Primam uidimus in conscientia, secundam in Ecclesia, tertiam uidebimus in patria. In prima uidimus eum »plenum gratie [53 1Kb] ,« in secunda »plenum ueritatis [54 1Kb] , »in tertia« de plenitudine eius omnes accepimus  [55 1Kb] .« Hec autem plenitudo triplex est. Est enim plenitudo redemptionis, est plenitudo resurrectionis, est plenitudo maiestatis. In prima accepimus gratiarum largitatem, in secunda accipiemus corporis et anime integritatem, in tertia ineffabilem iucunditatem. Prima fit iustitia candidus, secunda immortalitate solidus, tertia diuina claritate splendidus. De prima: »Quando uenit plenitudo temporis: misit Deus Filium suum natum ex muliere, factum sub lege, ut eos qui sub lege erant redimeret  [56 1Kb] .« De secundo: »Occurremus omnes in uirum perfectum, in mensuram plenitudinis etatis Christi [57 1Kb] .« De tertio: »uidi Dominum sedentem super solium excelsum et eleuatum et plena erat omnis terra maiestate eius [58 1Kb] .« Habemus itaque fauum humane in Christo carnis, habemus mel diuinitatis, habemus lac predicationis Christi et conuersationis, habemus uinum miraculorum uel caritatis. Ad fruendum his nos inuitat Salomon noster, ubi adiungitur subsequenter, comedite, amici, et inebriamini.


ueni in hortum meum, soror mea sponsa, messui myrrham meam cum aromatibus meis. Comedi fauum meum cum melle meo, bibi uinum meum cum lacte meo.

[CARD.] Ac si dicat: Ad similitudinem uenientis  in hortum suum, ut ibi iucundetur post labores, sic ego ab illis qui labores mihi prestant iniquitatibus suis, ut iucundarer in meritis, et uirtutibus beate uirginis. In hoc horto messui cum abundantia, et collegi myrrham cum aromatibus meis. Que autem sint hec aromata, ipsa determinat in Ecclesiast., ubi cum myrrha cinnamomum iungit et balsamum dicens: »Sicut cinnamomum et balsamum odorem dedi; quasi myrrha electa dedi suauitatem odoris [59 1Kb] .« Illa myrrha electa est, que sine uulnere amaram carnis mortificationem designat, quam profert anima nullo peccati uulnere sauciata. Talem myrrham messuit Dominus in beata uirgine, que licet uulnus peccati non haberet, seipsam multipliciter mortificare curauit et sicut cinnamomum odorem dedit.  Nam sicut cinnamomum, quanto gracilius est, tanto melius est et odoratius, sic ipsa gracilis et tenuis facta per abstinentiam, et Deo acceptior, et mundo odoratior fuit. In balsamo signatur odor et opinio sanctitatis. Ipsa uero dedit odorem balsami non corrupti, sicut ipsa dicit in Ecclesiastico: »Balsamum non mistum odor meus [60 1Kb] .« Corrumpitur siquidem balsamum, si cum lacte uel oleo misceatur; similiter sanctitas corrumpitur, cum pro oleo inanis glorie geritur, de quo dicit Psalmista: »Oleum peccatoris non impinguet caput meum [61 1Kb] ,« id est mentem meam. Corrumpitur quoque sanctitas uite, cum geritur pro acquirendo lacte delectationis mundane. De quo dicit Salomon: quod lac distillat de labiis mulieris meretricis [62 1Kb] , sub cuius nomine  damnationem mundi describit Ioannes in Apocalypsi dicens: »ueni, ostendam tibi damnationem meretricis magne, que sedet super aquas multas [63 1Kb] .« In hoc quoque horto se dicit Dominus inuenisse refectionis dulcedinem dicens: Comedi fauum meum cum melle meo; ubi uirginem sibi conplacuisse demonstrat in duplici uita, contemplatiua uidelicet et actiua. Nam mel eliquatum pure contemplationis designat dulcedinem; fauus uero, qui rudem ceram demonstrat exterius; et in suis cellulis mel occultat, uitam signat actiuam; quod  licet in operibus rudis appareat, per singulas operum cellulas dulcedinem continet premiorum. Quid autem in hac refectione biberit Dominus ostendit dicens: Bibi uinum meum cum lacte meo. Nam qui propter inquitates hominum sic erat tactus dolore intrinsecus, ut eterni supplicii mundo diluuium prepararet, postquam lac bibit de uirgine, quasi uino potus et letificatus corde, tanquam oblitus tristitie quam induxerant mundi malitie, a suppliciis ad misericordie beneficia se conuertit. Sequitur:


Comedite, amici, et bibite et inebriamini, karissimi.

[THO.] Id est uos qui estis amici mei facientes que precipio uobis, estis karissimi integra dilectione amplectendo. Obsecro itaque factis sanctorum,  quasi epulis precipuis, precordia nostra implete. Non solum enim post esum faui et mellis, post potum uini et lactis, inebriari est de mirandis uirtutibus bonorum, gaudere, et eas imitari, et per earum retractationem torporem mentis discutere: et ad amorem supernorum uiuacius ascendere: Christum legimus proposuisse nobis tria conuiuia: Primum imminente passione, secundum in ascensione, tertium celebrata generali resurrectione. Primum quando pascha, cum discipulis suis manducauit; secundum quando conuescens, ne ab Hierosolymis discederent, precepit; tertium militibus suis promisit: »Ego, inquit, dispono uobis regnum ut edatis et bibatis super mensam meam in regno meo [63* 1Kb] .« In primo comedimus ad comparandam nobis  contra labores fortitudinem, in secundo ad satiandam esuriem, in tertio ad dilectionem. Primum est corporum, secundum spirituum, tertium angelorum. Primo utuntur serui, secundo comedunt amici, tertio inebriantur karissimi. In primo tria sunt consideranda quid, quando, quantum comedamus, scilicet cibi species, hora, mensura, ne illicitum aut extra horam, uel ultra mensuram aliquid sumamus. Illicitum comedit Adam in paradiso, et expellitur [64 1Kb] ; extra horam Ionathas, et a patre maledicitur [65 1Kb] ; populus Isrel ad sepulcra concupiscentie ultra mensuram, et occiditur [66 1Kb] . Transgreditur Adam preceptum Domini, frangit Ionathas quod obseruabat multitudo populi, decipitur Isrel in saturitate cibi. Sic igitur transgressio meruit expulsionem,  negligentia uoti criminis maledictionem, saturitas mortem. Religiosi in cibis tria debent obseruare: modum, mensuram, numerum. Modus est, ut moderate utamur cibis appositis; mensura, ut apposita sustentationi non delectationi sufficiant; numerus, ut ex aliquo appositorum reficiantur, ne caro nimia abstinentia deficiat, aut saturitate luxuriet. Mensure sunt quatuor: prima auaritie, secunda uoluptatis, tertia dispensationis, quarta necessitatis. Prima est nimia parcitas, secunda superfluitas, tertia benignitas, quarta sufficiens equalitas.  Auaritia subtrahit necessitati, uoluptas necessitatem excedit, dispensatio necessitati misericorditer addit, necessitas debitum indigentie requirit.

Sequitur conuiuium spirituum. In spiritu tres sunt mense, tres intellectus Scripture: Historialis, mysticus, moralis. Prima simplicibus, secunda doctoribus, tertia communis ambobus. In prima est cibus grossior, in secunda subtilior, in tertia dulcior. Prima pascit miraculis, secunda figuris, tertia uerbis. Res miraculorum roborat fidem, impletio figurarum spem, doctrina morum caritatem. His mensis apponit Moses panem conspersum [67 1Kb] , apostoli hordeaceum [68 1Kb] , Elias subcinericium [69 1Kb] . Hordeaceus est legum obseruantiarum, conspersus panis lacrymarum, subcinericius peccatorum. Apponuntur  huic mense tria fercula carnis. Caro agnina, arietina, uaccina. Abel agnum [70 1Kb] , Abraham arietem [71 1Kb] , Iosue uaccam apponit [72 1Kb] . Agnus obmutescens coram tondente [72* 1Kb] , Christus humilis in passione, nos patientes in tribulatione. Aries adherens inter uepres cornibus, Christus in cruce manibus, nos obedientie operibus. Aries precedens gregem, Christus uita plebem, prelati exemplo congregationem; uacca occisa extra castra, Christus 102 extra Ierusalem, nos mortificati extra mundi uanitatem. In agno simplicitas cordis, in ariete fortitudo operis, in uacca lac predicationis. Simus sicut illi qui ut nubes uolant [73 1Kb] , prudentes sicut serpentes, simplices sicut columbe [74 1Kb] . Ne sit nubes sine pluuia, serpens sine prudentia, columba sine simplicitate, careat columba  felle, serpens ueneno, nubes siccitate, ut sit simplicitas sine amaritudine, prudentia sine malignitate, doctrina sine uanitate.

Piscium quidam apponuntur de mari, quidam de flumine, quidam de stagno. De mari seculares, de flumine doctores, de stagno claustrales. Habeant squamas, id est asperitatem conuersationis, et pennulas, id est alas contemplationis. Tobias descendit ad flumen, Christus ad mundum, sapiens uel iustus ad lacrymas. Tobias ut pedes lauaret, Christus ut culpas ablueret, iustus ut carnales affectus mundaret. Inuenit Tobias piscem interiora proiiciendo, Christus diabolum, malignitatem eius aperiendo, iustus per confessionem occulta pectoris eiiciendo.  Habet Tobias materialem salem quo piscis condiatur, Christus mysticum salem prudentie quo diabolus caueatur, iustus salem sapientie moralem quo conuersus doceatur. Ecce conuiuium spirituale in quo comedunt amici. Sequitur eternum quo inebriantur karissimi. Nihil aliud est illud conuiuium nisi participatio supernorum gaudiorum. Tot sunt fercula quot sunt genera beatitudinum, sicut in Euangelio: »Mensuram bonam et confertam et coagitatam et supereffluentem dabunt in sinum uestrum [75 1Kb] .« Bona erit in corporum claritate, conferta in subtilitate,  coagitata in magnalitate, superfluens in Dei uisione.

Notandum quod mensura quedam est fluens, est perfluens, est superfluens. Fluens, quando proximo gratia infunditur; effluens, quando infusa proximo participatur; perfluens, quando usque ad mortem in ea perseueratur; superfluens, quando Deus facie ad faciem uidebitur. Unde: »Satiabor, inquit, cum apparuerit gloria tua [76 1Kb] .« Et: »Erit anima nostra quasi hortus irriguus [77 1Kb] .« Qui uult refici et inebriari, prius rigetur aqua quam Rebecca dedit Damasco [78 1Kb] ; secundo refici poterit eo qui datus est prophete pane subcinericio [79 1Kb] ; tertio inebriari uino, quod de aqua factum est in nuptiali conuiuio [80 1Kb] . Primum propinatum est de hydria Rebecca, secundum  de hydria mulieris Sareptane, tertium de hydria in qua facta est in uinum mutatio aque. Iste hydrie merito assignantur beate Marie, que nobis ut comederemus et inebriaremur propinauit aquam gratie, panem carnis in ea assumpte, uinum eterne letitie. Ut ergo competenter istas assignemus, audiamus quid dixit Damascus. »Igitur puella, cui dixero: Da mihi bibere, et illa dixerit: Bibe, domine, et camelis tuis potum dabo; illa est, Domine, quam preparasti filio domini mei [81 1Kb] .« O uenerabilis puella! o felix hydria! o salutaris aqua! O uere uenerabilis puella, que talem baiulat hydriam! felix hydria, que talem continet aquam! salutaris aqua, que rigat totam terram! Prima est uirgo Maria, secunda uentris aula regia, tertia Dei  gratia. Prima est quam preparasti Domine, filio domini mei, secunda in qua assumpsit carnem Filius Dei, tertia est »fluminis impetus« qui »letificat ciuitatem Dei [82 1Kb] .« Prima nulla uirginior, secunda nulla fecundior, tertia nulla rigatior. Prima: »Hec est que nesciuit thorum in delicto, habens fructum in respectione animarum sanctarum [83 1Kb] .« De secunda nascitur »panis uiuus qui de celo descendit, et dat uitam mundo [84 1Kb] ,« tertia, fons hortorum, puteus aquarum uiuentium, que fluunt impetu de Libano [85 1Kb] . Beata igitur uirgo fuit »sicut lilium inter spinas [86 1Kb] ,« quia inter peccatores munda. Hydria nostra fuit sicut aceruus tritici uallatus Filiis, quia fuerunt uirginis salua uiscera uirginitate fecunda.  Aqua illa fuit fons egrediens de paradiso, irrigans totam terram, scilicet humani cordis profunda. Sed nunc de puella nostra agamus, considerando in quibus consistit uirginitas. Oportet enim ut primo sit carnis integritas, secundo cordis puritas, tertio humilitas, quarto caritas. Primum obstruit uitiis aditum, secundum firmat propositum, tertium facit minoribus subditum, quartum perficit meritum.

Prima fuit arca Ne lita bitumine, ne saltem rimula ad ingressum aque pateret [87 1Kb] ; secunda fuit  columna in medio arce, que totam structuram sustinet; tertia fuit sagum cilicinum super tabernaculum, quod cetera ornamenta operiret [88 1Kb] ; quarta fuit arca deaurata intus et foris auro pretiosissimo [89 1Kb] , ut intus et foris splendesceret, id est intus Deo, foris hominibus appareret. Quod primum habuit beata uirgo Maria, id est carnis integritatem, dicit propheta: »Porta hec clausa erit, et non aperietur, quia Dominus Deus Isrel ingressus est per eam [90 1Kb] .« Quod secundum, id est propositum intus habuit uirginitatis, ipsa testatur sic: »Quomodo fiet istud, quoniam uirum non cognosco [91 1Kb] ?« De tertio ipsa ait: »Respexit Dominus humilitatem ancille sue [92 1Kb] .« Pro quarto sub eius specie sponsa clamat: »Filie Ierusalem, nuntiate dilecto,  quia amore langueo [93 1Kb] .« Carnis integritas, quantum placeat Deo, ostenditur in Apocalypsi: »Isti sunt, inquit, qui non inquinauerunt stolas suas et ideo amicti stolis albis sequuntur Agnum quocunque ierit [94 1Kb] .« Inde sponsus ad sponsam: »Hortus conclusus est soror mea sponsa; hortus conclusus, fons signatus [95 1Kb] .« Ad huius integritatis commendationem dicitur Ioannes euangelista tam a dolore mortis extraneus quam a corruptione carnis alienus. Inde sponsus: »Ego flos campi et lilium conuallium [96 1Kb] .« Flos campi est rosa propter uirtutum difficultatem. Lilium conuallium propter humilem castitatem. Inde est quod arca Domini de lignis setim facta dicitur, que assimulatur albe spine, albe propter castitatem, spine propter religiose  uite asperitatem. Talem quippe diligit sponsus, qui non habeat maculam neque rugam: maculam luxuriose feditatis, rugam dolose duplicitatis. Ecce de carnis integritate, nunc de mentis serenitate,

. . . Ut sit mens sana in corpore sano,
ut ait peta [97 1Kb] . Inde: »Oculi tui columbarum [98 1Kb] , absque eo quod intrinsecus latet [99 1Kb] ; omnis enim gloria filie regis ab intus [100 1Kb] ,« hoc est bonum propositum: quod dicitur columna in medio arce. Inde in Canticis: »Collum tuum sicut turris eburnea [1 1Kb] .« Nunc uirginitatem sequatur humilitas tanquam custos. Certe diabolus eiectus est de celo, non propter amissam uirginitatem, sed humilitatem. Hic est enim sagum cilicinum quod totam gloriam  tegit tabernaculi. Ideo sponsa dicit: »Nigra sum, sed formosa [2 1Kb] .« Nigra humilitate, formosa castitate. Et quare sequitur: »Quia decolorauit me sol [3 1Kb] ,« id est amor Christi. In caritate autem perficitur uirginitas sine qua nulla uirtus est. Unde cum Salomon fecit ferculum post cetera ornamenta ait: »Media caritate constrauit [4 1Kb] .« Pro istis quatuor in Scripturis per lilium uirginitas designatur: In pallore enim radicis accipitur humilitas, in uirore stipitis carnis integritas, in foliorum candore interna uirginitas, in granis aureis caritas. In his  enim est perfecta uirginitas. Ecce quam uenerabilis puella. Nihilominus felix est uentris hydria, que emittit aquam, emittit farinam, emittit uini letitiam. Prima rigat sicci ariditatem, secunda dat famelico saturitatem, tertia corruptibili immortalitatem. Per primum rigatur cordis area, per secundum roboramur in uia, per tertium gaudebimus in patria.

Aqua itaque est de hydria quam attulit Rebecca; de hydria mulieris Sareptane, sumpta est farma, et factus panis subcinericius, quo sanatus est propheta: quartum fuit hydria, in qua factum est uinum de aqua. Iste sunt emissiones huius hydrie. »Emissiones tue paradisus [5 1Kb] .« Primo ergo uideamus aquam, scilicet gratie emissionem. »Fons,  ait, egrediebatur de paradiso qui diuisus est in quatuor flumina [6 1Kb] .« Primus est Nilus qui dicitur Gehon, id est terrenus; secundus, Ganges, id est Phison, qui dicitur oris hiatus; tertius, Tigris, propter illius animalis uelocitatem; quartus, Euphrates, qui dicitur bona fructificatio. Hec est gratia quadrifaria que de paradiso, scilicet de uentre uirginis manat hydria. Primus ergo fluuius est gratia corporalis conuersationis; secundus est gratia interpretationis scientie litteralis; tertius est gratia qua remittitur uelociter culpa tam actualis quam criminalis; quartus est gratia qua crescit fructus uirtutum spiritualis. Ad primam, scilicet corporalis conuersationis inuitabat Petrus dicens: »Conuersationem  nostram habentes bonam inter gentes [7 1Kb] .« Unde Paulus: »Castigo corpus meum et in seruitutem redigo, ne forte cum aliis predicauerim, ipse reprobus efficiar [8 1Kb] .« Unde: »Gratia Dei sum id quod sum [9 1Kb] .« Secundam contulerat apostolis Spiritus sanctus, quando dedit eis spiritum sapientie et intellectus, etc., item, ut scirent omnia genera linguarum. Inde: »Loquebantur uariis linguis apostoli magnalia Dei [10 1Kb] .« Per Tigrim qui uelox est tertia gratia designatur, scilicet uelocitas remissionis. An uelox fuit hec gratia Marie Magdalene ad pedes Domini recumbentis? An uelox fuit Petro post negationem lacrymanti? An uelox fuit latroni in cruce pendenti? Et tam uelocis gratie omnes signum acceperunt. Nam post resurrectionem prima Marie  facta est apparitio [11 1Kb] . Petrus uocatus est in Galileam [12 1Kb] , nomine proprio. Latroni dictum est: »Hodie mecum eris in paradiso [13 1Kb] .« Ecce quanta uelocitas huius fluminis gratie. Quartus Euphrates, qui dicitur bona fructificatio ab eu, quod est bonum, et fructu. Hic fructus moraliter est triplex: Est enim fructus iustitie, fructus patientie, fructus sapientie. Primus crescit in religione, secundus in tribulatione, tertius in celesti conuersatione. Primus habetur in circumspectionis assiduitate, secundus in laboris difficultate, tertius in multa dulcedinis  suauitate. De primo dicitur: »Fructus autem iustitie in pace seminatur [14 1Kb] .« Item: »Fructus autem iustitie caritas, pax, patientia [15 1Kb] .« De secundo in Euangelio dicitur: »Semen quod cecidit super terram bonam: hi sunt qui audiunt uerbum in corde bono et optimo, fructum referunt in patientia [16 1Kb] .« De tertio: »Beatus uir qui in sapientia morabitur: et qui in iustitia meditabitur, et in sensu cogitabit circumspectionem Dei,« et concludit: »ne aliquando desinet facere fructum [17 1Kb] .« Ad hos tres fructus sponsa inuitabat sponsum.

Ad primum sic: ueniat dilectus in hortum suum, et comedat fructus pomorum suorum. De secundo dixit: »Ascendam in palmam, et apprehendam fructus eius [18_19 1Kb] .« Hec palma est crux  Saluatoris, quam ascendit qui tribulationibus se exponit. Cuius fructum apprehendit, dum triumphando de hoste patientiam acquirit. Pro tertio: »Sub umbra illius quam desideraui sedi, et fructus eius dulcis gutturi meo [20 1Kb] .« De eo qui acquirit fructum sapientie dicitur: »Aqua sapientie potabit illum [21 1Kb] .« De patiente dicitur: »Et firmabitur in illo« per gratiam, »et non flectetur [22 1Kb] ,« per aduersitatis uehementiam. De fructu iustitie sequitur: »Et continebit illum,« ne sensus suos exponat ad mundanarum rerum euagationem: »et non confundetur [23 1Kb] « iudicio, ubi redditurus est de factis propriis rationem [24 1Kb] . Ecce quatuor flumina paradisi, que exeunt de hydria Rebecce, scilicet de utero nostre uirginis. O felix aqua que dat corpori  operandi facultatem! In corde scientiam, in lingua ueritatem, a peccato puritatem, fructuum spiritualium ubertatem. O beata uirgo, da mihi aquam de hydria tua, ut bibam, et sciam quia tu es illa quam preparauit Dominus Filio Domini mei. Hec est emissio aque. Est et alia emissio panis, scilicet factus de farinula que erat in hydria Sareptane mulieris. Notandum quod mulier dicitur Sunamitis, scilicet misera uel coccinea; dicitur Sareptana, id est succensio; Maria dicitur misera, quia in ea Christus nostram assumpsit miseriam: coccinum rubei coloris est. Ipsa quoque dicitur coccinea, quia de ea sanguis assumptus est, qui nostram lauit spurcitiam. Dicitur et succensa, quia  in ea coctus est panis, qui nostram refecit indigentiam. Primum, ne sub tali solatio abundantiori absorberemur tristitia [25 1Kb] ; secundum ut pro lepra peccati eiecti de paradiso cum Maria sorore Mosi reuertamur in castra [26 1Kb] ; tertium ne deficiamus in uia. Primum fuit opus dignationis, 103 secundum compassionis, tertium dilectionis. De primo: »O admirabile commercium, Creator generis humani [27 1Kb] ,« etc. De secundo Paulus: »Non enim habemus pontificem qui non possit compati infirmitatibus nostris [28 1Kb] .« De tertio: »Manna de celo dedit  eis, omne delectamentum suauitatis habens [29 1Kb] .« Ipse factus est nobis sacrificium de simila.

Sed triplex sacrificium. Sacrificium de clibano, sacrificium de sartagine, sacrificium de craticula. De clibano fuit, quia coctus et formatus uirginis utero; de sartagine, quia contra diabolum opposuit se murum pro genere humano; de craticula, quia in cruce assatus fuit pro toto mundo. Primum ut nos sibi conformaret, secundum ut nos protegeret, tertium ut nos redimeret. De primo: »Quos presciuit predestinauit conformes fieri imaginis Filii sui [30 1Kb] .« De secundo: »Protexisti me a conuentu malignantium, a multitudine operantium iniquitatem [31 1Kb] .« De tertio: »Christus nos redemit de maledicto legis, quia maledictus omnis qui pendet in  ligno [32 1Kb] .« Panis ergo iste factus est de farinula sumpta de hydria nostre uirginis. Panis, inquam, subcinericius, non ille tamen qui non reuersatur, paruulus fuit per humilitatem, subcinericius, quia super se portauit nostram iniquitatem; reuersatus, quia nostram deposuit iniquitatem, et suam et nostram infirmitatem. Audi paruulum: »Puer natus est nobis, et filius datus est nobis [33 1Kb] .« Et subcinericium. »uere languores nostros ipse tulit, et onera nostra ipse portauit [34 1Kb] .« Et reuersatum: »Christus resurgens ex mortuis, iam non moritur [35 1Kb] .« Ipse quoque fuit uersatus, conuersatus, reuersatus. uersatus in uirginis utero, conuersatus in mundo, reuersatus in mortis articulo. De primo:

uexilla uirtutum micant,
 uersatur in templo Deus [36 1Kb] .
De secundo: »Post hoc in terris uisus est et cum hominibus conuersatus est [37 1Kb] .« De tertio:

Tremunt uidentes angeli
uersa uice mortalium [38 1Kb] .
Hec est hydria que affert saturitatem. Sequitur hydria que dat immortalitatem: hec est illa multiplex hydria, in qua mutatur aqua in uinum. Sed dicuntur sex propter perfectionem, quia »occurremus omnes in uirum perfectum et mensuram etatis plenitudinis Christi [39 1Kb] .«---»Implete hydrias aqua,« ait [40 1Kb] , ac si diceret: In hydria mea a filio meo assumpta est humana miseria, que postmodum mutabitur in gloriam. Consideremus ergo defectum  aque qua genus est infectum, uini de aqua facti perfectum. In primo fuit a paradiso hominis eiectio, in secundo culpe et laboris corruptio, in tertio generis humani reparatio. De primo, »Tulit Eua et comedit [41 1Kb] ,« de secundo, »In dolore paries filios tuos [42 1Kb] ,« de tertio ait: »Et haurite nunc et ferte architriclino [43 1Kb] .« Hec est immortalitas de hydria Marie. Ergo de hydria Rebecce rigamini, ministri, de hydria mulieris Sareptane comedite, amici, de hydria nuptiarum inebriamini, karissimi. Primum ut inuitetis alios ad dona gratie, secundum ut  firmi sitis in uirtute patientie, tertium ut exsultetis de adeptione glorie. In primo dicite: »Qui sitit ueniat et bibat, et de uentre eius fluent aque uiue [44 1Kb] .« In secundo: »Panem nostrum quotidianum da nobis hodie [45 1Kb] ,« ut panis cor hominis confirmet [46 1Kb] , qui de celo descendit, dat uitam mundo [47 1Kb] . In tertio: Qui »inebriabuntur ab ubertate domus Dei [48 1Kb] ,« dicant: »Introduxit me rex in cellam uinariam, ordinauit in me caritatem [49 1Kb] .« Unde sequitur:


Comedite, amici, bibite et inebriamini, karissimi.

[CARD.] Christus bene refectus in horto suo, omnes amicos suos ad huius horti refectionem inuitat. uideri siquidem poterat, quod Dominus sibi soli appropriasset omnia, que delectare poterant in hoc horto, cum pronomen appropriationem significans,  singulis adiecisset, dicendo, myrram meam, fauum meum, uinum meum, et sic de ceteris. Sed, licet ipse quasdam habet delicias speciales in uirgine, utpote qui eius prerogatiuas nouit, quas mens nostra non capit, nichilominus tamen unusquisque nostrum secundum mensuram gratie quam accepit a Domino, inuenit in beata uirgine quid comedat, et quid bibat, inuenit unde pascatur et confirmetur in bonum, inuenit unde inebriari ualeat, ut que prius in mundo dilexerat, iam de cetero et memoriam non reducat. Dicit ergo: O amici, comedite et delectamini in fructibus huius horti, bibite et inebriamini de uino illius uinee, quam peperit illa uitis que dicit: »Ego quasi uitis fructificaui suauitatem odoris [50_51 1Kb] .« Sequitur ex uoce matris:


 Ego dormio et cor meum uigilat.

[THO.] Ac si dicat Ecclesia: Cessantibus ad tempus persecutionum fabris, aliquantulum etiam in presenti uita, requiem in Domino cepi habere, et toto desiderio ad eam requiem que nescit finem, uigilare non cesso. Et cor meum uigilat, quia quo liberius uaco ab incursibus exterius, eo altius intus uideo: »Quoniam ipse est Dominus [52 1Kb] .« Quatuor sunt uigilie. Prima est nocturna, secunda matutina, tertia meridiana, quarta uespertina. De prima: »Quarta uigilia noctis uenit Dominus ad discipulos ambulans super mare [53 1Kb] . De secunda: »Qui mane uigilauerint ad me, inuenient me [54 1Kb] .« De tertia: »Deus, Deus meus, ad te de luce uigilo [55 1Kb] .«  In quarto: »Immolauit Abraham uaccam triennem, arietem, et capram [56 1Kb] .« Prima est contritionis, secunda confessionis, tertia ad custodiendam uirtutem, quarta contra tentationem. Prima ad medelam, secunda ad sequelam, tertia ad cautelam, quarta ad tutelam. Prima ad medelam, ut per contritionem peccatum sanetur; secunda ad sequelam, ut propositum contritionis confessio prosequatur; tertia ad cautelam qua uirtus custodiatur; quarta ad tutelam ut contra tentationem conscientia defendatur. Unde de prima, uigilo, id est uitiorum  gibbos lustro; de secunda, uigilo, id est uitam gyro luce oculi; de tertia, uigilo, id est uigeo luce oculi; de quarta, uigilo, id est uie gyro loca. De prima: »Consurge in nocte in principio uigiliarum tuarum;« in secunda: »Effunde sicut aquam cor tuum ante conspectum Domini Dei tui;« in tertia: »Manus tuas leua ad eum;« in quarta: »Miserebitur tui [57 1Kb] .« De prima, scilicet uigilia nocturna dicitur: »Erant pastores in regione, etc., custodientes uigilias noctis super gregem suum [58 1Kb] .« Et: »Quarta uigilia noctis uenit iehsu ad discipulos suos ambulans super aquas [59 1Kb] .« Nox est quandiu homo est in peccato. Sed nox quatuor habet uigilias: prima, quando homo rememorat peccatum suum; secunda, quando dolet fecisse; tertia, quando odit  peccatum; quarta, quando abominatur peccatum. In hac uenit Dominus ambulans super aquas, ut sanet: »Qui sanat contritos corde [60 1Kb] ,« hoc enim fit ad medelam: in hac consurgendum est a peccato. Secunda uigilia est matutina, in qua circa confessionem uigilamus, quia cum ipsa confessione oritur in nobis quedam claritas conscientie quasi quedam matutina lux. Unde Sapientia: »Qui mane uigilauerint ad me, inuenient me [61 1Kb] .«

Notandum quod in prima cor nostrum confunditur, in secunda effunditur, in tertia diffunditur, in quarta infunditur. Confunditur pudore, effunditur confessione, diffunditur predicatione, infunditur spirituali consolatione. Iubetur effundi sicut aqua.  Alii effundunt sicut oleum, alii sicut mel, alii sicut uinum, alii sicut lac, alii sicut aquam. Cum effunditur oleum, semper de substantia eius in uase remanet ob pinguedinem eius. Hi sunt qui peccata sua partim confitentur, partim abscondunt. Sicut mel effundunt, qui omnia confitentur sed delectationes retinent, sicut uas mellis. Sicut uinum effundunt qui odorem retinent, sicut uas uini, hoc est, quando libenter audiunt retractari ea que incitant ad peccandum. Sicut lac effundunt qui colorem peccati retinent, sicut uas candorem lactis hoc est quando delectationes mundi libenter aspiciunt. Tertia uigilia est meridiana ad custodiam uirtutum, hanc non obseruauit Isboseth, dormiens meridie cum muliere quam fecit ostiariam, id est spiritus carnem,  que cum male uigilasset, latrones abstulerunt caput eius [62 1Kb] . Hoc fit ad cautelam, ne diabolus subripiat aliquid de bonis nostris. Unde: »Sobrii estote et uigilate, quia aduersarius uester diabolus tanquam leo rugiens circuit, querens quem deuoret [63 1Kb] .«

Sed quia »nisi Dominus custodierit ciuitatem, frustra uigilat qui custodit eam [64 1Kb] ,«---»leua ad eum manus tuas [65 1Kb] . Leuande sunt manus in sacrificii oblatione, sicut Christus in cruce. »Eleuatio manuum mearum sacrificium uespertinum [66 1Kb] .« Leuande sunt in oratione. »uolo, ait Apostolus, uiros in omni loco  orare, puras manus leuantes, sicut Christus orando [67 1Kb] .« Leuande sunt et in eleemosyne largitione. »Leuemus, ait, corda nostra in manibus ad Deum [67* 1Kb] ,« cor ad diligendum, manus ad porrigendum, linguam ad corrigendum. Sic Christus eleuatis manibus »ferebatur in celum [68 1Kb] ,« facturus eleemosynam donando nobis Spiritum sanctum. Quarta uigilia est uespertina, scilicet contra tentationes. Unde Dominus, »uigilate et orate, ut non intretis in tentationem [68* 1Kb] .«---»Si sciret, inquit, paterfamilias, qua hora fur ueniret, uigilaret utique et non sineret perfodi domum suam [69 1Kb] .« Hac uigilabat Abraham [70 1Kb] quando immolabat arietem, id est superbiam, et capram, id est luxuriam, et uaccam, id est carnis pigritiam. »Et cum occubuisset sol,« id est Christus de corde  per uehementiam tentationis, »horror magnus inuasit eum [71 1Kb] ,« quia uidit clibanum fumantem, id est infernum, et lampadem fulgentem, id est claritatem beatorum ad fugam tentationum. Ut autem a capite reuoluamus, dormitionem non attendo nisi temporalis sollicitudinis obliuionem; uigiliam uero, celestium contemplationem. In dormitione enim elongatur memoria, et fugit a seculi actibus. In uigilia uero cordis solitudinem nutrit, ut liberius intendat celestibus. Inde Dauid: »Ecce elongaui fugiens et mansi in solitudine [72 1Kb] .« Considerantibus nobis fugam qua Ioannes Baptista, ut in uno capiamus exemplum, a seculi actibus se fecit alienum; elongationem qua ad nichilum deduxit blandimenta spiritualium plantasmatum; solitudinem qua  soli Deo suum studuit placere obsequium, in propositione nostra cuiuslibet sancti conuersatio celestis quasi in speculo coruscabit. An non fuga a seculi actibus fecit alienum? cum

Antra deserti teneris sub annis,
Ciuium turmas fugiens, petiuit,
Ne leui saltem maculare uitam
   Famine posset.
Non elongatione spirituali phantasmata doce at elidere, cum locustas, id est superbiam comedens, consumebat mel syluestre [73 1Kb] , scilicet amaritudo passionum ei dulcescebat? An soli Deo placere studebat, qui soli in uentre matris exsultabat [74 1Kb] ? Unde si imitatores eius esse cupimus, sciamus quod fuga est, a secularium habitatione personam suam substrahere.  Elongatio, in corde uitia obliuioni tradere; solitudo, soli Deo curam impendere.

A fuga igitur inchoantes, sciant quod sunt puidam qui fugiunt peccata, quidam imminens periculum, quidam uiam salutis, eo quod sit iter asperum, quidam mundi huius exsilium. Primi causa habende puritatis, secundi intentione dispensatiue utilitatis, tertii uitio pusillanimitatis, quarti auiditate eterne felicitatis. Primo dicitur: »Fugite fornicationem [75 1Kb] ,« non solum carnis, sed et spiritus. Et propheta: »Egredimini de Babylone, et fugite  a Chaldeis [76 1Kb] .« Item: »Fugite de medio Babylonis [77 1Kb] .« Non dixit de principio nec de fine, sed de medio. Principium Babylonis est suggestio, medium deliberatio, delectatio, finis operatio. Nemo potest, facere ne tentetur: ubi non est suggestio, non est pugna. Ubi non est pugna, non est corona. Nec dicit, de fine Babylonis, quia qui cecidit in opus, iam uulneratus est. Ideo fugere iam non potest, manibus ferri potest. Fugite delectationem, et non nocebit suggestio, nec sequatur operatio et resaluate animas uestras. Saluate fuerunt in baptismo, sed ite um perdite per peccatum. Nunc resaluamus per gratiam et penitentie laborem. Inde dictum est ad Abraham: »Egredere de terra tua et de cognatione tua et de domo patris tui [78 1Kb] .« De terra, id  est de concupiscentia carnali, de cogitatione tua, de delectatione uitiorum, de domo patris tui, scilicet de mundo qui fuit possessio diaboli. Unde: »uos de patre diabolo estis [79 1Kb] .« uel Adam qui eiectus a paradiso, domum habuit in 104 mundo. uos ergo, ait propheta, »qui habitatis terram austri, occurrite cum panibus fugienti [80 1Kb] .« Peccatum fugit Ioseph qui, relicto pallio in manu domine, nudus effugit [81 1Kb] .« Sic ergo fugiendo peccatum, fugit infernum. Secundi fugiunt ex dispensatione imminens periculum; inde Dominus: »Si uos persecuti fuerint in unam ciuitatem, fugite in aliam [82 1Kb] .« Unde est quod Paulus »dimissus in sporta per murum [83 1Kb] ,« ut se ad utilitatem fratrum reseruaret. Inde idem: »Coarctor ex duobus: manere enim in carne propter uos bonum  est, sed dissolui et esse cum Christo, multo magis melius [84 1Kb] ;« inde Christus fugit in Aegyptum [85 1Kb] , quia nondum uenerat hora eius. Tertii fugiunt uiam salutis, quia aspera est; inde Dauid: »Quo ibo a spiritu tuo et quo a facie tua fugiam? Si ascendero in celum, tu illic es; si descendero ad infernum, ades [86 1Kb] .« Et peta [87 1Kb] :

Quo fugis, Enchelide, quascunque accesseris oras,
   Sub Ioue semper eris.
Ut corpus redimas, ferrum patieris et ignes:
Ut ualeas animo, quidquam tolerare negabis?
Et Horatius [88 1Kb] :

Ut iugulent homines surgunt de nocte latrones;
Ut teipsum serues non expergisceris?
 Talis erat Ionas cum diceret: »A facie Dei celi ego fugio [89 1Kb] .« Sed ne consideretis quia in mari proiectus, a ceto absorptus portum est adeptus. Miraculum est et ideo trahendum est ad consequentiam. Et Ioannes euangelista, »reiecta sindone nudus aufugit [90 1Kb] .« Fugiant ergo qui oderunt Deum a facie eius [91 1Kb] . Ait Dauid: »Periit fuga a me, et non erit qui requirat animam meam [92 1Kb] .«---»uidete, ait, ne fiat fuga uestra hieme uel Sabbato [93 1Kb] .« Hieme quando dicitur: »Ite, maledicti, in ignem eternum [94 1Kb] .« Sabbato cum dicitur: »uenite, benedicti  Patris mei [95 1Kb] .« Ait propheta: »Domine, qui te derelinquunt, confundantur, recedentes a te, scribentur in terra [96 1Kb] .« Quarti fugiunt mundi miseriam: non uellent forsitan exspoliari sed superuestiri, ut absorberetur quod mortale est a uita, ait Apostolus [97 1Kb] . Sed qui uult mundum fugere oportet eum diuitias relinquere, ut in Apologo [98 1Kb] :

Forte per angustam tenuis uulpecula rimam
Repserat in cumeram frumenti; pastaque, rursus
Ire foras pleno tendebat corpore: cernens
Hanc mustela procul: Si uis, ait, effugere istinc,
Macra cauum repetes arctum quem macra subisti.
Inde Apostolus: »Nihil intulimus in hunc mundum, sed et certum est quia nil auferre possumus [99 1Kb] .« Et ut perfecte mundum fugiamus, consulamus Ioannem euangelistam: »Audiui, ait, uocem unius  aquile uolantis per medium celi clamantis magna uoce: ue, ue, ue habitantibus in terra [100 1Kb] !«

Primum ue propter culpam, secundum propter temporalem miseriam, tertium propter inferni penam. Ut igitur hec tria fugiamus, oportet nos cum animalibus Ezechielis pennatos esse: »Et facies eorum et penne eorum extente desuper erant [1 1Kb] .« Mundi miseriam fugit Elias raptus igneo curru [2 1Kb] , et ipse Christus ascendens in celum. Inde sponsa: »Fuge, dilecte mi, assimila te capree hinnuloque ceruorum super montes aromatum [3 1Kb] .« Hec de fuga. Sequitur de elongatione. Notandum autem quod quidam nec fugiunt nec elongant, quidam fugiunt nec elongant, quidam elongant nec fugiunt, quidam elongant et fugiunt, ut iam dictum est.  Primi ergo nec elongant nec fugiunt, quia infixi sunt in limo profundi huius seculi [4 1Kb] . Unde propheta: »Fertilis fuit Moab ab adolescentia sua, et in fecibus suis requieuit: nec est transfusus de uase in uas: et in transmigrationem non abiit; ideo permansit gustus eius in eo, et odor eius non est immutatus [5 1Kb] .« Isti sunt quasi Sodomite predicantes peccata sua. »Hi ducunt in bonis dies suos, et in puncto ad inferna descendunt [6 1Kb] .« Secundi fugiunt, sed elongant: hi sunt qui ad religionem corpore fugiunt, sed in corde floret seculum; inde Dominus: »Hic populus labiis me honorat, cor autem eorum longe est a me [7 1Kb] .« In istis enim inueniuntur que tribus Dan inuenit in domo Miche, scilicet Seraphin  sculptile atque conflatile [8 1Kb] . Sed de his predictum est in hoc opere: »Isti sunt, ait Dominus, qui ueniunt ad uos in uestimentis ouium, intrinsecus autem sunt lupi rapaces [9 1Kb] ;« inde propheta: »Proiiciet homo idola que fecit, ut adoraret talpas et uespertiliones [10 1Kb] .« Hec sunt duo genera uitiorum in religione: cecus amor terrenorum, et ceca ambitio dignitatum. Prima est talpa, que ad lucem non uenit sed sub terra semper habitat; secunda uespertilio, que ad lucem fugiens nocte uolat. Hi sunt filii Isrel qui uadunt per desertum, et corde in  Aegyptum reuertuntur quam fugiunt [11 1Kb] . Isti sunt Bel, deus Acharon, exterius aureus, intus luteus [12 1Kb] . Tertii elongant sed non fugiunt; eorum enim corporalis conuersatio in mundo est, spiritus uero conuersatur in celo. Isti sustinent in mundo peruersorum opprobria, sed suscipiunt de celo angelorum solatia. Item de his dicitur: »Sicut lilium inter spinas, sic amica mea inter filias [13 1Kb] .« Isti sunt sicut templum Salomonis intus aureum et exterius lapideum. Istis dicit Apostolus: »Sitis sine reprehensione in medio nationis praue et peruerse, inter quos lucetis tanquam luminaria in mundo [14 1Kb] .« Quarti sunt qui elongant spiritu et fugiunt corpore habitationes hominum dicentes: Ego dormio et cor meum uigilat. Item: »Cor meum et caro mea exultauerunt  in Deum uiuum [15 1Kb] .« Quare? Quia: »Passer inuenit sibi domum, et turtur nidum ubi ponat pullos suos [16 1Kb] .« Et sponsus: »Ne suscitetis atque euigilare eam faciatis, donec ipsa uelit [17 1Kb] .« uigilabat Ioannes cum dixit: »Ecce Agnus Dei, ecce qui tollit peccata mundi [18 1Kb] .« Et cum in baptismo tota Trinitas ei radiauit. Sequitur: »Et mansi in solitudine [19 1Kb] .« Parum enim prodest esse in solitudine, si non perseueretur in ea.

Est autem triplex solitudo: solitudo localis, solitudo bona et spiritualis, solitudo singularis. Prima pertinet ad sensuum castigationem, secunda ad celestium speculationem, tertia ad proprie uoluntatis obstinationem. De prima: »In solitudinibus errantes et in speluncis, et in cauernis terre [20 1Kb] ,«  de secunda: »uigilaui et factus sum sicut passer solitarius in tecto [21 1Kb] .« Iste sic sabbatizat ubi nec exteriores sensus qui percipiunt, ad cor transmittat, nec interiores cogitationes per fenestras sensuum emittat. Inde apud Ieremiam, sicut iam dictum est: »Nolite portare pondera in die Sabbati, neque inferatis ea per portas Ierusalem, et nolite eiicere de caritate, etc., in die Sabbati [22 1Kb] .« Hoc Sabbatum uel solitudinem bene agebat Ioannes, cum uenturum Christum cognosceret, digito demonstraret, cum in Iordane baptizaret. Cognoscebat preco iudicem, demonstrabat lucerna lucem, baptizabat miles regem. Iudicem, quem predicabat, lucem, qua Christum accendebat, Regem, cui militabat.  In tali dormitione dat Dominus tempora et uite consolationem, angelicam incitationem, suam demonstrat exultationem. Primum ad temporalis uite sustentamentum, secundum ad spiritus blandimentum, tertium ad infuse beatitudinis argumentum. De primo: »Dormiuit Elias, et euigilans inuenit panem et aquam [23 1Kb] ;« pro secundo: »uidit Iacob angelos ascendentes et descendentes [24 1Kb] ;« pro tertio: »Ioseph uidit manipulos fratrum suorum suos adorantes [25 1Kb] .«


Aperi mihi, soror mea, amica mea, columba mea, immaculata mea.

 [THO.] Pulsat dilectus ad ostium nostrum, cum nos Dominus ad perfectum uirtutum excitat, cum de acquirendis regni promissis gaudiis admonet. »Ecce sto, inquit, ad ostium, et pulso. Si quis aperuerit mihi, intrabo ad illum et cenabo cum illo [26 1Kb] .« Duobus modis Domino pulsanti aperimus: cum uel cor nostrum ad suscipiendum incrementum amoris eius quem non habemus, pandimus, uel cum predicando ad suscipiendum timorem uel amorem Dei et proximi cor aperimus. Tertio pulsat Dominus cum nos de hac uita exire admonet. Soror, inquit, mea, quia regni mei coheres facta; amica mea, quia iugum seruitutis egressa, arcanorum meorum conscia facta es; columba mea, quia spiritus mei dono illustrata, immaculata mea, quia secreta a negotiosis  actibus diuinis es sublata aspectibus. Merito igitur postulat aperiri quod nobis prius aperuit. Quatuor enim Christi legimus apertiones: prima facta est super eum, secunda ab eo, tertia in eo, quarta per eum. In prima, »celi aperti super eum [27 1Kb] .« In secunda quando docens turbas, aperuit os suum [28 1Kb] . In tertia unus de militibus latus eius aperuit [29 1Kb] . In quarta »discipulis suis aperuit sensum, ut intelligerent Scripturas [30 1Kb] .« Quando aperuit os suum sponsa facta est immaculata, quia erudiuit eam ad confessionem. Quando aperuit sensum, facta est columba, ut in sensibus haberet simplicitatem. Quando apertum est latus, facta est soror, quia tunc eam fecit eterne glorie coheredem. Quando aperti sunt celi, fecit eam amicam, quia celestium secretorum  participem. Immaculata dilecti est que gaudet de peccati ablutione. Columba est, que omnia bona fecit simplicitate. Prima non habet maculam, secunda non habet rugam. Amica est que omnia facit feruenti amore. Hinc dicitur: »Omnia nostra in caritate fiant [31 1Kb] .« Soror est, que Christum imitatur, se conformando illi in passionibus carnis assumpte, audiens illud Apostoli: »Quos presciuit predestinauit conformes fieri imaginis Filii sui [32 1Kb] .« Immaculata aperit, suscipiens dilectum ad scientie puritatem. Columba, ad cordis tranquillitatem. Amica, ad amoris suauitatem. Soror ad gratiarum actionem. Prime dicit adueniens: »Tota pulchra es, amica mea, et macula non est in te [33 1Kb] ,« secunde dicitur: »Hic  est uere Isrelita, in quo dolus non est [34 1Kb] ,« tertie dicit: »Dilexisti iustitiam, et odisti iniquitatem, propterea unxit te Deus [35 1Kb] ,« quarte dicit, »Facta est quasi nauis institoris de longe portans panem suum [36 1Kb] .«

Auctore Deo, quater aperitur conscientia nostra: primo aperitur presbytero, secundo proximo, tertio Deo, quarto Deo et homini et angelo. Primo in confessione, secundo in attrectatione, tertio in gratiarum actione, quarto in iudicio in reddenda ratione. Prima apertio purificat, secunda edificat, tertia gratificat, quarta examinat. In prima clauis Dauid  clauditur abstinendo, et nemo aperit sine Dei placito [37 1Kb] . Aperit per gratiam, et nemo claudit contra eius beneuolentiam. De secundo: »Aperiat Dominus cor nostrum in lege sua et in preceptis suis [38 1Kb] .« De tertia dicitur quod »Daniel ter in die flectebat genua, apertis fenestris, contra Hierusalem [38* 1Kb] .« De quarto: »Libri aperti sunt, iudicium sedit [39 1Kb] .« Libri, id est conscientie. Audi primam: »Peccaui super numerum arene maris, et non sum dignus uidere altitudinem celi.« Audi secundam: »Nihil mihi conscius sum [40 1Kb] ,« et idem: »Credo quod ego Spiritum Dei habeam [41 1Kb] .« Audi tertiam: »Tu scis, Domine, ait Ezechias, quomodo recte ambulauerim et fecerim quod bonum est in conspectu tuo [42 1Kb] .« Audi quartam. »Nolite ante tempus  iudicare, ait Apostolus, quoadusque ueniat Dominus, qui illuminabit abscondita tenebrarum, et manifestabit conscientias cordium [43 1Kb] .« He sunt quatuor porte in edificio Ezechieli monstrato. Prima est quoad occidentem: per eam non est monstratus ingressus, quia peccatum egreditur per eam, non ingreditur. Secunda est ad aquilonem, a quo est omne malum: per eam ingreditur conscientia tua ad cor proximi, que est ad aquilonem. Tertia est ad austrum: per quam ingrederis dum feruenter Deo de collatis tibi beneficiis gratias agis. Quarta est ad orientem: per eam erit ingressus, quando omnium conscientie aperientur. Aliquando Deus dicitur aperire cor nostrum, aliquando nos aperimus. Inde est quod ostium arce Deus aperuit,  Ne uero fenestram quando uoluit [44 1Kb] . Ostium designat egressum de arca id est de corde per operationem; fenestra egressum per cogitationem. Ostium deorsum, fenestra sursum. Ostium deorsum, quia operatio ad corpus; fenestra sursum, quia cogitatio ad animam pertinet. Unde, per fenestram aues, per ostium bestie et homines exierunt. Quatuor modis de ostio eximus, per actionem. Actiones namque quedam sunt carnales, que ad usum corporis pertinent; alie sunt spirituales, que pertinent ad instructionem mentis. Ad utrasque boni et mali exeunt. Qui egrediuntur ad terrenas actiones, ad explendam uoluptatem, immunda animalia sunt que egrediuntur de arca. Qui ad usum necessitatis  ea tractant, munda sunt animalia. Qui uero ecclesiasticum regimen, quod est actio spiritualis, agendum suscipiunt, et a secreto mentis non ex ambitione, sed ex obedientia egrediuntur, similes sunt Ne. Qui uero propter gloriam propriam hoc faciunt, similes sunt Cain.

Item quatuor modis aperimus cor nostrum ad contemplationem: primo quando consideramus omnem creaturam quid sit ex se, et inuenimus omnia uanitatem, quia sicut uenit ad esse de nichilo, ita, quantum in se est, ostendit quod ad nichilum tendit. Secundus modus est quando consideramus quid sit  eadem creatura ex dono Creatoris et uidemus in ea diuine rationis similitudinem; dum que ex se est mutabilis: ex dono Dei est, ut non penitus annichiletur. Tertius modus est quando consideramus quomodo Deus utatur ministerio creaturarum, ad implenda iudicia sua siue in misericordia 105, siue in iudicio. In hoc genere audimus omnem creaturam tribus uocibus nobis loquentem: Prima dicit, accipe; secunda, redde; tertia fuge. Accipe beneficium, redde debitum, fuge supplicium. Prima est famulantis, secunda admonentis, tertia comminantis. Quartus modus est, quando inspicimus creaturas secundum quod homo his uti potest, ad explendam carnalis concupiscentie uoluptatem, nec in eis cogitamus infirmitatis subsidium, sed libidinis oblectamentum.  Qui sic exeunt, similes sunt coruo, qui reuersus non est [45 1Kb] . Reliqua tria pertinent ad exitum columbe [46 1Kb] . In hoc capitulo quatuor uerba sponsi notanda sunt, soror, amica, columba, immaculata: Aperi, soror, quia »amator fratrum [47 1Kb] « uenit ad te, amica mea, quia, »dilexisti iustitiam, et odisti iniquitatem [48 1Kb] ,« in caritate perpetua dilexi te [49 1Kb] . Columba, aperi, quia in spiritu humilitatis et in animo contrito uixisti, Spiritus sanctus superueniet in te [50 1Kb] . Immaculata mea, ad te uenit »Agnus Dei, qui tollit peccata mundi [51 1Kb] ;« quia »tota pulchra es, et macula non est in te [52 1Kb] .« Ergo beata anima, si celebrasti imperatam apertionem, ne uase uacuo diabolus locum occupet per uenenosam suggestionem,  pete ab eo qui apertionem imperauit sancti Spiritus infusionem dicens:

»ueni, sancte Spiritus, reple tuorum corda fidelium, et tui amoris in eis ignem accende [53 1Kb] .« Ad hanc petitionem pluit tibi manna de celo, scilicet gratia Spiritus sancti, que Filius promisit, Pater emisit, ipse Spiritus remisit. Promisit mundo, emisit de celo, remisit culpam peccatis obligato. Audi promissum Filii: »Nisi ego abiero, Paracletus non ueniet ad uos. Cum assumptus fuero [54 1Kb] ,« etc. Pater emisit: »Si enim uos, cum sitis mali, nostis data bona dare filiis uestris, quanto magis Pater dabit spiritum bonum [55 1Kb] « timentibus se, uel petentibus se. Audi Spiritum: »Accipite Spiritum sanctum: quorum remiseritis peccata remittentur eis [56 1Kb] .« Non solum  uenit enim peccatores iustificare, pauperes locupletare, diligenter, uehementer accendere. Inde primi clamant: »ueni, sancte Spiritus;« secundi, »reple tuorum corda fidelium;« tertii, »et tui amoris in eis ignem accende.« Pro his tribus inuenimus antiquos patres rogasse. Pro primo apud Ezechielem inuenimus: »ueni, spiritus a quatuor uentis, et infla super interfectos istos, et reuiuiscant [57 1Kb] .« Pro secundo Dauid: »Emitte spiritum tuum et creabuntur, et renouabis faciem terre [58 1Kb] .« Pro tertios ponsa: »Surge,  aquilo, et ueni, auster, et perfla hortum meum, et fluent aromata illius [59 1Kb] .« De primis dicitur: »Ossa arida, audite uerbum Domini [60 1Kb] .«

Notandum quod ossa ista erant arida, erant disiuncta, erant dispersa. Arida, quia sine pinguedine deuotionis. Disiuncta, quia sine affectu superne religionis; dispersa, dissolutione tam operis quam cogitationis. De primo: »Dura ceruice et incircumcisi cordibus et auribus, uos semper Spiritui sancto resistitis [61 1Kb] .« Dura ceruice contra obedientiam; incircumcisi cordibus, propter superfluarum cogitationum spurcitiam; incircumcisi auribus, utpote stultitie libenter prebentes audientiam. Audi disiuncta: »Qui non diligit, manet in morte [62 1Kb] .«---»Si mordetis inuicem et comeditis,  uidete ne ab inuicem consumamini [63 1Kb] .« Sed audite illud: »Multitudinis credentium erat cor unum et anima una [64 1Kb] .« Item unus spiritus et una fides erat in eis. Apostolus ait: »Utinam absorbeantur qui nos conturbant [65 1Kb] !« Illi sunt ossa dispersa, qui semper sunt uagi et nunquam stabiles ita ut dicere possint: »Dissipata sunt ossa mea secus infernum [66 1Kb] .« uenit Spiritus sanctus aliquando ut arguat, aliquando ut erudiat, aliquando ut accendat: arguat mundum, erudiat ignarum, accendat tepidum. Mundum de peccato, de iudicio et de iustitia [67 1Kb] ;« ignarum, que sit uia, ueritas et uita [68 1Kb] ; tepidum, ubi sit caritas subtilis, mobilis, acuta. Ergo si propter primum uenerit ad uos, nolite resistere. Si propter secundum,  nolite exstinguere. De primo: »Dura ceruice et incircumcisi cordibus et auribus, uos semper Spiritui sancto resistitis [69 1Kb] .« De secundo Apostolus: »Nolite contristare Spiritum sanctum Dei [70 1Kb] .« De tertio, idem: »Prophetias nolite spernere. Spiritum nolite exstinguere [71 1Kb] « Primo ergo uenit ad arguendum mundum de peccato, quod fecit; de iustitia, quam non tenuit; de iudicio, quod timuit. De peccato, quia qui peccant in Spiritum sanctum, non remittetur eis in hoc seculo nec in futuro [72 1Kb] . De iustitia, quia »auferet se a cogitationibus que sunt sine intellectu, et corripietur a superueniente iniquitate [73 1Kb] .« De iudicio, quia iudicabit de spiritu iudicii et spiritu erroris. Sed forsan est aliquis magis sollicitus de crastino cibo quam de aduentu Spiritus  sancti, ut compleantur caule ouium, quam ut repleat corda fidelium, ut domum aduersarii succendat quam ut sancti Spiritus ignem accendat. Spiritus uero sanctus non satiat uentrem, sed mentem, non affert corporales diuitias, sed celestes delicias; non querit de inimico ultionem, sed fraternam dilectionem. Sequitur.

uenit ad erudiendum que sit ueritas, uia et uita [74 1Kb] . De ueritate:« Cum assumptus fuero, mittam uobis Spiritum ueritatis [75 1Kb] .« De uia et uita: »Si  spiritu uiuimus, spiritu et ambulemus.« Et animalia Ezechielis ubi erat impetus spiritus, illuc gradiebantur. »Cum ambularent animalia ambulabant pariter et rote: quia spiritus uite erat in rotis [76 1Kb] .« Procedit ergo spiritus offendens uiam, qua fugiamus, qua gradiamur, qua perueniamus. Fugiamus peccatum, gradiamur nisi per incrementa uirtutum. Perueniamus ad regnum. »Hi enim qui spiritu Dei aguntur, filii Dei sunt [77 1Kb] .« Sequamur ergo primam uiam, dicentes cum Ezechiele: »Apprehendit me spiritus in cincinno capitis mei, et statuit me in templo Ierusalem, et uidi ibi abominationes quas faciunt filii Isrel que fugienda sunt [78 1Kb] .« Ecce uia prima. De secunda qua proficiamus dicitur prophete: »Egredere quia Dominus transit, spiritus grandis et  fortis subuertens et conterens saxa: sed non in spiritu Dominus [79 1Kb] .« Et Iob: »Cum me presente transiret spiritus, inhorruerunt pili carnis mee [80 1Kb] .« Id est propter peccata mea exhorrui a facie spiritus. De tertio: Assumpsit me et duxit me in montem excelsum, et ostendit mihi edificium ciuitatis uergentis ad austrum [81 1Kb] .« Hec est uia qua perueniemus ad regnum. Sequitur ut accendat caritatem que est mobilis, subtilis, acuta. Mobilis, quia modo uenit, modo recedit ab anima. Subtilis, ne percipiat tentatus demonis phantasiam: acuta, unde »Spiritus sanctus procedens a throno, apostolorum pectora inuisibili penetrauit potentia [82 1Kb] . Hoc edificium quatuor habet portas que ostense sunt  prophete. Porta orientalis, porta australis, porta aquilonis, porta occidentalis. Per has quatuor ueniunt quatuor uenti. De quibus dicitur: »ueni, Spiritus a quatuor uentis, et infla super interfectos istos, et reuiuiscant [83 1Kb] .« Ab occidente ergo uenit spiritus, timoris, ab aquilone consilii et fortitudinis, ab oriente scientie, et intelligentie a meridie pietatis et sapientie. Ab occasu, ut qui cecidit per timorem Dei redeat; ab aquilone, ut tentatus contra fraudulenta consilia, contra uiolentas tentationes fortitudine preualeat; ab oriente, ut scientia temporalia, intelligentia celestia percipiat; a meridie ut per pietatem diligat, per sapientiam gustando que sursum sunt sapiat. Audi primum uentum ab occidente, scilicet timorem: »Deum time, et mandata  eius obserua [84 1Kb] .« Quia qui timorem Domini dereliquerit, non potest iustificari. Audi uentum ab aquilone, scilicet consilii et fortitudinis, ait Dominus: »Estote prudentes sicut serpentes et simplices sicut columbe [85 1Kb] .« Prudentes dicit propter consilium. Pro fortitudine ait: »Estote fortes in bello [86 1Kb] .« De tertio uento, id est scientia: »Beatus qui inuenit sapientiam, et qui affluit prudentia [87 1Kb] .« De quarto uento, scilicet pietatis et sapientie, dicitur:« Que sursum sunt querite, que sursum sunt sapite, non que super terram [88 1Kb] .«

 De his ergo congrue dicitur: »ueni, Spiritus, a quatuor uentis et infla super interfectos istos et reuiuiscant.« Ossa ergo arida pinguescant per misericordiam, disiuncta coniungantur per supernam concordiam, dispersa reuocentur per operum et cogitationum congruentiam. De primo: »Oleum de capite tuo non deficiat [89 1Kb] ,« et: »Impinguasti in oleo caput meum [90 1Kb] .« Illo, inquam, oleo quod infusum est uulnerato a latronibus [91 1Kb] . De secundo Apostolus: »Solliciti seruare unitatem spiritus, in uinculo pacis [92 1Kb] :« ut sit »bonum et iucundum habitare fratres in unum [93 1Kb] .« De tertio dicitur: »uiam sapientie monstrabo tibi. Ducam te per semitas equitatis [94 1Kb] .« Ecce uenit Spiritus sanctus a quatuor uentis et inflat super interfectos, et reuiuiscunt.  Multoties contingit ut impediatur ingressus Spiritus sancti. Nam contra quatuor istos uentos audimus occurrere aliquid impedimenti. Ait enim Ioannes in Apocalypsi: »uidi angelos stantes super quatuor angulos terre, et tenebant quatuor uentos ne flarent [95 1Kb] ,« quos iam diximus. Contra uentum timoris opponit infidam sanctitatem; contra uentum consilii et fortitudinis, precipitationem et pusillanimitatem; contra conscientiam et intelligentiam, ignorantie caliginem; contra spiritum pietatis et sapientie, tedium et Dei obliuionem. Ecce sancti Spiritus aduentus. Sequitur:

»Reple corda tuorum fidelium.« Sunt qui gratia sancti Spiritus animam habent uacuam; sunt qui gratiam  habent exiguam. Sunt qui habent, sed non continuam. Primos implet, secundos supplet, tertios complet. Primos ne ueniant in desertum, secundos ut laborent ad perfectum, tertios ut ueniant ad perfectum. Primus ille est uulneratus a latronibus [96 1Kb] , qui cum non haberet oleum, tamen est ei infusum. His dicit Dominus: »uenite ad me, omnes qui laboratis et onerati estis, et ego uos reficiam [97 1Kb] .« Item: »Qui sitit, ueniat et bibat [98 1Kb] ;« item: »Non accepistis spiritum seruitutis iterum in timore, sed accepistis spiritum adoptionis [99 1Kb] .« Secundi sunt illa mulier que habebat modicum olei, et mutuauit a uicinis suis uasa uacua: cui quanta filius uasa dedit, illa infudit [100 1Kb] , quia sicut crescunt opera, et gratia. De his ait Apostolus: »uidete ne in uacuum gratiam Dei recipiatis [1 1Kb] ,« ne  sitis ille seruus nequam, qui pecuniam domini sui non dedit ad usuram [2 1Kb] . His enim dicet Dominus: »Negotiamini [3 1Kb] ,« etc. Tertii sunt ille prudentes uirgines, que, cum omnes dormirent, seruauerunt oleum. Ideo intrauerunt cum sponso ad nuptias [4 1Kb] . Inde Apostolus: »O Timothee, bonum propositum custodi [5 1Kb] .« Et ipse de seipso: »Scio cui credidi, et certus sum quia potens est depositum meum seruare in illum diem [6 1Kb] .« De primis dicitur: »Terra erat inanis et uacua, et tenebre erant super faciem abyssi [7 1Kb] :« uacua propter peccata, inanis sine  fructu uirtutum, et tenebre erant super faciem abyssi super cor carneum, ne possent cognoscere Deum. Sed »Spiritus Domini ferebatur super aquas [8 1Kb] ,« ut conferret gratiam. Secundis ait: »Crescite et multiplicamini, et replete terram [9 1Kb] :« crescite uirtutibus apud uosmetipsos; multiplicamini per doctrinam et exemplum apud proximos; replete terram promissione glorie, id est terrenos. Ecce iam uenit Spiritus sanctus, repleuit corda fidelium. Ut autem perfecte celebretur eius aduentus, sui amoris in eis ignem accendit. Primo, ut meditetur hoc libenter, secundo proponat gaudenter, tertio desideret ardenter. Meditetur libenter celestia, proponat gaudenter obsequia, desideret ardenter sancti Spiritus in celo uidere magnalia. Ideo aperi euomendo peccatum,  aperi ut intelligas ac custodias eius mandata, aperi ut uideas beatitudinem celorum. In primo Spiritus sanctus ueniet cum inuenerit in corde puritatem; in secundo replebit corda fidelium, quia inueniet ibi fieri suam uoluntatem; in tertio sui amoris ignem accendet, eternam conferens felicitatem. Pro primo Ne aperuit et emisit coruum [10 1Kb] ; pro secundo dicitur: »Adaperiat Dominus cor uestrum in lege sua et in preceptis suis [11 1Kb] ;« pro tertio Daniel flectens ter in die genu orabat in cubiculo suo, apertis fenestris contra Ierusalem illam supernam [12 1Kb] . Ad quam nos perducat iehsu Christus Dominus noster.


Ego dormio et cor meum uigilat.

[CARD.] Ubi duas uitas in se ostendit, quas per mel et fauum designauerat Filius. Dicit ergo: Ergo a curis  huius seculi quieta, dormio in sinu dilecti mei, in contemplatione Dei: sed quia amore langueo per amorem proximi, cor meum uigilat ad opera caritatis. Potest tamen quod dicit, cor meum uigilat ad illam sollicitudinem referri, quam etiam nunc gerit pro Ecclesia: nam licet in seipsa dormiat et requiescat, pro nobis tamen est pie sollicita in precibus ad filium, et in defensionibus contra inimicum. Sequitur.

uox dilecti mei pulsantis: Aperi mihi, soror mea, columba mea, immaculata mea. In hoc capite loquitur mater de conceptione filii: et respondent uerba ista angelice salutationi ad uirginem et responsioni uirginis ad angelum. Dicit ergo. Hec est uox dilecti  mei pulsantis, et dicentis, aperi mihi. Consonat istud uerbum uerbo Isaie dicentis: »Aperiatur terra, et germinet Saluatorem [13_14 1Kb] .« Sed qualiter aperta est terra uteri uirginalis ut Saluatorem germinaret, cum ipsa conceperit et peperit uirgo? Unde habetur in Ezechiele: »Porta hec clausa erit: et non aperietur, et non transibit uir per eam [15 1Kb] .« Ipsa enim uiri consortium non agnouit. Et subditur: »Dominus Deus Isrel ingressus est per eam: eritque clausa principi [16 1Kb] .« Nam licet Dominus Deus per portam uteri uirginalis ingressus sit mundum, tamen ipsi et ad honorem ipsius clausa fuit porta, qui  clauso uirginis prodiit utero. uerumtamen de qua apertione debeat intelligi istud uerbum: Aperi mihi, et illud Isaie: »Aperiatur terra,« sequentia declarabunt. Dicit ergo mater: Hec est uox dilecti mei, Filii Dei Patris, pulsantis ad me per Gabrielem angelum loquentem mihi. Aperi mihi, soror mea, conformis uidelicet et connaturalis mihi futura et hereditatis eterne comparticeps. Sequuntur uerba angelice salutationis consona, scilicet amica mea, id est secretorum meorum conscia, a iugo seruitutis peccati et maledictione libera: quod in salutationem angeli designatur per »Aue.« Sequitur: Columba mea, hoc est »gratia plena:« nam plenitudo spiritualis gratie designatur per columbam: immaculata mea, et ideo »benedicta in mulieribus [17_18 1Kb] :« quarum nulla erat  sine macula: nam et illa maledicta est que non parit: et quod illa in dolore pariat pro maledictione dictum est pariendi; habet igitur hec maculam sterilitatis: illa maculam corruptionis. His autem dictis, causa 106 subditur quare Dei Filius uoluit incarnari, tanquam si diceret: Ideo pulso ut tu mihi aperias:


Quia caput meum plenum est rore, et cincinni mei guttis noctium.

[THO.] Caput Christi est Deus, ut dicit Apostolus [19 1Kb] . Cincinni autem sunt in mente fidelium collecte cogitationes, que non sparse defluunt, sed per disciplinam constricte sunt. Ros uero et gutte noctium que in tenebris cum frigore ab alto descendunt, iniquorum sunt mentes, obscure nimirum et cece,  et ea que in terris sunt semper appetentes. Et cum ipsum minus diligimus quam debemus, et cum multi quod peius est, nullo erga ipsum caritatis affectu tenentur, caput Christi plenum est rore, et cum iniqui seruis Dei odium pro dilectione impendunt, cincinni eius guttis noctium madent. Cum ergo talis ingruit tempestas merito dilectus a suaui somno contemplationis dilectam excitat, eamque uerbo predicationis insistere, ac frequenti exhortatione corda prauorum calefacere, illustrare, ac sibi aperire precipit, que contra illum clausa erant. Ros alius utilis, alius inutilis. Ros noctis, de quo hic agitur, frigidus est, et ideo inutilis. Ros aurore tepidus, et ideo sterilis. Ros iste tria facit. Refrigerat, humectat, fecundat. Refrigerat adustionem  tentationis, humectat siccitatem deuotionis, fecundat sterilitatem uirtutis. Contra refrigerium huius roris rex Chaldeorum incendit fornacem; id est mundum, quem his quatuor inflammauit: Naphta, stupa, pice, malleolis [20 1Kb] . Primum est inuidie et fraterni odii malignitas, secundum mundi uanitas, tertium carnis uoluptas, quartum apostasie iniquitas. Naphta enim est amurca olei uel ossa oliuarum, que sicca remanent expresso oleo, id est caritate relicta. De hac Ioannes: »Qui odit fratrem suum homicida est [21 1Kb] .« Hac fuit Cain damnatus [22 1Kb] , hac inflammauit diabolus fornacem mundi, quando inuidit  et odiuit prosperitatem Ade [23 1Kb] . Per stupam, que leuiter crematur, designatur mundi uanitas, scilicet que leuiter transit. Hac inflammauit diabolus Adam dicens: »Quocunque die manducaueritis, eritis sicut dii [24 1Kb] .« Per picem, carnis uoluptas designatur, unde: »Qui tetigerit picem inquinabitur ab ea [25 1Kb] .« Hac inflammauit diabolus mundum, quando uidit Adam lignum quod esset pulchrum uisu et ad uescendum suaue, et tulit de fructu illius et comedit [26 1Kb] . Malleoli sunt strumosi stipites et steriles, qui abscinduntur a uineis. Hec est iniquitas apostasie. Unde Dominus: »Ego sum uitis, uos palmites; sine me nichil potestis facere [27 1Kb] .« Hac diabolus mundum inflammauit, quando Adam a Deo transgrediendo mandatum recessit [28 1Kb] .

 uel aliter. Flamma fornacis huius id est mundi triplex est. Prima est uitiorum, secunda tentationum, tertia temporalium afflictionum. Prima multi peccatores inuoluuntur, in secunda multi per gratiam Dei uiriliter reluctantur; in tertia a spiritualibus uiris uiriliter exceduntur tribulationes. Item, inuenimus Dominum in tribus ignibus apparuisse. Pro primo dicitur: »uentus turbinis ueniebat ab aquilone et nubes magna et ignis inuoluens: de medio autem eius quasi species electri, id est de medio ignis [29 1Kb] .« Pro secundo dicitur: »Angelus Domini descendit cum Azaria, et sociis eius in fornacem [30 1Kb] .« Pro tertio in Apocalypsi: uidit Ioannes uirum inter septem candelabra aurea, uelut in camino ignis ardentis [31 1Kb] . Quis ergo posset subsistere  in hac fornace ubi erat regis superbi preceptio, crudelium ministrorum exsecutio, quatuor predictorum inflammatio, nisi angelus Domini descendisset in fornacem [32 1Kb] , id est Christus. Non dico mali consilii angelus, ut diabolus, nec delegati consilii angelus, ut Gabriel; sed magni consilii Angelus, scilicet Christus. Sed quomodo excussit flammam audiamus: Superbum regem, id est diabolum per humilitatem; ministros per dilectionem, quatuor predicta per creationem. Contra primum: »Exinaniuit semetipsum formam serui accipiens [33 1Kb] .« Contra secundum: »Propter nimiam caritatem qua dilexit nos, cum essemus mortui peccato, conuiuificauit nos in Christo [34 1Kb] .« Contra tertium: »Aduocatum  habemus apud patrem Iesum Christum iustum, qui factus est propitiatio pro peccatis nostris [35 1Kb] .« Ipse enim est »qui multum orat pro populo et pro uniuersa ciuitate sancta Ierusalem [36 1Kb] .« Iste adducit triplicem rorem, scilicet misericordie, gratie, et glorie. Primus uenit in uellus, de uellere [37 1Kb] , id est de uirgine. Secundum in concham [38 1Kb] , id est in corda apostolorum. Tertius de concha in aream [39 1Kb] , id est in uniuersitatem Ecclesie. Prima mundat, secundat fecundat, tertia iucundat. Mundat a fece peccatorum, fecundat germine uirtutum,  iucundat contemplatione supernorum. Prima hominem purificat, secunda magnificat, tertia letificat. De primo: »Det tibi Dominus de rore celi et de pinguedine terre abundantiam [40 1Kb] ;« de secundo: »Ero quasi ros, Isrel germinabit quasi lilium [41 1Kb] .« Pro tertio dicitur: »Ros in messione mea morabitur, et gloria mea semper innouabit [42 1Kb] .« Hi tres rores tres exstingunt uel refrigerant adustiones Chaldeorum, de quibus sequitur in hunc modum. Adustio tentationum tres habet spes; sunt enim quidam qui semper fatigantur tentationibus et aliquando cadunt, aliquando surgunt; sunt qui semper laborant et non cadunt; sunt qui tentant et non cadunt, sed ita sunt spirituales qui nec ipsam tentationem sentiunt. Isti sunt tres pueri in camino  Chaldeorum scilicet Ananias, qui interpretatur gratia Domini, Azarias, qui interpretatur auxilium Dei, Misel, qui dicitur attrectatio Dei; sed quartus est inter illos similis Filio Dei, qui facit medium fornacis quasi uentum roris flantem [43 1Kb] . Et ideo primus si cadit resurgit, quia est Ananias, id est ros gratie Dei subuenit ei ut dicat: »Igne me examinasti [44 1Kb] ,« sicut examinatur argentum, quia ibi est uox Domini intercidentis flammam ignis. Secundus non cadit, quia est Azarias, id est auxilium Dei et dicit: »Igne me examinasti, et non est inuenta in me iniquitas [45 1Kb] ,« quia similis Filio Dei fecit medium fornacis quasi uentum roris flantem, [46 1Kb] et clamat: »Cum ambulaueris per ignem, non ureris, quia ego Dominus Deus tuus sanctus Isrel saluator  tuus [47 1Kb] .« Tertius nec etiam sentit quia est Mysel, id est attrectatio Dei. Hic dicit: »Liberasti, Domine, cor meum a perditione, a pressura flamme, qui circumdedit me, et in medio ignis non sum estuatus [48 1Kb] ;« quia fecit medium fornacis quasi uentum roris flantem. Quartus, qui erat cum eis similis Filio Dei [49 1Kb] . Secundo dictum est, quia humectat ros siccitatem. Triplex est siccitas, sicut iam diximus. Sine lacrymis contritio, sine misericordia compassio, sine deuotione contemplatio. Sed ros diuine gratie humectat contritionem lacrymis, operibus misericordie compassionem, deuotione contemplationem. In primo dat Deus de pinguedine terre [50 1Kb] . In tertio de rore celi abundantiam [51 1Kb] . De  medio non dubitamus quando rorem celi habeat, sicut ait Iob: »Ros in messione mea morabitur [52 1Kb] .« Tertio dictum est quod ros fecundat. Fecundat uirginitatem, fecundat humanam mentem, fecundat Ecclesiam Dei militantem. uirginitatem incarnatione diuinitatis, hominis mentem germine uirtutis, Ecclesiam sacramentis. Primum ad redemptionem, secundum ad renouationem, tertium ad regenerationem. De primo dicitur: »Rorate, celi, desuper et nubes pluant iustum [53 1Kb] .« De secundo ait propheta. »Ero quasi ros, Isrel germinabit  quasi lilium, et erumpet radix eius ut Libani, ibunt rami eius, et erit quasi oliua gloria eius, et odor eius ut Libani [54 1Kb] .« Tertius est ros Hermon, qui descendit in montem Sion [55 1Kb] . Scilicet sub anathemate id est separatione, quod sonat Hermon, gentilitatis uel iudaismi, in speculatiuam Ecclesiam quod sonat Sion. Unde ad petitionem Gedeonis ros primo descendit in uellus [56 1Kb] , id est in uterum uirginis, gratia Spiritus sancti. De uellere expressit in concham, id est in cor humanum, quia mediante utero uirginis, uenit ad nos gratia Dei. Tertio descendit in aream, id est Ecclesiam militantem. Primus ros malus erat quia noctis, et ideo frigidus. Iste uero bonus est: et a capite. uenturus in carne Dei Filius ut hominem liberaret a malis, aperiri sibi postulat  thalamum uteri uirginalis. Aperiri dico non per coitus pollutionem, sed per amoris affectionem. Sed ad quid ueniat, adiungit: Quia caput eius, id est Deus, iuxta Apostolum [57 1Kb] , plenum est rore noctis, qui frigidus est, et in tenebris cadit. Ipse est caritas, que erat sub lege, que ceca erat, utpote non intelligens spiritualiter: et frigida, quia diligebatur Deus plus pro temporalium amore quam caritatis ardore. Cincinni de capite, sunt fideles adherentes Deo in fide, qui pleni sunt guttis noctis; quia seipsos inuicem diligebant, non tam affectu caritatis quam carnalitatis. Ideo Dauid promittebat ipsum in carne uenturum et ualentiore rore mundum rigaturum, sic prophetando: »Descendit sicut pluuia in uellus, et sicut stillicidia super terram [58 1Kb] .« Sicut fuerat a  Deo promissum, a prophetis preuisum, a mundo desideratum, ita uidemus hodie completum.

Magnus ab integro seculorum nascitur ordo
Iam noua progenies celo demittitur alto. 
Ubi mundus languore uetustatis constrictus flore descendente de radice Iesse, quadam spirituali iuuentute refloresceret. Languebat enim mundus elatione, diabolica suggestione, uite dissolutione. Primum ut Creatorem suum homo contemneret, secundum ut diabolo obediret, tertium ut bonam suam naturam corrumperet. Inde improperat eis Isaias sic: »ue genti peccatrici, populo graui iniquitate, semini nequam, filiis sceleratis [59 1Kb] .« Itaque Dominus descendet  »sicut pluuia in uellus,« quia, ut superbiam reprimeret, »exinaniuit semetipsum serui formam accipiens [60 1Kb] .« Ut iugum diaboli auferret, »factus est Patri obediens [61 1Kb] ;« ut uite dissolutionem reprimeret, sustinuit »mortem, mortem autem crucis [62 1Kb] .« Respiciamus ergo Christi caritatem, Marie dignitatem, nostram utilitatem. Charitatem, qua pro nobis indigna pertulit; dignitatem, qua beata uirgo talem nobis protulit; utilitatem, qua et spiritualia et eterna bona nobis contulit. Itaque Christo debemus amorem, Marie honorem, nobis  stuporem. Audi primum in Christo: »Propter nimiam caritatem qua dilexit nos Deus, cum essemus mortui peccato, conuificauit nos Christus [63 1Kb] .« Audi Marie dignitatem: »Sola in sexu femineo electa es in seculo, et meruisti Dominum sanctum portare in utero [64 1Kb] .« Inde:

Nec primam similem uisa est nec habere sequentem.
Inde: »Felix namque es, sacra uirgo Maria, et omni laude digna, quia ex te ortus est Sol iustitie Christus Deus noster [65 1Kb] .« Audi utilitatem quam nobis contulit. Unde stupere debemus, scilicet quia tantum laborauit pro salute gentium, qui est dator omnium. »Domine, quid est homo, quia memor es eius; aut filius hominis, quoniam uisitas eum [66 1Kb] ?« Propter quem descendisti »sicut pluuia in uellus:  et sicut stillicidia stillantia super terram [67 1Kb] .« Legitur Dominus descendisse sicut ros [68 1Kb] , descendisse sicut nix, descendisse sicut stillicidium [69 1Kb] . De primo: »Descendit sicut pluuia in uellus [70 1Kb] .« De secundo legitur quia descendit ros in uellus Gedeonis [71 1Kb] . De tertio: »Quemadmodum descendit imber et nix de celo, et illuc ultra non reuertitur [72 1Kb] ,« etc. De quarto hic habetur: »Descendit sicut pluuia in uellus: et sicut stillicidia stillantia super terram [73 1Kb] .« Pluuia fecundat, ros serotine se infundit, nix candida est et frigida, stillicidium cum impetu descendit. In pluuia igitur habemus uirginis a filio collatam fecunditatem, in rore morum serenitatem, in niue candida et frigida de celo collatam incomparabilem uirginitatem, in stillicidio gratiarum utilitatem.  De pluuia habemus, quia »Pluit Dominus super unam ciuitatem et super aliam non pluit [74 1Kb] .« Terra compluta est sancta Maria celitus fecundata. »Gloriosa dicta sunt de te, ciuitas Dei [75 1Kb] .« Ciuitas non compluta, est Eua, de qua clamat Ecclesia: »Aspice Domine, quia facta desolata ciuitas plena diuinitatis.« Suscepit enim maledictionem superborum. Unde: »Montes Gelbe, nec ros nec pluuia ueniant super uos [76 1Kb] .« In ciuitate autem Marie nobis imber temperatus et serotinus terre. Audi imbrem fructiferum: »Quemadmodum descendit et imber et nix de celo et illuc ultra non reuertetur, sed refundit terram et inebriat eam et germinare eam facit; sic erit uerbum meum quod  egredietur de ore meo [77 1Kb] .« Nix quoque, que est uirginitas, descendit de celo. Inde: »Qui precipit niui ut descendat in terram [78 1Kb] .« Inde Hieronymus: »Preter carnem in carne uiuere non terrena est uita, sed celestis: non tam humana quam angelica.« Inde peta [79 1Kb] :

Iam redit et uirgo, redeunt Saturnia regna.
Imber iste infundit terram et inebriat, et germinare eam facit. Infundit gratie irrigatione, inebriat dilectione, germinare facit in ipsa incarnatione. »Qui dat semen serenti [80 1Kb] .« Semen est uerbum, quod  proximo predicatur; semen est exemplum bone uite, quod aliquis imitatur, semen est initium unde uirtutes germinantur. Primum astruit, secundum instruit, tertium construit. Astruit uerum, instruit proximum, construit spirituale edificium. De primo: »Semen est uerbum Dei [81 1Kb] « De secundo: »Qui seminant in lacrymis, in exsultatione metent [82 1Kb] .« Notandum quod ros iste descendit in uellus, descendit in aream, descendit in terram. De primo habemus in uellere Gedeonis [83 1Kb] ; de secundo quod ros siccato uellere descendit in aream [84 1Kb] ; de tertio legitur quod manna filiis Isrel descendebat quasi ros super terram [85 1Kb] . uellus ergo dicitur uirgo beata, area religio, terra Ecclesia. Descendit ergo in uellus uirginis dans fecunditatem, in aream religionis faciens  anime immortalitatem, in terram Ecclesie faciens fidei ueritatem. Ergo primo fecit in uirgine conceptionem, secundo in religione morum conformationem et refrigerium contra tentationem, tertio in Ecclesia fidei illuminationem. De primo: »Rorate, celi, desuper, et nubes pluant iustum [86 1Kb] .« Item: »Det tibi Deus de pinguedine terre et de rore celi abundantiam [87 1Kb] .« De secundo: »Angelus Domini qui descendit in fornacem fecit medium fornacis quasi uentum roris flantem [88 1Kb] .« De tertio: »Ros lucis 107 ros tuus,« ait propheta [89 1Kb] , scilicet ad lumen fidei Christi. Notandum ergo quod descendit Dominus in quosdam, ut conuertat eos quasi quadam uiolentia; descendit in alios quasi suauitatis gratia; descendit in tertios tanquam positos in contemplationis  excellentia. In primos descendit »sicut stillicidia stillantia super terram;« in secundos descendit quadam serenitate, »sicut pluuia in uellus [90 1Kb] ;« in tertios »sicut ros Hermon qui descendit in montem Sion [91 1Kb] .« Primi ergo quadam uiolentia tracti conuertuntur, secundi apud se in bona scientia delectantur, tertii cum Paulo in celestibus conuersantur. In primis aspiciamus Paulum quia uiolenter sit tractus, in secundis Mariam quantum iacere ad pedes Domini delectatur [92 1Kb] ,« in tertiis Stephanum qui inter lapides et contumelias persecutorum Patrem cum Filio in celis speculatur [93 1Kb] . Ergo si aperias Deo cor tuum, iam caput nostrum, scilicet Deus plenus erit rore et guttis non noctis  sed lucis, iuxta illud: »Ros lucis, ros tuus. [94 1Kb] « Aperuit Maria uiscera sua filio, et totum mundum repleuit gratia. Aperi os tuum, et cor in confessione, et accipe misericordie stillicidia; aperi conscientiam tuam in deuotione, et descendet in te fructifere caritatis pluuia, et sic erit in te ros lucis in abundantia.


Caput meum plenum est rore; et cincinni mei guttis noctium.

[CARD.] Ac si dicat: Caput meum, illud uidelicet caput de quo dicit Isaias: »Omne caput languidum  plenum est rore [95 1Kb] ,« nam capitanei et prelati in populo, aqua nocturna pleni sunt, et irrigatione uitiorum, qui pro tenebris ignorantie, uelut nocturna roris stillicidia, minime sentiuntur. Cincinni quoque pleni dicuntur guttis noctium. Per cincinnos, qui sunt capilli distorti a capite dependentes, designantur minores, qui a prelatis, tanquam a capite dependentes, ab eorum tamen doctrina sunt distorti, et ipsi sunt pleni guttis noctium, id est uitiis, que, recedente luce gratie, et exortis tenebris malitie, abundanter pluunt. Sequitur autem responsio matris uirginis ad uocem pulsantis per angelum, cum subditur:


Exspoliaui me tunica mea, quomodo induar illa? Laui pedes meos, quomodo inquinabo illos?

 [THO.] Ac si aperte dicat: Deserui negotia rerum infimarum, qua ratione repetam? Qui enim ad officium predicationis se accingit, sicut prouidet subditis in spiritualibus, ita tenentur ei in temporalibus; et ideo quia temporalia cuncta refugit, dicit: Exspoliaui me tunica mea, quomodo reinduar illa? Per tunicam enim actio temporalis designatur, unde Saluator de extremo examine loquens, ait: »Qui in agro est non reuertatur tollere tunicam suam [96 1Kb] .« Laui, ait, pedes meos, quomodo coinquinabo illos? Ac si diceret: Iam meas cogitationes quibus aliquando terram tangere solebam, frequentibus secrete compunctionis fletibus laui, et quantum mortalibus possibile est, celesti ingressu dignos reddidi. Ita ut dicere possim: Quia »stantes  erant pedes nostri in atriis tuis, Ierusalem [97 1Kb] ,« id est, et si necdum menia superne ciuitatis intrare merui, tamen quedam eius gaudia libaui affectu interiori. Quinque sunt tunice: prima corruptio creaturarum, secunda connexio uirtutum, tertia compositio morum, quarta spiritualis actio doctorum, quinta beatorum. Prima est saccus nostre mortalitatis, qui in passione conciditur. Quater legimus Christum deposuisse uestimenta sua: primo in cena, sed resumpsit; secundo ligatus ad columnam, sed reddita sunt ei; tertio illusus a militibus, et reddita sunt ei; quarto crucifixus, et non resumpsit. Propter secundum et quartum altaria quinta feria ante diem resurrectionis denudantur,  et etiam quasi quodam flagello uirgarum puluis excutitur, in signum flagellationis Christi; secunda est prima stola qua prodigus filius reuertens induitur [98 1Kb] ; tertia est odorifere uestes, quibus Iacob indutus a patre benedicitur [99 1Kb] ; quarta sordida uestis, qua in Zacaria [100 1Kb] iehsu magnus sacerdos induitur; quinta tunica hyacinthina, qua Aaron ingrediens Sancta sanctorum ornatur [1 1Kb] . Audi primam: »Omnis creatura ingemiscit et parturit usque adhuc [2 1Kb] .« Audi secundam: Fructus Spiritus est caritas, gaudium, pax, patientia [3 1Kb] ,« etc. De  tertia: »In omnibus tribulationem patimur, sed non angustiamur; aporiamur, sed non destituimur; persecutionem patimur et sustinemus, humiliamur, sed non confundimur, deiicimur, sed non perimus [4 1Kb] .« De quarta: »Argue, obsecra, increpa [5 1Kb] ,« miscens temporibus tempora, terroribus blandimenta. De quinta: »Fulgebunt iusti sicut sol in regno Patris eorum [6 1Kb] .« De prima: »Qui habet tunicam, uendat eam, et emat gladium [7 1Kb] ,« id est non dubitet corruptibilem uitam impendere pro gladio, id est, uerbo Dei. De duabus sequentibus dicitur: »Qui habet duas tunicas det unam non habenti [8 1Kb] ,« id est qui fulget uirtutibus et moribus, non habentes hec saltem moribus instruat. De quarta dicit Dominus de iudicio: »Qui in agro fuerit non reuertatur  ut tollat tunicam suam [9 1Kb] .« Quinta est qua iehsu magnus sacerdos ablata sordida induitur [10 1Kb] . De prima dicitur quod fecit Dominus primis parentibus tunicas pelliceas [11 1Kb] , que sunt de mortuis animalibus in signum nostre corruptionis. Secunda est tunica Ioseph polymita et talaris [12 1Kb] , id est plurium uirtutum cum perseuerantia. Tertia fuit tunica parua quam faciebat Anna Samueli filio suo [13 1Kb] , id est gratia, quod interpretatur Anna, postulanti Deum, quod sonat Samuel, forma morum que est parua respectu uirtutum. De quarta dicitur quod Petrus »succinxit se tunica [14 1Kb] ,« ut iret super aquas libere ad Christum, quia spirituales actiones doctores astringunt, ne fluctibus mundane uanitatis  madeant. Doctores enim debent subditos sibi defendere, uiam exemplo ostendere, Scripturis ad cognitionem Dei erudire, unde debent accingi, succingi, precingi. Accingi balteo patientie, succingi cingulo penitentie, precingi linteo pudicitie. Accingi ad pugnam, succingi ad uiam, precingi ad mensam. Primo ad resistendum, secundo ad ambulandum, tertio ad ministrandum. Ad resistendum aduersario, ad ambulandum ut appropinquet celo, ad ministrandum subiecto. Sic enim Petrus accinxit se gladio, quando abscidit auriculam Malchi [15_16 1Kb] . Succinxit se, quando ambulauit super aquas. Precinxit se exiens de carcere. »Precingere,« ait Angelus Petro [17 1Kb] . De primo: »Accingere gladio tuo super femur tuum, potentissime [18 1Kb] ,« de  secundo Paulus: »State succincti lumbos uestros in ueritate [19 1Kb] ,« de tertio: »Sint lumbi uestri precincti [20 1Kb] .« Quinta tunica est tunica Christi inconsutilis [21 1Kb] , quam habebimus quando corruptibile nostrum induet corruptelam et mortale immortalitatem [22 1Kb] . Quarta uolumus exspoliari, ut ista possimus indui.

Pedes sunt affectus nostri: sicut enim pedes corporales portant exteriorem hominem, sic affectus nostri interiorem. Isti sepe indigent lauacro,  quoniam aliquando calore aduruntur, aliquando frigore dissoluuntur, aliquando ad lapidem colliduntur, aliquando luto inquinantur, aliquando puluere asperguntur. Primi uruntur flamma ire, odii et inuidie; secundi torpore frigescunt negligentie; tertii colliduntur ad lapidem Christum, fidei hesitatione; quarti inquinantur carnis uoluptate; quinti asperguntur puluere uane glorie. De primis Salomon: »Nunquid ambulare potest homo super prunas ardentes, et plante eius non urentur [23 1Kb] ?« De secundis in Euangelio: »uidete ne fiat fuga uestra hieme uel Sabbato [24 1Kb] :« hieme enim torpor negligentie pedes astringit; de tertiis: »Ne unquam offendas ad lapidem pedem tuum [25 1Kb] ;« de quartis Ieremias: »Sordes eius in pedibus eius, nec recordatus est  fidis sui [26 1Kb] ;« de quintis ait: »Excutite puluerem de pedibus uestris in testimonium [27 1Kb] .« A primis quia uruntur, auferendum est calceamentum, ut refrigerentur, id est mortua opera. Unde Moysi et Iosue dicitur: »Tolle calceamentum de pedibus tuis; terra enim in qua stas sancta est [28 1Kb] ,« id est domus religionis. Secundi, quia frigidi sunt, calceamento sunt muniendi: quod est de pellibus mortuorum animalium, id est exemplis predecessorum nostrorum; unde de agno paschali dicitur: »Comedetis calceamenta habentes in pedibus [29 1Kb] .« Tertii ungendi sunt pinguedine, unde Iob: »Lauabam pedes meos butyro, et petra fundebat mihi riuos olei [30 1Kb] .« Butyrum misericordie dedit Christus ante passionem;  misso Spiritu sancto [31 1Kb] dedit oleum gratie post resurrectionem. Quarti sunt lauandi aqua, unde Dominus lauit pedes discipulorum suorum, et ait Petrus: »Non tantum pedes meos, sed et manus et caput [32 1Kb] , »id est non solum affectus, sed et manus, id est opera; et caput, id est sensuum euagationem. Sed affectus penitus lauare est difficile, unde Ezechiel ductus est »in aquam usque ad talos,« scilicet lotus a tactu terrenorum; »et usque ad genua« que flectuntur, ut rigor superbie lauetur; »et usque ad renes,« ut fiat ablutio carnalium uoluptatum, sed non usque ad cor propter difficultatem lauandorum affectuum qui sunt in corde: hoc est quod non potuit transuadere [33 1Kb] . A quintis excutiendus est puluis, sicut diximus:  »Excutite puluerem de pedibus uestris [34 1Kb] .« Tamen hec omnia dicuntur lauatio generaliter. Ut de exspoliatione huius tunice sumamus occasionem, consideremus et tunicam quam uocamus bonorum conuersationem; sed illam quam credidimus fore sanctorum glorificationem, in qua »fulgebunt iusti, et tanquam scintille in arundineto discurrent, iudicabunt nationes, et regnabunt in eternum [35 1Kb] .« Est enim tunica in qua fulgent uani, est tunica in qua fulgent iusti, est tunica qua fulgent sancti.  Primi in mundo, secundi in Ecclesie gremio, tertii in celo. Primi ostentatione, secundi miraculis et conuersatione, tertii in Dei uisione. De primis: »Noctem uerterunt in diem, et rursum post tenebras spero lucem [36 1Kb] .« Noctem uerterunt in diem, ubi de peccatis suis querunt splendorem. De secundo: »Luceat lux uestra coram hominibus [37 1Kb] ;« de tertio: »Lux perpetua lucebit sanctis tuis, Domine.« Primi discurrent in fimeto, secundi in arundineto, tertii in ficeto, oliueto. Primi tanquam fauille, secundi tanquam scintille, tertii tanquam pupille. Primi sustinent ignominie passiones, secundi iudicabunt nationes, tertii adepti sunt repromissiones. Primi uiuentes descendunt in infernum, secundi superant ad regnum supernum, tertii  regnant in eternum. Primi ergo fulgent tripliciter in illa que deponenda est tunica, naturali rationis potentia, mundana astutia, ostentationis iactantia. De primo dicitur: »Illuminat omnem hominem uenientem in hunc mundum [38 1Kb] ;« de secundo: »Auferetur ab impiis lux tua [39 1Kb] ,« de tertio Iob: »Si uidi solem cum fulgeret, et lunam incedentem clare [40 1Kb] .« Prima, scilicet rationis, quandoque fulget super caput, quandoque sub capite, quandoque in capite. Sub capite, quando tractat homo de temporalibus, in capite; quando de spiritualibus; super caput, quando conuersatur in celestibus. Pro primo dicitur de muliere forti: »Considerauit semitas domus sue, et panem otiosa non comedit [41 1Kb] ,« item: »Non exstinguetur in nocte  lucerna eius [42 1Kb] .« In nocte enim sumus, cum de temporalibus tractamus. De secundo: »Oculi sapientis in capite eius [43 1Kb] .« De tertio Iob: »Quis mihi det, ut sim iuxta menses pristinos, secundum dies in quibus Deus custodiebat me? quando splendebat lucerna eius super caput meum, et ad lumen eius ambulabam in tenebris [44 1Kb] ?« Sed ue nobis, quia hec lux rationis, relictis spiritualibus, totam se implicat temporalibus, unde: »Quomodo obscuratum est aurum, mutatus est color optimus [45 1Kb] ?« Inde clamamus pro temporalibus: »Clauis Dauid que claudit et nemo aperit [46 1Kb] , ueni et educ uinctum de domo carceris [47 1Kb] , sedentem in tenebris et umbra mortis [48 1Kb] .« Pro spiritualibus: »O sapientia, que ex ore Altissimi prodisti [49 1Kb] , ueni ad docendum nos  uiam prudentie [50 1Kb] .« Pro celestibus: »O oriens, ueni et illumina hominem quem de limo formasti.« Discurrunt quoque tanquam fauille in fimeto, quia dum foris splendet, quasi stipula nitescit. Dum uero tribulationis igne uexatur, stipula in fauillam tristitie euanescit. Fauilla uero tristitie transferens se ad desiderium temporalium bonorum quasi sterquilinio putrescit. Audi stipulam: »Deus meus, pone illos ut rotam, et sicut stipulam ante faciem  uenti [51 1Kb] .« De fauilla ait Iob: »Ago penitentiam in fauilla et cinere [52 1Kb] .« Fauilla in corde est tristis pro peccatis compunctio, cinis est exterior corporis uilis afflictio. uerum hec fauilla in sterquilinium non resoluitur, sed in purissimum uitrum pure conscientie formatur. Item Iob: »Assimilatus sum fauille et cineri [53 1Kb] .« De sterquilinio temporalium bonorum dicitur: »De stercore boum lapidabitur piger [54 1Kb] .« Boues sunt predicatores, temporalia sunt stercora, quia cum Paulo reputant ea ut stercora [55 1Kb] . Ita fulgent uani, fulgent et uenti, qui et fulgebunt quando erunt sancti, fulgent uere puri, fulgent securi. Primum ex munda conscientia, secundum iustitia, tertium in gloria. Primum in cordis cubiculo, secundum in iudicio, tertium in  regni solio. De primo: »Ros lucis ros tuus [56 1Kb] ,« scilicet gratia illuminans; de secundo Apostolus: »Nolite ante tempus iudicare, quoadusque ueniat Dominus, qui et illuminabit abscondita tenebrarum, et manifestabit consilia cordium [57 1Kb] ;« de tertio: »Fulgebunt iusti sicut sol in regnum Patris eorum [58 1Kb] .« Notandum quod iusti nunc fulgent interius, fulgent exterius, fulgent superius. Interius sui et Dei cognitione, exterius conuersatione, superius miraculorum exhibitione. In primo habent bone conscientie delectationem, in secundo Christi imitationem, in tertio faciunt admirationem. Primum rogabat Dauid: »Illumina oculos meos, Domine [59 1Kb] .« Hec est mulier que accendit lucernam, et subuertit totam domum, querens drachmam  quam perdiderat [60 1Kb] , scilicet Dei et sui cognitionem; alioqui dicitur ei: »Si ignoras te, o pulcherrima inter mulieres, egredere, et abi post uestigia gregum tuorum [61 1Kb] .« Et de Dei cognitione: »Tanto tempore uobiscum sum et non cognouistis me [62 1Kb] ?« Ut autem cognoscatis Deum ut prudentes uirgines, aptate lampades uestras [63 1Kb] . Sic eritis candelabrum 108 in tabernaculo in quo erant septem lucerne: scilicet septem dona Spiritus sancti. O lucerna conscientie habens intra se lumen fidei, oleum misericordie, ignem amoris. O beata conscientia que dicere potest ex sententia cum Iob: »Auditu auris audiui te, nunc autem oculus meus uidet te. Ideo me reprehendo et ago penitentiam in fauilla et cinere [64 1Kb] .« Ecce quomodo  iusti fulgent sui et Dei cognitione, et conscientie delectatione. Sequitur quomodo fulgent bona conuersatione.

Nec solum, sed lingua, sed manu, sed corpore. Lingua predicando, manu operando, corpore patiendo. Lucent ergo uerbo, exemplo, martyrio. Inde dicitur quia erat Ioannes »lucerna ardens et lucens [65 1Kb] .« Ardens libera increpatione, lucens ubique uerbum Dei nuntians [66 1Kb] ; lucens, dum zona pellicea et  pilis camelorum uestitur [67 1Kb] ; lucens, dum propter iustitiam decollatur [68 1Kb] . Audi lucentem lingua: »Lucerna pedibus meis uerbum tuum et lumen semitis meis [69 1Kb] .« Et opere: »Sint lumbi uestri precincti, et lucerne ardentes in manibus uestris [70 1Kb] .« Et de corpore: »Paraui lucernam Christo meo [71 1Kb] ,« scilicet carnem in qua pro nobis passus est. Propter uerbum dicitur: »Qui iusti fuerint fulgebunt quasi splendor firmamenti, et qui ad iustitiam erudierint multos, quasi stelle in perpetuas eternitates [72 1Kb] .« Pro splendore manuum dicitur uiro qui erat uestitus lineis apud Ezechielem: »Ingredere in medio rotarum que sunt super cherubim, et imple manus tuas prunis ignis, et proiice super ciuitatem [73 1Kb] ,« scilicet bonorum operum, ostendens feruorem uel  lucem. Pro bello martyrum cepit Gedeon tubas sonantes in dextera, et lucernas inter lagenas clausas in sinistra [74 1Kb] . Tuba est uox predicationis, lagena fragilitas carnis, lucerna intra lagenas, splendor bone uoluntatis dicitur. Quia sancti ludibria, et uerbera experti: insuper et uincula et carceres. Et cum ita »fulgent, tanquam scintille in arundineto discurrent [75 1Kb] .« Scintille arundinetum conficiunt; arundo intus cana et exterius uirens, est mundi uanitas. Discurrunt igitur scintille flammantes, id est sancti caritate accensi et mundi uanitatem reducunt ad ueritatem. Inde dicitur de animalibus Ezechielis: »Et scintille quasi aspectus eris candentis [76 1Kb] .« Iste scintille consumunt culpam, illuminant ad iustitiam. Inde aspectus eorum  quasi carbonum ignis ardentium, et quasi aspectus lampadarum. Nos ergo tanquam scintille discurramus, concurramus, occurramus. Discurramus peccata inuestigando, concurramus beneficiis Dei gratias referendo, in primo simus scintille consumentes, in secundo simus ardentes, in tertio simus lucentes. Discurrere iubebat Dominus cum diceret: Ite in orbem uniuersum [77 1Kb] ; et consumere, cum dicebat Petro: »Macta et manduca [78 1Kb] ;« et Apostolus concurrere docebat: »Alter alterius onera portate [79 1Kb] .« Item: »Si occupatus fuerit homo in aliquo delicto, uos qui spirituales estis eiusmodi instruite in spiritum lenitatis [80 1Kb] .« Occurramus Deo pro beneficiis suis referendo laudem et  gloriam. Unde: »Cantabo Domino, qui bona retribuit mihi, et psallam nomini Domini altissimi [81 1Kb] .« Isti iudicabunt nationes. Inde: »An nescitis quia angelos iudicabimus [81* 1Kb] ?« Item: »Sedebitis super celos iudicantes duodecim tribus Isrel [82 1Kb] .« Ecce habemus: »Fulgent iusti tanquam scintille in arundine [83 1Kb] .« Sequitur: Fulgebunt iusti et quasi pupille discurrent in ficeto, in uineto, in oliueto. Pupilla est pars oculi tota luminosa, sic et sancti toti luminosi erunt in corpore et in anima; ficus est Patris dulcedo, oleum Filii misericordia, uinum  amor Spiritus sancti. Ficetum sunt qui sentiunt paterne lenitatis dulcedinem, oleum qui ceperunt misericordie Christi suauitatem, uinetum qui abundantius habebunt Spiritus sancti caritatem. In his discurrent sancti de omnibus his Deo gratias agentes. Primi ergo uestiti sunt tunica uanitatis, secundi tunica religiositatis, tertii immortalitatis. Prima fuit de qua ait apostolus: »Odientes illam maculatam tunicam que est carnalis [84 1Kb] ;« secunda fuit tunica Ioseph polymita et talaris [85 1Kb] ; tertia fuit tunica Christi inconsutilis [86 1Kb] . Et hac tertia miser Adam spoliatur, secunda Ioseph a fratribus denudatur, prima se spoliatam sponsa gloriatur. Sed quia parum prodest si tunica uanitatis deponatur, nisi affectus interiores lauentur, subiungit: Laui pedes  meos, quomodo inquinabo illos? Pedes sunt affectus qui debent esse mundi, recti, speciosi, ignei. Mundi, ut habeant puritatem; recti, ut teneant equitatem; speciosi, ut in contemplandis supernis habeant iucunditatem; ignei, ut habeant caritatem. De primis dicitur, quia lauit Dominus pedes discipulorum [87 1Kb] . Item: »Excutite puluerem pedum uestrorum in testimonium illorum qui non receperunt uos [88 1Kb] . De rectis dicitur: »Pedes eorum, pedes recti; et planta pedis eorum, ut planta uituli [89 1Kb] .« De speciosis: »Quam speciosi sunt pedes annuntiantium pacem, annuntiantium bona [90 1Kb] !« De his quoque dicit Ezechiel, quod uidit hominem et opus sapphiricum sub pedibus eius [91 1Kb] . Sapphirius celi habet colorem; celum enim est sub pedibus, quoniam  contemplando supercelestia illuc penetrat affectus. De igneis dicit Ioannes in Apocalypsi de uiro quem uidit inter candelabra aurea septem: »Erant, ait, pedes similes aurichalco, uelut in camino ardenti [92 1Kb] .« Sed quia tales sine diuina operatione non possumus habere, sequitur: Dilectus meus misit manum suam per foramen; scilicet sua operatione cor meum penetrauit, ut sic affectus meos informaret. Sed uenter meus intremuit ad tactum eius; quia scilicet mea fragilitas se suspectam habebat tanquam indignam et insufficientem ad suscipiendum tantum munus.


Exspoliaui me tunica mea, quomodo induar illa?

 [CARD.] Siquidem ad aliud uerbum angeli, »Ecce concipies et paries filium [93 1Kb] ,« respondet uirgo: Exspoliaui me tunica mea. Ac si dicat: Omnino me exspoliaui ab omni implicamento et sollicitudine seculari, quomodo iterum induar illa? ut sollicitudinibus me implicem, et tanquam que nupta est, cogitem que sunt mundi, et quomodo placeam uiro, maxime quia laui pedes meos, et quomodo inquinabo illos? Ac si dicat: Per uirginitatis propositum laui pedes meos et affectus ab omni carnali opere, et eius concupiscentia, quomodo inquinabo illos in  commistione uiri? hoc est quod ipsa dixit ad angelum: »Quomodo fiet istud, quoniam uirum non cognosco [94 1Kb] ?« consequenter autem subditur Dominice incarnationis modus, dicente uirgine:


Dilectus meus misit manum suam per foramen, et uenter meus intremuit ad tactum eius.

[THO.] Manum suam dilectus per foramen mittit, cum nos Dominus occulta inspiratione ad opus uirtutum accendit; item cum nobis ad memoriam operationem suam reducit, quam operatus est in nobis; item, cum nos admonet ad opus quod operatus est pro nobis. Nec mirum, cum incarnatum, flagellatum, mortuum, recordamur, si uenter conscientie nostre intremiscit. Unde: »Consideraui opera tua et expaui [95 1Kb] .« uentris quoque nomine accipitur  mollities eorum et infirmitas, qui refugiunt suscipere onus docendi, uel quia se non credunt idoneos, uel quia quietem amant; mittit sponsus manum aliquando ad caput, aliquando ad os, aliquando ad uentrem. Manus sponsi est operatio quam operatur in nobis. Caput hic accipitur anima hominis, os est instrumentum prolationis, uenter est mollities carnis. Tribus uicibus operatur Deus per singulos, ut euellat a corruptione animas eorum, sicut dicitur in Iob [96 1Kb] . Mittit ergo dilectus manum suam ad caput ut aliquid nobis diuinitus inspiretur; mittit ad os, ut quod inspiratum est, pronuntietur; mittit ad uentrem ut quod est inspiratum et pronuntiatum, caro operetur. Prima missio manus ad caput ad tria fit: Primo ad fugam et electionem, secundo ad proximi correctionem et  instructionem, tertio ad extremi iudicii uidendam discussionem. De primo dicitur ad Ezechielem: »Ecce manus ad me missa: in qua erat uolumen, et in eo scripta erant lamentatio et carmen, et ue [97 1Kb] .« ue namque debemus fugere, id est inferni tormentum; carmen debemus eligere, id est gloriam et laudem beatorum. Sed utrique impedimento est peccatum, id est lamentatio; quia pro ea est lugendum. ue fugiendum est, quia in inferno nulla est redemptio; carmen eligendum, quia gloriosum est regnum in quo cum Christo gaudent omnes sancti; pro peccato lamentandum, quia »Beati qui lugent, quoniam ipsi consolabuntur [98 1Kb] .« Immissio secunda fit ad proximi correptionem et eruditionem per sancti Spiritus infusionem. Unde Ezechiel: »Apprehendit  me manus sub cincinno capitis mei [99 1Kb] .« Ecce in cincinno gratie infusio: »Et statuit me in templo, ubi solet fieri plebis eruditio, et fodi parietem, et apparuit imaginum uaria depictio [100 1Kb] ,« id est error per quem fieret correptio. In iudicio fient hec tria: id est peccatorum que fecit homo discussio, bonorum que non fecit exprobratio, damnabilis sententie prolatio. Hec est manus quam uidit Balthasar scribentem in pariere [1 1Kb] , scilicet  hec: »Mane,« id est numerauit, quid? peccata, unde dicitur: »Tremens factus sum ego et timeo, dum discussio uenerit atque uentura ira.«---»Thecel,« id est appendit bona, et pauca sunt inuenta. Unde dicitur: »Quid ergo miserrimus, quid dicam uel quid faciam, dum nil boni perferam ante tantum iudicem?«---»Phares,« id est diuisit a regno, quod fiet per sententiam prolatam damnationis: »Ite, maledicti, in ignem eternum [2 1Kb] .« Unde dictum est: »Dies illa dies ire, calamitatis et miserie [3 1Kb] .«

Manus Dei bis mittitur ad os: primo ut purget a loquacitate, secundo ut conferat gratiam eloquentie. Pro primo missa est manus ad Isaiam, et tetigit labia eius calculo, et purgauit ea [4 1Kb] . Pro secundo missa est manus ad Ieremiam; unde ait:  »Misit Dominus manum suam et tetigit os meum, et prophetam in gentibus dedit me [5 1Kb] .« De tertio: Mittit Dominus manum suam ad uentrem, ut quod est inspiratum et pronuntiatum caro operetur. uenter est infirmitas humana, foramen est angusta apertura, quod designat angustias nostre mortalitatis, per quas dilectus misit manum suam, id est operatus est salutem, scilicet sustinendo passiones. Quando ergo tetigit miseriam nostram carnem assumendo, et in ea patiendo, merito uenter, id est infirmitas nostra, intremuit. Tribus modis tremimus in aduentu magne persone: Timore damnationis, admiratione magnifici operis, reuerentia maiestatis. De primo: »Timor et tremor uenerunt super me, et contexerunt me tenebre [6 1Kb] .« De secundo: »Exsultate  ei cum tremore [7 1Kb] .« De tertio: »Adorant dominationes, tremunt potestates [8 1Kb] .« Tria sunt foramina: foramen petre, foramen aspidis, foramen acus. In primo stetit Moyses quando uidit posteriora Domini transeuntis [9 1Kb] . De secundo, Isaias: »Letabitur infans super foramina aspidis [10 1Kb] .« De tertio, fit comparatio cameli et diuitis [11 1Kb] . In primo agnoscitur Christi humilitas uera, in secundo deprehenditur demonis astutia, in tertio, paupertate domatur superbia. Cum mittit dilectus manum suam per foramen, id est cum operatur salutem nostram per uulnus lateris, merito uenter, id est infirmitas nostra pro peccato contremiscit. Cum manum mittit in foramina aspidis eiiciendo demones de corporibus obsessis, contremiscit uenter  admiratione miraculosi operis. Cum mittit manum ad foramen uentris superbos humiliando, contremiscit uenter humiliando se ob reuerentiam diuine maiestatis. uenter anime est memoria, que ad primum tremorem concipit dolorem, ad secundum parturit uirtutem, ad tertium parit fructum operum et iucunditatem per deuotionem. De primo Ieremias: »uentrem meum, uentrem meum doleo [12 1Kb] .« De secundo Isaias: »uenter meus ad Moab, quasi  cithara sonabit [13 1Kb] .« Chorde enim cithare sunt uirtutes in anima consonantes. De tertio dicitur in hoc opere: »uenter tuus sicut aceruus tritici, uallatus liliis [13* 1Kb] «. In tritico fructus, in liliis iucunditas deuotionis significatur. Hec omnia operatur manus Domini missa per foramen ad uentrem. Dilectus Deus Pater dicitur et Filius. Inde rex uirtutum item in Canticis dicitur: Dilectus ex dilecto. Manus dilecti operatio Dei: quia per Filium Pater operatus est omnia [14 1Kb] . Itaque Deus Pater misit manum suam in Filium. Sed quibusdam misit per foramen, quasi per fenestram, quasi per ostium. Qui per foramen mittitur, aliquantulum est manifestus; qui per fenestram, amplius; qui per ostium, totus. Per foramen missus est Christus, quando in carne apparuit Deus incomparabili  doctrina et reuelando Scripturarum mysteria, et in tribulationum patientia. Inde Moysi ait Dominus: »Sta in foramine petre: et cum transiero uidebis posteriora mea [15 1Kb] .« Per fenestram apparuit, quando magis creditus est Deus faciens mirabilia [16 1Kb] . Inde Ne aperuit fenestram arce et recepit columbam cum ramo oliue [17 1Kb] . Per ostium totus apparuit Deus in resurrectionis gloria [18 1Kb] . Inde dicitur: »Ostium apertum est in celo, et arca Dei uisa est in celo.« Hec tria aperuit sponsa; ait enim: En ipse stat post parietem nostrum respiciens per fenestras, et prospiciens per cancellos. Cancellus enim est foramen de ostio. Pessulum ostii mei aperui dilecto meo; at ille declinauit atque pertransierat. Missionem per foramen multi uiderunt. Per ostium  beati uidebunt. Per fenestram Nabuchodonosor et ministri eius in camino trium puerorum perceperunt. »Angelus enim Domini descendit cum Azaria et sociis eius in fornacem [19_20 1Kb] .« Hec fornax est mundus in quo rex Chaldeorum, scilicet diabolus humanum genus captiuum tenebat, quam fornacem uitiis inflammauerat, scilicet naphta, stupa, pice, malleolis. Primum est inuidie et fraterni odii malignitas, secundum mundi uanitas, tertium carnis uoluptas, quartum apostasie iniquitas. Naphta enim est amurca olei uel ossa oliuarum, que sicca remanent, expresso oleo, id est caritate relicta. De hac Ioannes: »Qui odit fratrem suum homicida est [21 1Kb] .« Hac fuit Cain damnatus [22 1Kb] . Hac inflammauit diabolus fornacem 109 mundi, quando uidit et  odiuit prosperitatem Ade [23 1Kb] ; per stupam que leuiter crematur, designatur mundi uanitas, que leuiter transit, scilicet triplex: cupiditas, calamitas, mortalitas. Unde Salomon: »uanitas uanitatum, et omnia uanitas [24 1Kb] .« Ergo »filii hominum, usquequo graui corde, utquid diligitis uanitatem [25 1Kb] ?« Per hanc diabolus inflammauit mundum; ait enim ad Adam: »Quacunque hora manducaueritis, eritis sicut dii [26 1Kb] .« Per picem carnis uoluptas signatur: »Qui attingit picem, inquinabitur ab ea [27 1Kb] ,« ergo  a uoluptatibus tuis auertere. Hac inflammauit diabolus fornacem mundi, quando uidit lignum pulchrum, et tulit, et comedit. Malleoli sunt stipites inutiles qui abscinduntur a uineis: hec est iniquitas apostasie, unde Dominus: »Ego sum uitis et uos palmites, sine me nichil potestis facere [28 1Kb] .« Hac diabolus fornacem mundi inflammauit, quando Adam a Deo per transgressionem mandati decessit.

Moraliter: In hoc igne tres pueri positi sunt: Ananias, Azarias, Misel [29 1Kb] . Primus dicitur adiutorium Dei, secundus gratia Dei, tertius attrectatio Dei. Primus, scilicet Ananias, eos designat qui aliquando cadunt, aliquando resurgunt, quia cum eo est uox Domini intercidentis flammam ignis,  ut dicat: »Igne nos examinasti, sicut examinatur argentum [30 1Kb] .« Secundus, scilicet Azarias, eos designat qui uiriliter tentationibus resistunt et nunquam cadunt, ut dicant: »Igne me examinasti, et non est inuenta in me iniquitas [31 1Kb] .« Et angelus qui descendit in fornacem dicit ei: »Cum ambulaueris per ignem, non ureris, quia ego sum Dominus Deus tuus, sanctus Isrel [32 1Kb] .« Misel eos designat qui sunt spirituales, ut tentationes circumuenientis eos non sentiant, imo dicant: »Liberasti corpus meum a perditione [33 1Kb] ,« etc. uel aliter: Flamma fornacis huius, id est mundi, triplex est: prima est flamma uitiorum, secunda tentationum, tertia temporalium afflictionum. Prima multi peccatores inuoluuntur, in secunda multi  per gratiam Dei uiriliter reluctantur, in tertia, a spiritualibus uiris temporales tentationes exceduntur. Inde inuenimus Dominum in tribus ignibus apparuisse. Pro primis dicitur: »uentus turbinis ueniebat ab aquilone, et nubes magna et ignis inuoluens; de medio autem eius quasi species electri, hoc est de medio ignis [34 1Kb] .« Pro secundo: »Angelus Domini descendit cum Azaria et sociis eius in fornacem [35 1Kb] .« Pro tertio: In Apocalypsi uidit Ioannes »uirum inter septem candelabra uestitum podere et pedes eius similes aurichalco uelut in camino ardenti. Oculi eius sicut flamma ignis [36 1Kb] .« Ibi descendit magni consilii Angelus, et quomodo excussit flammam [37 1Kb] uideamus. Superbum regem, id est diabolum, per humilitatem; ministros eius,  per dilectionem; quatuor predicta, per orationem. Audi humilitatem: »Exinaniuit semetipsum, formam serui accipiens [38 1Kb] .« Hoc enim iste, id est populo suo mitissimus apparuit [39 1Kb] . Et dilectionem: »Propter nimiam caritatem qua dilexit nos Deus, cum essemus mortui peccatis, conuiuificauit nos Christus [40 1Kb] .«---»Hic enim est amator fratrum et populi Isrel [41 1Kb] .« Et orationem: »Aduocatum habemus apud Patrem Iesum Christum [42 1Kb] .«---»Ipse enim est qui multum orat pro populo et uniuersa ciuitate  sancta Hierusalem [42* 1Kb] .« Idem: »Fecit medium fornacis quasi uentum roris flantem [43 1Kb] .« Inde: »Surge aquilo, et ueni, auster [44 1Kb] ;« et propheta: »Adduxit Dominus uentum urentem de deserto, et siccauit uenas mortis [45 1Kb] .« Isti addunt triplicem rorem, scilicet misericordie, gratie et glorie. Sed audi modum: prius in uellus de uellere, scilicet de beata uirgine in concham. De concha, id est de cordibus apostolorum, in aream, scilicet in uniuersitatem Ecclesie. Audi in uellere: »Aue, Maria, gratia plena, Dominus tecum [46 1Kb] ;« et in concham, ait Apostolus: »Gratia Dei sum, id quod sum [47 1Kb] ;« et in aream: »De plenitudine eius omnes accepimus gratiam pro gratia [48 1Kb] .«

Primum mundat, secundum fecundat, tertium  iucundat. Mundat a fece peccatorum, fecundat germine uirtutum, iucundat contemplatione supernorum bonorum. Prima hominem purificat, secunda magnificat, tertia letificat. Pro prima dictum est: »Apparuit benignitas et humanitas saluatoris nostri Dei [49 1Kb] .« Ecce ros misericordie, de quo Isaac ad filium suum: »Det tibi Deus de pinguedine terre, de rore celi abundantiam [50 1Kb] .« Pro secundo dictum est: »Apparuit gratia Dei omnibus hominibus, erudiens nos ut abnegantes impietatem, et secularia desideria [51 1Kb] ,« etc., inde propheta: »Ero quasi ros, Isrel germinabit quasi lilium [52 1Kb] .« Pro tertio ait Iob: »Ros in messione mea morabitur, et gloria mea semper innouabitur [53 1Kb] .« Si qui superbiunt, propter hanc gratiam dicetur eis: »Montes Gelbe, nec ros nec  pluuia ueniant super uos [54 1Kb] .« Primus ros, scilicet misericordie, est Azarie, qui dicitur adiutorium Domini; secundus Ananie, qui dicitur gratia Dei; tertius Misel, qui dicitur attrectatio Dei. Iste enim primo attrectat iacentem in presepio, secundo pendentem in patibulo, tertio regnantem in Patris solio. In primo pro nobis humiliantur, in secundo laborantur, in tertio regnantur. Aspice humilem in presepio, nascentem de mulieris utero, non habentem locum in diuersorio, iacentem cum boue et asino, inuolutum uili panniculo. Secundo attrectat laborantem in patibulo, scilicet flagellatum, colaphizatum. Tertio attrectat qualem describit Apostolus: O mitem, sapientem, pulchrum, potentem, ut ibi: »Multifarie, multisque modis olim Deus loquens  patribus in prophetis [55 1Kb] .« Quod alibi in hoc opere me memini exposuisse; audi diuitem: »Quem constituit heredem uniuersorum [56 1Kb] ;« et sapientem: »Per quem fecit et secula [57 1Kb] .« De primo: »Omnia subiecisti sub pedibus eius [58 1Kb] ;« de secundo: »In quo sunt omnes thesauri sapientie et scientie absconditi [59 1Kb] .« Audi pulchrum: »Qui cum sit splendor glorie et figura substantie [60 1Kb] ;« et potentem: »Portansque omnia uerbo uirtutis sue [61 1Kb] .«---»Potestas enim eius potestas eterna, que non auferetur, et regnum quod non corrumpetur [62 1Kb] .« Et quia diabolum  uicit: »Iugum enim oneris eius et uirgam humeri eius, et sceptrum exactoris eius superasti, sicut in die Madian [63 1Kb] .« Hec ante omnia Christus superauit, sicut in die Madian, scilicet quando Gedeon Madianitas deuicit [64 1Kb] . Habuerunt enim sui tubas in dextera, lagenas in sinistra, inter quas erant lampades fulgentes. Insonuerunt ergo tubis predicationis et orationis; comploserunt lagenas, scilicet per martyrium corporis; apparuerunt lampades fulgentes in miraculis. Notandum autem quod tuba tres habet sonos: grauem, medium, acutum. Grauem in oratione, medium in laude, acutum in predicatione. Grauem orationis habuit, quando ascendit in montem solus orare: »Cum oras, ait, intra in cubiculum tuum, et clauso ostio, ora Patrem tuum [65 1Kb] .«  Medium habuit, cum ad sepulcrum Lazari ait: »Pater, gratias ago tibi, quia semper me audis [66 1Kb] .« Acutum habuit cum ait: »Iam securis ad radicem arboris posita est [67 1Kb] ;« inde dicitur: »Ite, predicate Euangelium omni creature [68 1Kb] .« Hanc tubam habuit in dextera, quia ad celestia pertinentia debemus conseruare; lagenas in sinistra, quia corpora nostra tanquam temporalia martyrio debemus postponere: et sic apparebunt fulgentes lampades, scilicet miracula, uel corpora nostra glorificata in resurrectione. Que uidentes qui modo nobis aduersantur, turbabuntur timore horribili, dicentes »Isti sunt quos aliquando habuimus in derisum, et in similitudinem improperii. Nos insensati estimabamus uitam illorum insaniam. Ecce quomodo conputati  sunt inter filios Dei [69 1Kb] .« Ecce apparuit dilectus per foramen predicando et uiuendo religiose, et per fenestram operando miraculose. Apparebit per ostium qui post iudicium a bonis uidebitur gloriose. Quando ergo uidetur per foramen, uenter noster, scilicet infirmitas nostra intremiscit ad tactum eius, quia de eo in humanitate patiendo uidet indigna. Quando mittit manum suam per fenestram, natura humana miratur, quia uidet insolita. Quando uidebitur per ostium, omnis saluatus letabitur, quia in eius uisione cognoscet incognita, quia tunc corpus solidabitur per immortalitatem. Unde sponsa amore supernorum accensa ut expeditius ad illam possit prouenire, subiungit: Surrexi ut aperirem dilecto meo, ut ipsum suscipiendo merear postmodum  eius frui consortio in regni ipsius palatio. Ad quod nos perducat ipse, cui est honor et gloria in secula seculorum. Amen.


Surrexi ut aperirem dilecto meo: manus mee distillauerunt myrrham, et digiti mei pleni myrrha probatissima.

[THO.]  Aperimus Domino cum aduentum eius in corde suscipimus per amorem. Aperimus cum dura corda ad ipsum recipiendum predicando conuertimus. Ad hoc agendum surgimus, ut quod predicamus  prius opere compleamus. In digitis accipitur discretio, per quam opera diriguntur, quia nulla membra flexibiliora sunt uel pluribus distincta articulis. In hoc nos admonet ut quoties alios castigamus, prius conscientiam nostram solerti discretione sculpamus. Myrrha continentiam carnis et manuum significat, unde manus sponse stillant myrrham, cum operibus continentie se mancipant. Et digiti pleni myrrha probatissima, cum se discretione sollicita examinans, inuenit se uiuere continenter intuitu retributionis eterne. Ordo congruus: primo surgit peccator, secundo aperit iustus, tertio distillat perfectus. Surgit peccator soluens iugum nequitie, aperit iustus portas iustitie, distillat perfectus myrrham patientie. Primus a corpore, secundus in  amore, tertius in odore: a corpore prauitatis, in amore sanctitatis, in odore beatitudinis. De primo: »Excutere de pulueribus, consurge, sede, Ierusalem; solue uincula colli tui [70 1Kb] ;« de secundo: »Aperite mihi portas iustitie, et ingressus in eas confitebor Domino [71 1Kb] ;« de tertio: »Myrrha et gutta et casia a uestimentis tuis a domibus eburneis [72 1Kb] .« Primus est Lazarus, secundus Zacheus, tertius Stephanus. Lazarus adiutus dicitur, quia suscitatus de sepulcro. Zacheus iustificatus, quod factum est quando gaudens apparuit suscipiens Christum in sua domo. Stephanus quasi stans phanum: myrrham primus post Christum distillauit, lapides torrentes cum omni alacritate suscipiendo, et inter hos pro inimicis deuote orando. Myrrha quanto est amarior  tanto probatior. Alia enim est amara, alia est amarior, alia amarissima. Amara est peccatori in satisfactione; amarior iusto, zelando pro religione; amarissima perfecto, in sustinenda passione. Primus dicit: »Recogitabo tibi omnes annos meos in amaritudine anime mee [73 1Kb] ,« et: »Loquar in amaritudine anime mee [74 1Kb] ;« de secundo Ezechiel: »Abii amarus in indignatione [75 1Kb] ;« de tertio: »O mors, quam amara est memoria tua [76 1Kb] !« Sed quando pro Deo, »ecce in pace amaritudo mea amarissima [77 1Kb] .« Prima est probata, secunda probatior, tertia probatissima. uel probata est in uasis, probatior in manibus, probatissima in digitis: in uasis cordis proponendo, in manibus operando, in digitis opera prudenter discernendo. Sunt autem digiti dextere Dei, sunt digiti  dextere humane. Digitos Dei legimus quinque: »Tribus appendit molem terre;« quarto »librat montes in pondere;« quinto »colles in statera [78 1Kb] .«

Triplex est moles terre: uanitas, uoluptas, malignitas. Hec terra est cor nostrum. Contra uanitatem est digitus qui dicitur spiritus scientie. De hoc dixerunt magi Pharaonis cum faceret Moyses ciniphes: »Digitus Dei est hic [79 1Kb] ,« id est spiritus scientie [80 1Kb] , ne possimus decipere Moysen. Contra uoluptatem est secundus digitus, id est spiritus timoris  [81 1Kb] . Unde dedit Dominus Moysi tabulas lapideas digito Dei scriptas [82 1Kb] , quia illa scriptura timore pene uoluptuosos refrenabat. Contra malignitatem est spiritus pietatis [83 1Kb] siue digitus. De quo dicitur in Euangelio [84 1Kb] , cum malignitas Iudeorum mulierem adulteram damnaret, Dominus digito scribebat in terra, scribe hos uiros adiudicatos. Quartus digitus est fortitudinis [85 1Kb] , quintus spiritus consilii [86 1Kb] . Quarto »librat montes in pondere,« quinto »colles in statera.« Hec sunt duo genera demonum: quidam enim nocent hominibus uiolenter, hi sunt montes superbi, quos librat Dominus in pondere fortitudinis eiiciendo; alii nocent fraudulenter, hi sunt colles quia deprimunt se per speciem humilitatis, ne montes uideantur. Hos librat Dominus in statera  consilii quo libramus, id est circumspicimus, utrum boni sint an mali, et sic digitus 110 quintus eos eiicit. De quarto dictum est: »Si in digito Dei eiicio demonia, profecto peruenit in uos regnum Dei [87_100 1Kb] ;« de quinto: »Misit Dominus, digitum suum in auriculas surdi, et sanatus est [1_66 1Kb] .«

Manus hominum sunt due: dextera et sinistra. In dextera sunt opera iustitie, in sinistra opera misericordie. Utraque ornatur digitis quinque; nam utraque operatio ut sit ordinata, indiget discretione. Et sicut in manu sunt digiti quinque, sic in discretione quinque gradus possumus assignare: primus est diiudicatio, secundus deliberatio, tertius dispositio, quartus dispensatio, quintus moderatio. Primum enim est diiudicare, quid sit licitum, quid  illicitum. Sed quia non omnia licita expediunt, secundo ad deliberationem consurgimus ubi discamus quid sit expediens. Quo cognito, restat querere quo modo uel quo ordine faciamus. Ordine disposito, sepe ad gratiam dispensationis confugimus, pro occasione uaria. Ultimum est modum congruum imponere. Per diiudicationem licita ab illicitis secernimus, per deliberationem utilia ab inutilibus, per dispositionem commoda in ordinem redigimus, per dispensationem, pro rerum euentu temporum opportunitati cedimus, per moderationem in omnibus modestiam seruamus. De primo ait Apostolus: »Si nosmetipsos diiudicaremus, non utique iudicaremur [67 1Kb] .« De secundo: »Omnia fac cum consilio et post factum non penitebit [68 1Kb] .« De tertio:  »Iucundus homo qui miseretur et commodat, disponit sermones suos in iudicio [69 1Kb] .« De quarto: »Hic iam queritur inter dispensatores ut fidelis quis inueniatur [70 1Kb] .« De quinto: »Modestia uestra nota sit omnibus hominibus [71 1Kb] .« Hi digiti pertinent ad dexteram et sinistram. Primo debemus surgere ad domus edificationem, secundo ad apertionem, tertio ad ministrationem. Primum per congeriem uirtutum, secundum per deuotum desiderium, tertium per exsecutionem operum. De primo dicitur  ad Ecclesiam: »Non tu edificabis mihi domum, sed filius tuus qui egreditur de utero tuo [72 1Kb] .« De secundo: »Adaperiat Dominus cor nostrum in lege sua et in preceptis suis [73 1Kb] .« De tertio: »Operamini dum dies est [74 1Kb] .« Ad edificationem domus intendebat Dauid cum diceret: »Si dedero somnum oculis meis, et palpebris meis dormitationem, donec inueniam locum Domino, tabernaculum Deo Iacob [75 1Kb] .« ue tibi qui curas fundare domos interituras, nec saltem uile Christo uis esse cubile, dicens illam Prophete reprehensionem: »Nondum uenit tempus domus Domini edificande [76 1Kb] ?« sed clama cum Dauid: »ue mihi! quia arca Domini est in pellibus, et ego habito domos cedrinas [77 1Kb] ,« etc. Ipse nostre fragilitatis induit morticina, et ego indutus  sum uana gloria. Recogita ergo presepium stabuli, claustrum uirginalis uteri, lapidem sepulcri, et uide ne exhibeas pro presepio domum negotiationis [78 1Kb] ; pro claustro uirginali, prostibulum lenonum [79 1Kb] ; pro lapide sepulcri, speluncam, latronum [80 1Kb] . Sed potius clama: »Si dedero somnum oculis meis et palpebris meis dormitationem, donec inueniam locum Domino.«

In presepio est domus humilitatis, in utero uirginis domus castitatis, in lapide sepulcri domus disciplinate religiositatis. De prima fugatur superbia, a secunda eiicitur luxuria, a tertia fugit sensualis euagatio. Primam nobis expressit propheta sic: »Non sum medicus, et non est in domo mea panis, neque uestimentum [81 1Kb] .« Penes medicum est  peccatorum eiectio, panis est doctrinalis refectio, in uestimento religiose conuersationis exemplaris exhibitio, ut dicat Dominus huius domus: »Discite a me, quia mitis sum et humilis corde [82 1Kb] .« Et de pane: »Qui non habetis argentum, properate, emite, et comedite [83 1Kb] .« Et de ueste: »Consurge, consurge, induere fortitudine tua, Sion. Induere uestimentis glorie tue, Hierusalem ciuitas sancta [84 1Kb] .« Domum castitatis habebat sponsa de qua dicit: »Lectulus noster floridus, tigna domorum nostrarum cedrina, laquearia cupressina [85 1Kb] .« Ecce tigna in domo, laquearia in thalamo, flos in lectulo. In cedro est sublimitas, in cupresso odoris suauitas, in flore iucunditas. Primum angelo, secundum Deo,  tertium in seipso. Angelis enim est cognata uirginitas, castimonie gratia, Deo bene redolet munditia, ipsi casto de castitate iucunda est conscientia. De domo discipline dicitur mulieri fundenti oleum: »Claude ostium super te et super filium tuum [86 1Kb] .« Et ille a quo petebantur tres panes in Euangelio ait: »Iam ostium meum clausum est, et pueri mei mecum sunt in cubili meo, noli mihi molestus esse [87 1Kb] .« Et Dominus: »Tu autem cum ieiunas, intra cubiculum tuum, et clauso ostio, ora Patrem tuum [88 1Kb] .«  Has tres domos notauit Dauid cum ait: »Myrrha et gutta et casia a uestimentis tuis, a domibus eburneis [89 1Kb] .« Myrrha amarum habet saporem, gutta est species que uulneris aufert tumorem, casia in aquis crescit, in altum se erigit, odorem effundit. Itaque per amaritudinem myrrhe castitas conseruatur, per guttam inflatura superbie humiliatur, casia crescit in aquis, scilicet disciplina in lacrymosa conpunctione. In altum se extendit, scilicet in Dei dilectione. Odorifera est in conuersatione. De hac ait Propheta: »Frange esurienti panem tuum, et egenos uagosque induc in domum tuam [90 1Kb] .« Sensus nostri uagi sunt egressi de domo discipline circumeundo mundi curiositates, egeni sunt quia nullam secum utilitatem inde reportantes, esuriunt uerbum  doctrine cupientes. Inde dicitur de muliere forti: »Considerauit semitas domus sue, et panem otiosa non comedit [91 1Kb] .« Prima enim semita est qua uenitur ad humilitatem, secunda qua obseruamus castitatem, tertia qua gradimur per discipline regularitatem. Multi transferunt se ad domum superbie, relicta domo humilitatis; alii ad domum impudicitie, relicta domo castitatis. Tertii, contempta domo discipline, ad domum euagationis. Domus superbie fuit domus Ezechie, quando ostendit thesauros suos Chaldeis [92 1Kb] , et turris Babel qui dicitur confusio, et ideo disperse sunt lingue eorum [93 1Kb] . Domum castitatis faciebat domum luxurie uxor Putiphar eunuchi cum Ioseph acciperet [94 1Kb] . Domum discipline  ingressa est Dina, et ideo corrupta [95 1Kb] . In domo superbie sunt idola que tulit Rachel de domo Labani [96 1Kb] , qui dicitur dealbatio. In domo uoluptatis sunt idola, scilicet Adonis, quem plangebant mulieres in templo [97 1Kb] . In domo curiositatis sunt idola que tribus Dan inuenit in domo Miche. Hec sunt que impediunt ne domus Domini construatur. Mundi uanitas, carnis uoluptas, otiositas. Primum est domus superborum, secundum lectus delicatorum, tertium somnium pigrorum. Inde Dauid: »Si introiero in tabernaculum domus mee [98 1Kb] .« Ecce primum: »Si ascendero in lectum strati mei [99 1Kb] .« Ecce secundum: »Si dedero somnum oculis meis et palpebris meis dormitationem [100 1Kb] ,« ecce tertium: »Et requiem temporibus meis [1 1Kb] ,« quod est causa somni.  Primo enim quiescimus a bono opere torpendo; postea dormitamus nunc cadendo, nunc resurgendo; tertio dormimus in peccato delectando. Hec a se Dauid remouet ut domum Dei edificet. Tabernaculum siue domus est mundi felicitas: inde dicitur Abrahe: »Egredere de terra tua, et de cognatione tua, et de domo patris tui [2 1Kb] ;« inde Iob: »Qui habitant domos luteas et terrenum habent fundamentum [3 1Kb] .« De somno dicitur: »Surge, qui dormis, et exsurge a mortuis, et illuminabit te Christus [4 1Kb] ;«  item: »Surge, propera amica mea [5 1Kb] .« Lectus est de quo dicitur: »Tolle lectum et ambula [6 1Kb] ,« item: »Non in cubilibus et impudicitiis [7 1Kb] .« Hec omnia non dabo mihi, »donec inueniam locum Domino [8 1Kb] .«

Triplex est locus: est locus in corde diligentium, est locus in congregatione fidelium, est locus regenerantium. Primus in corde humano, secundus in mundo, tertius in celo. In primo est dulcedo et feruor caritatis, in secundo uinculum unanimitatis, in tertio gaudium de securitate eterne felicitatis. De primo hic habemus, de secundo: »uere Dominus erat in loco isto, et ego nesciebam [9 1Kb] ,« item: »Terribilis est locus iste; non est hic aliud nisi domus Dei et porta celi [10 1Kb] ;« de tertio: »Oritur sol et occidit, et ad locum suum reuertitur [11 1Kb] .« Audi  feruorem primi: »Nonne cor nostrum ardens erat in nobis [12 1Kb] « de Iesu? De unanimitate: »Supportantes inuicem in caritate, sollicite seruare unitatem spiritus in uinculo pacis [13 1Kb] .« De tertio: »Sancti et iusti, in Domino gaudete, uos elegit Dominus in hereditatem sibi [14 1Kb] .« Ecce tria loca: »Domine, si uis, faciamus hic tria tabernacula, tibi unum, Moysi unum, Elie unum [15 1Kb] .« Elias dicitur sol faciens feruorem. In primo: »Sapientia edificauit sibi domum, et excidit columnas septem [16 1Kb] ;« in secundo: »Terribilis est locus iste; non est hic aliud nisi domus Dei et porta celi,« in tertio: »Passer inuenit sibi domum et nidum ubi ponat pullos suos [17_18 1Kb] .« Agamus ergo de domo quam Sapientia edificauit in cordibus nostris; ipsa habet columnas septem: »Spiritum  sapientie et intellectus, consilii et fortitudinis, scientie et pietatis, spiritum timoris Domini [19 1Kb] .« Spiritus scientie facit in gubernandis temporalibus prouidentiam; spiritus fortitudinis in aduersitate constantiam; spiritus timoris facit sollicitum ne offendat Dei clementiam; spiritus intellectus, ut habeat spiritualium notitiam; spiritus consilii ut perplexitatem excutiat, et bona faciat ad discretionis lineam; spiritus pietatis, ut faciat indigentibus misericordiam et Deo debitam exhibeat latriam; spiritus sapientie, ut degustet et desideret celestem gloriam. De primo dicitur: »Qui bene ministrauerit, gradum bonum acquiret [20 1Kb] .« Ne ultra modum temporalia cupiat, nec de amissis supra modum doleat, ait: »Sic per bona temporalia transeamus,  ut non amittamus eterna. De spiritu fortitudinis dicitur: »Estote fortes in bello [21 1Kb] ,« item: »Fratres, confortamini in Domino, et in potentia uirtutis eius [22 1Kb] .« De spiritu timoris dicitur: »Qui timet Dominum faciet bona [23 1Kb] ;« item: »Deum time, et mandata eius obserua: hoc est omnis homo [24 1Kb] .« De spiritu consilii dicitur: »Nolite credere omni spiritui, sed probate si ex Deo sunt [25 1Kb] .« Et de prolixitate: »Coarctor e duobus,« etc., ait Apostolus [26 1Kb] .  De spiritu intellectus: »Intellectum da mihi et uiuam [27 1Kb] ,« item: »Intellectum tibi dabo, et instruam te [28 1Kb] .« De spiritu pietatis dicitur: »Exerce te ipsum ad pietatem; exercitatio enim corporalis ad modicum utilis est, pietas autem ad omnia utilis est [29 1Kb] .« Item: »Omnes qui pie uolunt uiuere in Christo Iesu, persecutionem patientur [30 1Kb] .« De spiritu sapientie dicitur: »Que sursum sunt querite, non que sunt [31 1Kb] ,« etc. Ecce columne septem in domo cordis. Notandum quod quidam Christum in hac domo recipere formidant pro peccatis suis impudenter. Alii, etsi peccatores sint, suscipiunt gaudenter; tertii tanquam boni recipiunt confidenter. Primi Deo exhibent reuerentiam, secundi de aduentu eius sperant indulgentiam; tertii confidunt, quia  bonam habent conscientiam. Primi dicunt cum Centurione: »Domine, non sum dignus ut intres sub tectum meum [32_33 1Kb] ;« secundi cum Zacheo Christum gaudentes suscipiunt in domum suam, tertii parant cenaculum grande stratum, ubi pascha cum discipulis suis manducet [34 1Kb] . De primo audi, quomodo aperuit Centurio: habuit humilitatem, fidei sinceritatem. Et ideo adeptus est puero suo sanitatem. De primo: »Non sum dignus ut intres sub tectum meum, dic tantum uerbum et sanabitur puer meus [35 1Kb] .« Item: »Amen dico uobis, non inueni tantam fidem in Isrel [36 1Kb] .« De tertio: »Et sanatus est puer in illa hora [37 1Kb] .« Audi quomodo aperuit Zachee: »Suscepit eum gaudens in domum suam [38 1Kb] .« Sed quomodo paruitatem suam dirigit?  super fatuitatem mundi se erigit, egenti manum porrigit, errata corrigit. Sic enim legitur: »Erat pusillus statura [39 1Kb] ,« hoc est de primo: »Ascendit in arborem sycomorum [40 1Kb] ,« que dicitur ficus fatua, scilicet mundus, hoc est de secundo: »Dimidium bonorum meorum dedi pauperibus [41 1Kb] ,« de tertio: Quod »si quem fraudaui, restituo quadruplum [42 1Kb] ,« de quarto. Tertium est cenaculum grande stratum. Sed et istud quomodo aperiatur audi. Notandum quod est cenaculum, est grande, est stratum: cenaculum ne Deus sustineat grandinem et pluuias; grande, ne habitans sustineat angustias; stratum, ne duritiem sed inueniat delicias, grandinem et pluuias ex mundane turbationis importunitate, angustias ex praua uoluntate, delicias ex affectionis  utilitate. De primo: »Ut sit tabernaculum umbraculum diei ab estu, in securitate et in absconsione a turbine et a pluuia [43 1Kb] .« In secundo: Precipit quanta sit uoluntas mea, scilicet longitudo, latitudo, sublimitas et profundum. In tertio: Sit »omnis gloria eius filie regis ab intus in fimbriis aureis circumamicta uarietatibus [44 1Kb] .« Sed quid precedat aperitionem ait sponsa: Manus mee distillauerunt myrrham primam, myrrham electam, myrrham probatissimam.  Prima in penitentia et confessione, secunda in aspera conuersatione, tertia in illata passione. 111 De prima: Labia illius stillantia myrrham primam. De secunda: »Quasi myrrha electa dedi suauitatem odoris [45_46 1Kb] .« De tertia: Digiti mei pleni myrrha probatissima. Itaque debet aperire manum, aperire linguam, aperire cor suum: manum ad eleemosyne dationem, linguam ad laudem et predicationem, cor ad deuotionem. De primo: »Manum suam aperuit inopi [47_48 1Kb] .« De secundo: »Aperi os tuum et Dominus implebit illud [49 1Kb] .« De tertio: »Adaperiat Dominus cor uestrum in lege sua, et in preceptis suis [50 1Kb] .« Cui est honor et gloria in secula seculorum. Amen.


 Dilectus meus misit manum suam per foramen, et uenter meus intremuit ad tactum eius.

[CARD.] Ac si dicat: Dilectus meus, Deus Pater, misit manum suam, id est Filium suum, per foramen, id est per aurem meam. Unde de ipsa canit Ecclesia: »Concipies per aurem Deum, paries et hominem.« Et uenter meus, propter reuerentiam tanti hospitis, intremuit ad tactum eius; cum me scilicet tetigit; et de carne mea separauit carnem, quam sibi in corpus humanum formauit et aptauit. Quia uero in uoce pulsantis premissum est: Aperi mihi, subdit beata uirgo: Surrexi, ut aperirem dilecto meo, et post interpositionem aliquam addit



LIBER OCTAuUS.


 Pessulum ostii mei aperui dilecto meo. At ille declinauerat atque transierat.

[THO.] Pessulum ostii sui anima sponso aperit, cum cor suum diuina insitione dignum facit. Pessulum aperit, cum subita inspiratione ad desideria celestium accensa, satagit latius sinum mentis ad capiendum gustum eiusdem superne dulcedinis aperire. Prius miserat sponsus manum suam per foramen; unde uehementer accensa, non iam per foraminis angustiam, sed plenarie aperta ianua felici complexu perfruitur. Sed quia plenarie in hac uita non potest haberi, subiungit: At ille declinauerat atque transierat. Hoc est quod ait Dauid: »Accedat homo ad cor altum et exaltabitur Deus [51 1Kb] .« Et Salomon: »Dixi, Sapiens efficiar, et ipsa longius  recessit a me [52 1Kb] .« Nec dixit simpliciter ostium, sed pessulum ostii. Clauserat enim et pessulo serauerat, dum cor eius in altum leuatur, ne quis insidiator intraret, iuxta illud Salomonis: »Omni custodia serua cor tuum, quia ex ipso uita procedit [53 1Kb] .« Triplex est ostium: primum discipline, secundum circumspectionis, tertium solitudinis. De primo: »Audi, fili, disciplinam patris tui [54 1Kb] .« De secundo: »Beatus uir qui in sapientia morabitur et in iustitia meditabitur et in sensu cogitabit circumspectionem Dei [55 1Kb] .« In tertio erat qui dicebat: »uigilaui et factus sum sicut passer solitarius in tecto [56 1Kb] .« Hec tria fuerunt in tabernaculo. Primum in atrii introitu, secundum in sanctorum ingressu, tertium dat accessum ad Sancta sanctorum. Primum clauditur  raptori, secundum latroni, tertium negotiatori: raptori qui est manifestus, latroni qui est occultus, negotiatori qui est importunus. Raptor enim uagos accipit, latro incautos decipit, negotiator quietem  subripit. Primum uolebat claudi qui dicebat: »Pone, Domine, custodiam ori meo, et circumstantias labiis meis [57 1Kb] .« Hinc est quod Dominus clausit ostium arce a foris. De secundo: »Cum oras, intra in cubiculum tuum, et clauso ostio tuo, ora Patrem tuum [58 1Kb] .« Hinc est quod mulier ad preceptum prophete fundens oleum clausit ostium super se, et super filium suum [59 1Kb] . De tertio in Euangelio: »Quis uestrum habet amicum,« qui amicus dixit petenti: »Noli mihi molestus esse, iam ostium meum clausum est, et pueri mei mecum sunt in lecto [60 1Kb] ?« Hoc est ostium ad quod perseuerabat Petrus pulsans, elapsus de carcere, ubi erant ceteri apostoli [61 1Kb] . Possunt eadem ostia bene aperiri. Primum aperitur ad puritatem, secundum ad ueritatem, tertium ad claritatem.  Primum ut peccator susceptus purificetur, secundum ut purificatus erudiatur, tertium ut eruditus contempletur. Primum aperuerat Iob qui ait: »Ostium meum patuit uiatori [62 1Kb] .« Secundum aperuerat Abraham, qui existens in ostio tabernaculi sui, tres uidit et unum adorauit [63 1Kb] . Tertium apertum uidit Ioannes: »uidi, inquit, ostium apertum in celo, et ecce sedes posita erat in eo [64 1Kb] .« Primi ostii est pessulum feruor, secundi timor, tertii amor. Feruor religionis, timor diabolice fraudis, amor cognoscende superne beatitudinis. Primum aperitur contrito, secundum iam erudito, tertium dilecto: Contrito ut ingrediatur atrium, ubi animalia inueniebantur, ut et caro sacrificetur; iam erudito, ut ingrediatur in Sancta, in quo erat mensa propositionis,  id est doctrina apostolica, ut ibi erudiatur; dilecto, ut de lecto qui est Sancta sanctorum ad nos egrediatur et uideatur. Quo facto uisus ad momentum per speculum et in enigmate [65 1Kb] declinat et transita  nobis. Primo uenit ad nos, secundo declinauit, tertio transiit. uenit per incarnationem, declinauit, ut incorruptionis auidos nos faceret; transiit, ut nos ad regnum uocaret. Et moraliter: uenit ad nostram consolationem, declinauit, ne tepescamus per securitatem; transiit, ut demonstraret quod »non habemus hic manentem ciuitatem [66 1Kb] .«

Adhuc habemus quod de ostio dicamus. Fecit Salomon ostium, in porticu, in templo, in oraculo. Ostium porticus, est sermo propheticus; ostium templi, Christus; ostium oraculi, patrie celestis introitus. In porticu uero renuntiationis, moraliter, est ostium cognitio mundi; in templo conuersationis, cognitio sui; in oraculo contemplationis, cognitio illius. Quia dum casum mundi attendis, quod positus in incerto diuitiarum [67 1Kb] , in lapsu uoluptatum,  in periculo dignitatum, ad ostium porticus accedis; dum uero proprie carnis defectum, pueritie ortum, momentum iuuentutis, uesperam senectutis consideras, per ostium templi transire festinas; dum autem bonitatem Dei cui nichil deest attendis, beatitudinem que nullo indiget, et accedis ad uidendum in bonitate electorum suorum et ad letandum in letitia gentis sue [68 1Kb] , paras intrare per ostium oraculi specialis. Notandum quoque quod sol equinoctialis, directis radiorum lineis, per illa tria ostia arcam testamenti illuminabat; quia sole intelligentie directus radius considerationis, nubes cogitationum penetrans que discurrunt per erem meditationis; per supradicta ostia illuminat arcam, id  est conscientiam, hoc fit equinoctio id est, cum noctes et dies sunt equales. Moraliter sunt noctes et dies, prospera et aduersa, damna et lucra, tristitia et leta, mentis puritas et perturbatio, lux contemplationis et caligo tentationis, dum hec animus deliberat, quasi sub equali mensura dies et noctes librat. Notandum autem quod dilectus iste transit per bonos, transit ad perfectos. Ipse enim est uir de quo mulier ait: »uir Dei sanctus est iste, qui transiit per nos. Faciamus ei cenaculum paruum, et ponamus in eo lectum et mensam, et sellam, et candelabrum; ut cum uenerit ad nos maneat ibi [69 1Kb] .« Nihil fit in terra sine causa. Quia enim tres miserabiles facte sunt emissiones, ad hoc uir iste transit per nos, ut istas repararet per tres laudabiles  emissiones: emisit enim diabolum de celo, Adam de paradiso, emittit peccatorem in iudicio de beatorum consortio. Prima propter superbiam, secunda propter inobedientiam, tertia propter cordis duritiam. uenit ergo ut prima possit restaurari, secunda releuari, tertia deuitari: restaurari per numerum beatorum, releuari per ueniam peccatorum, deuitari per custodiam mandatorum. De prima Dauid: »Iudicabit in nationibus, implebit ruinas [70 1Kb] .« De secunda: »Misit uerbum suum et sanauit eos, eripuit eos de interitionibus eorum [71 1Kb] .« De tertia:  »Dedisti metuentibus te significationem ut fugiant a facie arcus [72 1Kb] .« Ad primum inuitat sponsam sic: »ueni, columba mea, in foraminibus petre, et in cauerna macerie [72* 1Kb] .« De secundo ait ipsa: Exspoliaui me tunica mea, quomodo induar illa? Laui pedes meos, quomodo inquinabo illos? Contra tertium: Anima mea liquefacta est, ut dilectus locutus est.

Hoc ut fieret, tres facte sunt emissiones de celo. Emissus est angelus, emissus Spiritus sanctus, emissus Christus. Imo angelus est missus, Spiritus immissus, Christus admissus: missus ad uirginis aurem, immissus in mentem, admissus in uentrem: ad aurem, ut Dei reuelaret consilium; in mentem, ut obumbrando uirgini daret solatium; in uentrem, ut mundo naufrago ferret auxilium. De primo dictum  est: »Missus est angelus Gabriel a Deo in ciuitatem Galilee [73 1Kb] .« De secundo: »Spiritus sanctus superueniet in te et uirtus Altissimi obumbrabit tibi [74 1Kb] .« Spiritus enim sanctus in eam uenit, peruenit, superuenit: uenit cum uoto castitatis, peruenit cum uirtute humilitatis, superuenit cum mysterio incarnationis. De tertio: »Quod nascetur ex te sanctum, uocabitur Filius Dei [75 1Kb] .« Ecce uenter uirginis est cenaculum. O cenaculum, quod sicut dies uerni circumdabant uiole saltuum, flores rosarum, lilia conuallium. In eo ergo redolet humilitas, feruet caritas, floret uirginitas: humilitas in uiolis, caritas in rosis, uirginitas in liliis. O cella affectibus amena, moribus serena, gratia plena. Ponamus ergo in hoc cenaculo lectulum.  Unde dicat uirgo: »Cum esset rex in accubitu suo, nardus mea dedit odorem suum [75* 1Kb] .« Nos quoque cenaculum debemus ei facere, scilicet cor nostrum. Ideo preparate corda uestra Deo, ut dicatis: »Paratum cor meum, Deus, paratum cor meum [76 1Kb] .« Ponamus ergo in eum lectulum tranquillitatis et pacis, mensam deuotionis, sellam proprie diiudicationis, candelabrum contemplationis: pacis ut inueniatur sine mundana perturbatione; deuotionis, ut satietur superne dulcedinis suauitate; diiudicationis, ut accuset se homo sine excusatione; contemplationis, in supernorum cognitione. In lecto non inuenitur uir iste, nisi fuerit a peccato mundus. Unde: »In lectulo meo quesiui per noctem quem diligit anima mea, quesiui et non inueni illum [77 1Kb] «.  Quia »uniuersum stratum eius uersasti in infirmitate eius, Dominus opem ferat illi super lectum doloris eius [78 1Kb] ,« ut postea dicat: »Lectulus noster floridus, et siccabit uenas meas.« Paululum cum pertransissem, inueni quem diligit anima mea. In isto hodie, id est hoc die, pax uera descendit. De triplici pace eius quere alibi. Hic lectulus mitigat languorem, reparat dolorem, ministrat soporem: languorem tentationis, dolorem satisfactionis, soporem mundane obliuionis. uir enim iste cum uenit ad lectum istum leuigat culpam, mitigat pressuram,  aufert sollicitudinem mundanam. In primo sanatur languidus in grabato [79 1Kb] . in secundo confortatur homo qui descendebat a Ierusalem in Iericho [80 1Kb] , in tertio Dominus precepit discipulis uacare somno; sic enim ait: »Dormite iam et requiescite [81 1Kb] .« De primo: »Perficio sanitates hodie et cras [82 1Kb] .« De secundo: »Iugum enim meum suaue est et onus meum leue [83 1Kb] .« De tertio dicitur: »Obliuiscere populum tuum et domum patris tui, et concupiscet rex decorem tuum, quoniam ipse est Dominus Deus tuus, et adorabis eum [84 1Kb] .« Mensam quoque proposuit huic uiro beata uirgo. Quia, »Sapientia edificauit sibi domum: proposuit mensam [85 1Kb] .« Ad hanc uocat filium cum dicit: ueniat dilectus meus in hortum suum, ut comedat fructus pomorum suorum. Et  ipse: »Ecce sto ad ostium et pulso. Si quis mihi aperuerit intrabo ad illum et cenabo cum illo [86 1Kb] .« Hanc sensit satiatam de mensa illa cum ait: Fauus distillans labia tua, mel et lac sub lingua tua. uere mel quia per totum mundum melliflui facti sunt celi. Imo leguntur celi, manniflui, roriflui, melliflui: manniflui, in deserto Patribus antiquis; roriflui, in consummatione legis; melliflui, incipiente anno benignitatis. 112 Primum in prophetarum promissione, secundum in conceptione, tertium in natiuitate. De primo: »Manna de celo plui uobis [87 1Kb] .« de secundo: »Rorate, celi, desuper [88 1Kb] ;« de tertio in Iob: »Non uideat hypocrita riuulos torrentis mellis et butyri [89 1Kb] .« Hanc mensam dirigamus huic uiro:  »Ad mensam magnam sedisti, diligenter attende que apposita sunt tibi [90 1Kb] .« In hac cenabis cum uiro hoc et dices: Comedi fauum cum melle meo, bibi uinum meum cum lacte meo. Comedite, amici, et inebriamini, karissimi. Sellam quoque preparauit ei beata uirgo, quia »ferculum fecit sibi Salomon de lignis Libani, columnas argenteas [91_92 1Kb] ,« et cetera alia que beate uirgini adaptauimus. In sella sedit Filius Dei in incarnatione.

Sed et nos sellam proprie diiudicationis debemus erigere in nobis, in qua opera nostra, cogitationes, sermones debemus iuste iudicare, ne si male iudicemus, sicut Heli sacerdos, de sella retrorsum cadamus, et fractis ceruicibus moriamur [93 1Kb] . Sed de triplici iudicio alio loco diximus. Erexit et candelabrum  beata uirgo quatuor lucernarum. Ipsa enim dicta est stella, unde: »Orietur stella ex Iacob [94 1Kb] .« Dicta est luna, aurora, sol; unde: »Que est ista que progreditur quasi aurora consurgens, pulchra ut luna, electa ut sol [95 1Kb] ?« Stella fuit errantibus, luna in uoluptatibus suis dormientibus, aurora penitentibus, sol perfecte diligentibus: stella errantibus, ut reducat ad uiam; luna in peccatis dormientibus, ut eis impetret ueniam; aurora penitentibus, ut illis leuiget penitentiam; sol diligentibus. quos deducat ad lucem supernam. Audi de stella.  Maria interpretatur stella maris, que ducit ad uiam, unde: »Gaude, Maria uirgo, cunctas hereses sola interemisti in uniuerso mundo.« Ad lunam clamant in nocte dormientes sic: »Cum susceperis uota, culpas nostras orando excusa.« Ad auroram clamant penitentes sic: »Sancta Maria, succurre miseris, iuua pusillanimes, refoue flebiles:« miseris, qui corde conteruntur; pusillanimes qui exteriori penitentia grauantur; flebiles, qui lacrymis compunctionis perfunduntur. Sol fuit, unde: »In sole posuit tabernaculum suum [96 1Kb] ,« Christus in ea carnem assumens. Annon lucet ut sol cuius uita gloriosa uitam dedit seculo? Annon ducit diligentes ad supernam claritatem, cuius uita gloriosa cunctas illustrat Ecclesias? Ecce uir, id est Christus, transit  per nos. Habes ergo cenaculum beatam uirginem, lectulum quoque eius. Habemus uterum; mensam etiam habes spiritualem, eius cum Christo refectionem; sellam habes, scilicet ferculum Salomonis. Habes quoque candelabrum, si illuminas in Ecclesia errantes, peccantes penitentes, iustos Deum laudantes.


Pessulum ostii mei aperui dilecto meo: at ille declinauerat atque transierat.

[CARD.] In quibus uerbis et deuota aperientis obedientia, et ingredienti quid in ipsa placuerit demonstratur. Dicit ergo: Surrexi, ut aperirem dilecto meo pulsanti et dicenti: Aperi mihi. Tunc siquidem surrexit ad fastigium tante dignitatis ut Dei Filium  concipere mereretur, cum post tantas et tam immensas promissiones angeli dixit: »Ecce ancilla Domini [97 1Kb] .« Tunc aperuit dilecto, cum consensit, ut intraret dilectus et conciperetur in ea, cum uidelicet dixit: »Fiat mihi secundum uerbum tuum [98 1Kb] .« Et quia uoluntas cordis interior oris consensum reserare debet, aut firmare, tanquam pessulum, ipsa mentem aperiens ad consensum oris aperuit ostium, ad expressionem consensus dicendo: »Fiat mihi secundum uerbum tuum.« At ille quidem iam declinauerat atque transierat. Nam nisi iam intrasset, et in ipsa declinasset Dominus per inhabitantem gratiam, ipsa nec surgere, nec ostium aperirepotuisset, quia sicut dicit Apostolus ad Philippenses: »Deus est qui operatur in nobis et uelle et perficere pro  bona uoluntate [99 1Kb] .« Inter hec autem uerba interpositionem quamdam facit beata uirgo, quia non simul dici poterant que simul facta sunt. Dicit itaque: Manus mee distillauerunt myrrham: digiti mei pleni sunt myrrha probatissima. In manibus signantur opera, in digitis operum discretio. Myrrha probatissima est carnis perfectissima et carnalium uoluptatum mortificatio. Qualiter autem Spiritus sanctus ipsam conformauerit diuine uoluntati, ostendit, cum subiicit:


Anima mea liquefacta est ut dilectus locutus est; quesiui illum et non inueni: uocaui et non respondit mihi.

 [THO.] Quia uocem dilecti per foramen secrete compunctionis accepi, in me incaluit, quidquid in me erat frigidum. Lenitum est omne durum, uti ut nichil sit mihi dulce, nisi in lacrymas resolui; et quem sua gratia mihi apparentem, mihi retinere non potui, iuuat persequi lacrymis, et sic liquefaciendo effudi in me animam meam. Sed ait: Quesiui et non inueni. Quotiescunque enim anima casta, uel egredi cupit ad Dominum, uel in carne posita gustu future beatitudinis attolli, non statim impetrat et dicit gemebunda: Quesiui et non inueni. Tripliciter accipitur anima et dicimus primam animalitatem, secundam spiritum uiuificantem, tertiam uitam temporalem.  Preter istas dicitur anima, res adeo dilecta ut propheta ait Dauid: »Conturbatus est in ira oculus meus, anima mea, et uenter meus [100 1Kb] .« De qua, quia alibi loquimur, ad presens tacemus cum non sit presentis speculationis. De prima: »Dederunt pretiosa queque pro cibo ad refocillandam animam [1 1Kb] ;« de secunda: »Factus est homo in animam uiuentem [2 1Kb] ;« de tertia: »Qui odit in hoc mundo animam suam, in uitam eternam custodit eam [3 1Kb] .« Prima habet duritiam obstinationis, secunda torporis, tertia teporis. De prima Ieremias: »Percussisti eos et non sunt sanati; attriuisti eos, et renuerunt accipere disciplinam: indurauerunt faciem suam supra petram, et reuerti noluerunt [4 1Kb] ;« de secunda Isaias: »Scimus quia durus es tu, et frons  tua enea, et ceruix tua neruus ferreus [5 1Kb] ;« de tertia: »Exprobrauit Dominus incredulitatem discipulorum et duritiam cordis [6 1Kb] .« Prima impedit conuersionem, secunda cognitionem, tertia deuotionem. Contra istas tres loquitur dilectus tres sermones: contra primam, sermonem comminationis; contra secundam, eruditionis; contra tertiam, promissionis. De prima liquefactione: »Interrupit petram in eremo et adaquauit eos uelut in abysso multa [7 1Kb] , de secunda, complosit Gedeon lagunculas et apparuerunt lampades ardentes [8 1Kb] ; de tertio, Maria Magdalena fregit alabastrum et domus impleta est ex odore unguenti [9 1Kb] ; de primo: »ue uobis qui ridetis nunc, quoniam lugebitis et flebitis [10 1Kb] ;« de secundo: »Qui uult uenire  post me, abneget semetipsum, et tollat crucem suam, et sequatur me [11 1Kb] ;« de tertio: »Beati pauperes spiritu, quoniam ipsorum est regnum celorum [12 1Kb] .« Ad primum: Anima liquefacta est in aque liquorem; ad secundum, in cere mollitiem; ad tertium, in aromatice speciei decorem, odorem, saporem. Primi, id est obstinati, promittunt sibi impunitatem, contemnunt Dei bonitatem, non curant Dei longanimitatem: impunitatem, ne in inferno patiantur; benignitatem, qua Deus dat eis decorem ut conuertantur; longanimitatem, qua patienter a Deo ut peniteant,  exspectantur. Unde: »Existimas, o homo qui iudicas eos qui talia agunt, quia tu effugies iudicium Dei? An diuitias bonitatis Dei et longanimitatis contemnis? An ignoras quoniam benignitas ad penitentiam te adducit [13 1Kb] ?« Ad hanc uocem anima obstinati liquescit, ut dicat: »Inflammatum est cor meum, et renes mei commoti sunt [14 1Kb] .« Nec mirum, quia »eloquium Domini inflammauit eum [15 1Kb] ;« ut fluant in aquam, id est in lacrymarum liquorem propter peccata sua: »Emittet uerbum suum et liquefaciet ea, flabit spiritus et fluent aque [16 1Kb] .« Ecce quomodo prima anima liquefacta est in aque liquorem. Sequitur quomodo secunda liquefiat in cere mollitiem, scilicet per uerbum eruditionis, quo mollitur cor ad intelligenda precepta Dei: »Loquere,  Domine, quia audit seruus tuus [17 1Kb] .«---»Concaluit enim cor meum intra me, et in meditatione mea exardescet ignis [18 1Kb] .« Quo »factum est cor meum tanquam cera liquescens in medio uentris mei [18* 1Kb] ,« ut in eo scribantur mandata Dei et intelligam ea. Nam »declaratio sermonum tuorum illuminat et intellectum dat paruulis [19 1Kb] .« Notandum quod in eam pingimus, scribimus, sigillamus. Primum ut habeamus patrum memoriam, secundo mandata Dei, ut habeamus eorum notitiam, tertio sigillamus regis figuram. In bello prodest audacia, contra aduersarium, memoria antiquorum patrum, suffragium orationum; unde Iudas Machabeus: »Impetum inimicorum ne timueritis, mementote qualiter salui facti sunt patres [20 1Kb] ,« etc. Scribimus. Unde: »Audi, Isrel, mandata  Dei et ea in corde tuo quasi in libro scribe [21 1Kb] .« Imaginem quoque regis sigillamus, id est Christi, cum eum in corde imaginamur, ut dicamus: »Signatum est super nos lumen uultus tui, Domine [21* 1Kb] .«

Triplex est imago Christi: prima est carnis corruptibilis, secunda glorificate humanitatis, tertia Diuinitatis. Primam debemus in corde sigillare, ut ei compatiamur; secundam, ut ad similitudinem eius suspiremus; tertiam ut eam in regno uideamus. De prima: »Quos presciuit, et predestinauit conformes fieri imaginis Filii sui [22 1Kb] ;« de secundo: »Reuelata facie speculabimus gloriam Dei: ut transformemur in eamdem imaginem a claritate in claritatem [23 1Kb] ;« de tertia: »Exuentes ueterem hominem  cum actibus suis, induamur nouum hominem qui renouatur in agnitione Dei, secundum imaginem eius qui creauit eum [24 1Kb] .« Imago ad quam renouamur est Pater memoria, Filius intelligentia, Spiritus sanctus benignitas. Hec reformata fuit in illo homine, sed reformatur in Dei agnitione. Ecce liquefactio in cere mollitiem. Sequitur tertia in aromatice speciei pulchritudinem, odorem, saporem. Species enim aromatica pulchra est in horto, odorifera in mortario, saporosa condita in electuario: in horto religionis, in mortario tribulationis, in electuario  condito ex uirtutibus. Pulchra in morum compositione, odorifera patientia in passione, saporosa superne dulcedinis gustu in contemplatione. Audi docentem pulchritudinem: »In omnibus, ait Apostolus, te ipsum prebe exemplum bonorum operum, in doctrina, in grauitate, in integritate [25 1Kb] .« Audi odoriferum: »Ter uirgis cesus sum, ait Paulus, semel lapidatus sum [26 1Kb] ,« etc. Audi docentem saporem: »Si surrexistis cum Christo, que sursum sunt sapite [27 1Kb] .« Iste tres liquefactiones sunt a dilecto. Morem amantis exprimit sponsus,


Qui fugit ad salices et se cupit ante uideri [27* 1Kb] .

Apparuit prius ad monumentum forsitan non uocatus. Ecce non inuenitur et quesitus et uocatus. Forsitan amplius querebat hunc, scilicet ordinem, ut prius queratur, secundo inquiratur, tertio acquiratur,  quarto requiratur. Queratur absentatus, inquiratur absconditus, acquiratur inuentus, requiratur alienatus. Primum per operationem, secundum per orationem, tertium per longanimitatem, quartum per eius misericordiam et bonitatem. Tres primos gradus docet ipse in Euangelio: »Querite, ait, et inuenietis, petite et accipietis, pulsate et aperietur uobis [28 1Kb] .« Primum per operationem, secundum per orationem, tertium per uirtutum perseuerantiam, quartum humili supplicatione. Primum fecit pro nobis Dominus per incarnationem suam, secundum per legem et prophetas et apostolicam doctrinam, tertium per passionis angustiam, quartum per Spiritus sancti gratiam. De primo dicitur: »uenit querere ouem que  errauerat [29 1Kb] ,« de secundo: »Non ueni uocare iustos, sed peccatores [30 1Kb] ;« et: »Multi sunt uocati, pauci uero electi [31 1Kb] ;« de tertio: »Factus est Patri obediens usque ad mortem [32 1Kb] ;« de quarto Dauid: »Require seruum tuum, Domine [33 1Kb] .« Similiter absentatus uocetur; absconditus inuocetur, id est intus uocetur; inuentus aduocetur, id est ad te uocetur, alienatus uocetur, id est iterum uocetur. In primo uocetur audibili uoce, in secundo suaui affectione, in tertio puritate conscientie, in quarto multa satisfactione.


Anima mea liquefacta est, ut dilectus locutus est.

[CARD.] Ac si dicat: Postquam dilectus meus locutus est mihi per angelum, anima mea incaluit et liquefacta est, ut sicut metallum 113 calore liquefactum, formam acciperet quam uellet artifex Spiritus  sanctus. uerba autem sequentia ad diuersa referuntur tempora, nam quod sequitur: Quesiui, et non inueni illum, uocaui et non respondit mihi: ad illud tempus respicit, quando parentes Christi requirebant eum inter cognatos et notos. Unde dicit mater: Quesiui et non inueni eum; et cum inuenissem eum in templo, sedentem in medio doctorum, uocaui eum et dixi: »Fili, quid fecisti nobis sic? ecce pater tuus et ego dolentes querebamus te [34 1Kb] ,« ipse uero non respondit mihi tanquam matri, tanquam materno  satisfaciens affectui, sed ait: »Quid est quod me querebatis? nesciebatis quod in iis que Patris mei sunt, oportet me esse [35 1Kb] ?« Ideo quoque dicit quod non respondit ei, quia uerbum respondentis non intellexit. Unde statim subdit Euangelium: »Et ipsi non intellexerunt uerbum, quod locutus est ad eos [36 1Kb] .« uerbum autem quod sequitur refertur ad tempus Dominice passionis, uidelicet:


Inuenerunt me custodes qui circuierunt ciuitatem, percusserunt me et uulnerauerunt me; tulerunt pallium meum custodes murorum.

[THO.] Custodes Ecclesie sunt doctores, quibus hec cura delegata est, ut hanc a prauorum doctrina defendant, et ad dilectionem accendant. Hi sponsam quesitu dilecti fatigatam inueniunt, percutiunt, et  uulnerant, quia animam superno amore anxiam inueniunt: et suo exemplo et doctrina amplius accendunt. Et dum in ea quidquid terrenum in ea remansisse deprehendunt, exstinguunt, et eam ad infima uelut insensibilem reddunt, quasi eam percutientes uulnerant, scilicet gladio spiritus quod est uerbum Dei. Iidem custodes murorum id est uirtutum qui sponsam spoliant pallio id est seculari inuolucro, ut libere uideat dilectum. Idem enim est pallium quod superius tunica. Tres sunt ciuitates, de quibus in theologia agitur: Prima Babylonis, secunda Sion, tertia Ierusalem. Prima dicitur confusio, secunda specula, tertia uisio pacis. Prima est infernus, secunda Ecclesia militans, tertia Ecclesia regnans. Prima custodibus caret, secunda  habet, tertia non indiget. Prima patet, ut qui uult ingrediatur: »Lata est uia que ducit ad mortem [37 1Kb] .«


   Facilis descensus Auerni:
. . . . . . . . . . . . . . . . .
Sed reuocare gradum superasque euadere ad auras:
Hoc opus, hic labor est [38 1Kb] .

Secunda clauditur, ne diabolus in ea aliquid machinetur. »Confortauit Dominus seras portarum tuarum [39 1Kb] .«---»Arcta est uia que ducit ad uitam [40 1Kb] .«


Ardua molimur, sed nulla nisi ardua uirtus [41 1Kb] .

Tertia secura est, quia furem et latronem ibi non timet. »Thesaurizate uobis thesauros in celo, ubi erugo et tinea non demolitur, et ubi fures non effodiunt, nec furantur [42 1Kb] .« Sion igitur custodes  habet tres: prelatum, angelum, Deum. De primo: »Super muros tuos, Ierusalem, constitui custodes, tota die et tota nocte in perpetuum non tacebunt [43 1Kb] .« De secundo: »Et super muros angelorum custodiam.« De tertio: »Nisi Dominus custodierit ciuitatem, frustra uigilat qui custodit eam [44 1Kb] .« Primus percutit, secundus uulnerat, tertius pallio denudat. Percutit increpatione, uulnerat uisitatione, pallio denudat, secularis conuersationis imitatione. Sed notate ordinem uerborum. Inuenerunt, uulnerauerunt,  percusserunt, pallium tulerunt. Inuenerunt in muro solitudinis, percusserunt in baculo correctionis, uulnerauerunt in gladio separationis, nudauerunt pallio secularis conuersationis. Inuenerunt in muro solitudinis, ne dilationis tedeat, in baculo correctionis, ne caro lasciuiat, in gladio separationis, ne spiritus carni consentiat, nudauerunt pallio secularis conuersationis, ut ad operandum se expediat. Primo inuenerunt in muro solitudinis, solitudo triplex est: prima uitiose singularitatis, secunda derelictio in angustiis tribulationis, tertia est in meditatione desiderii celestis. De prima: »ue soli, quia si ceciderit non habet subleuantem [45 1Kb] .« Talis solitarius primus fuit diabolus. De secundo: »In solitudinibus errantes [46 1Kb] .«  Et Christus in passione: »Circumspexi et non erat auxiliator [47 1Kb] .« Et: »Similis factus sum pelicano solitudinis [48 1Kb] .« De tertio: »Factus sum sicut passer solitarius in tecto [49 1Kb] .« In hac erat Maria Magdalena querens Dominum: »Domine, inquit, si tu sustulisti eum, dicito mihi et ego eum tollam [50 1Kb] .« Secundo percusserunt gladio correctionis. Unde: »uirga tua et baculus tuus ipsa me consolata sunt [51 1Kb] .«---»Corripiet me iustus in misericordia et increpabit me [52 1Kb] .« »Ego, ait Dominus, quos amo arguo et castigo [53 1Kb] .« »Argue, obsecra, increpa [54 1Kb] .---»Corripite inquietos, consolamini pusillanimes, suscipite infirmos [55 1Kb] .« Ieremias: »Percussisti eos et non doluerunt, attriuisti eos et renuerunt accipere disciplinam, indurauerunt facies suas supra terram, et noluerunt  reuerti [56 1Kb] .« Tertio uulnerauerunt gladio separationis. De hoc dixit: »Non ueni mittere pacem, sed gladium [57 1Kb] .« Iste »sermo Dei uiuus et efficax et penetrabilior omni gladio ancipiti et pertingens usque ad diuisionem animi ac spiritus [58 1Kb] .« Gladium istum dixi sermonem non prolatum, sed incarnatum. Quarto tulerunt pallium secularis conuersationis.

Triplex est pallium istud: primum uoluptatis, secundum uanitatis, tertium malignitatis. Primum fuit illud quod Ioseph reliquit fugiens in manu domine meretricis [59 1Kb] , secundum illud quod Ioannes euangelista in manu Iudeorum reliquit. »At ille, inquit, reiecta sindone fugit [60 1Kb] .« Tertium quod,  Elia ascendente in celum, in terra remansit [61 1Kb] . Inuentio custodum aufert desolationem, percussio baculi facit liuorem, gladius uulnerans effundit sanguinem, denudatio pallii reddit expeditum ad operationem. Desolationem solitudinis, liuorem contritionis, sanguinem appetitus spiritualis ad operationem uirtutis. Inuentio custodum aufert desolationem, ut dicat: Benedictus es, Domine Deus, »quoniam adiuuisti et consolatus es me [62 1Kb] ,« et: »Secundum multitudinem dolorum meorum in corde  meo, consolationes tue letificauerunt animam meam [63 1Kb] .« Baculus facit liuorem. Est liuor ex lesione corporis, et liuor inuidie. Unde: »uulnus et liuor et plaga tumens [64 1Kb] .« Et est liuor spiritualis anxietatis, et hunc liuorem primum habuit Christus, cuius liuore sanati sumus [65 1Kb] . Gladius fundit sanguinem appetitus spiritualis: unde uita anime in sanguine est. Unde ait Dauid: »Effudi in me animam meam [66-69 1Kb] .« Denudatio pallii facit expeditum. Unde Ioseph eo relicto ad fugiendum fuit uelocior. Ioannes relicta sindone ad euadendum fuit liberior. Elias relicto pallio in terra, ad ascendendum in celum fuit alacrior. Custodes ciuitatis, scilicet Ecclesie, merito diximus apostolos, iuxta illud: »Super muros Ierusalem constitui  custodes [70 1Kb] ,« et maxime Petrum et Paulum, qui sponsam, id est Ecclesiam, inuenerunt errantem, percusserunt repugnantem, uulnerauerunt obstinatam sagitta dilectionis, spoliauerunt inueteratam pallio ueteris conuersationis. De primo dicitur: »Erraui sicut ouis que perierat [71 1Kb] .« Sed contra, Petrus apostolus et Paulus doctor gentium, ipsi nos docuerunt legem tuam, Domine. Repugnabat iuxta illud: »Tu discipulus eius sis, nos discipuli Mosi sumus [72 1Kb] .« Sed percussa est iuxta illud. »Percute filium tuum uirga, et liberabis animam eius a morte [73 1Kb] .« Obstinata erat ut diceret: »Sed neque si spiritus factus est audiuimus [73* 1Kb] . »Sed uulnerata dicit: uulnerata caritate ego. Inueterata erat cui dictum est:  »Exuite ueterem hominem cum actibus suis [74 1Kb] .« Audi spoliatam: Exspoliaui me tunica mea, quomodo induar illa?

Itaque ut contra errorem illuminetur scientia, ueniant Petrus et Paulus tanquam duo scientie luminaria. Propter hoc enim legitur Salomon in templo fecisse Deo cherubim de lignis oliuarum decem cubitorum altitudinis, et alas quinque cubitorum [75 1Kb] . Dignum erat ut Christus qui uenerat misericordiam facere nobis assignaret uiros misericordie, ut iis qui ceciderant per Ade stultitiam homines scientes assignaret ille qui docet hominem scientiam, ut per eos faceret spiritualiter legem intelligere, qui uenit non legem soluere sed adimplere [76 1Kb] . Hec duo cherubim facta sunt de lignis  oliuarum; quia isti sunt uiri misericordie: quorum iustitie obliuionem non acceperunt [77 1Kb] . Hi dicuntur plenitudo scientie: quia non quesierunt scientiam phantasticarum argumentationum: sed »scientiam Dei plus quam holocaustum [78 1Kb] .« Decem cubitorum dicti sunt quia spiritualiter et docentes et adimplentes decem legis articulos accepturi sunt uobiscum singulos denarios. Habemus ergo in cherubim scientiam, in lignis oliue misericordiam, in decem cubitis legis obseruantiam: scientiam, ut  habeatur Dei et nostri cognitio; misericordiam, ut sit in nobis proximi compassio; legis obseruantiam, ut proficiat in nobis mandatorum Dei exsecutio. De primo: »Labia sacerdotis custodient scientiam, et legem ex ore eius requirent, quia angelus Domini exercituum est [79 1Kb] .« Et in eodem: »Periit populus meus eo quod non haberet scientiam [80 1Kb] .« Ad hoc enim apostolis datus est Spiritus scientie. De misericordia ait Iob: »Mecum creuit miseratio, et de utero matris mee egressa est mecum [81 1Kb] .« Itaque isti facti uiri misericordie. De lege: »Pax multa diligentibus legem tuam et non est illis scandalum [82 1Kb] .« De scientia: Est scientia quam sequitur pena, est scientia semiplena, est scientia plena. Prima scit uoluntatem Dei, sed non deserit iniquitatem;  secunda cum tractet de temporalibus, tamen retinet puritatem; tertia prosequitur Dei uoluntatem. Prima est ethnica, quia ethnici hoc faciunt; secunda politica, quia ciuitates temporalia iuste disponunt; tertia apostolica, quia uiri apostolici uoluntati diuine obediunt. De prima: »Melius erat uiam ueritatis non agnoscere, quam post agnitionem retrorsum conuerti [83 1Kb] .« Item: »Seruus sciens uoluntatem domini sui et non faciens, plagis uapulabit multis [84 1Kb] .« Qui apponit hanc scientiam, apponit et laborem. De secunda ait Paulus: »Scio esurire et satiari, et abundare et penuriam pati [85 1Kb] .« Item: »Sacerdotes qui bene sciunt, duplici honore digni habeantur [86 1Kb] .« De tertia Dominus Samaritane mulieri: »Si scires donum Dei, et quis loquitur  tecum, forsitan petiisses ab eo ut daret tibi aquam uiuam [87 1Kb] .« De hac conqueritur propheta: »Non est misericordia, non est ueritas, non est scientia Dei in terra [88 1Kb] .« Item Petrus: »Instruite in fide uestra uirtutem, in uirtute scientiam [89 1Kb] .« Et Paulus: »Nihil iudicaui me scire inter uos, nisi Iesum Christum, et hunc crucifixum [90 1Kb] .« Idem: »Scio cui credidi, et certus sum quia potens est depositum meum seruare [91 1Kb] .« O Petre, ubi est illud uerbum quo negasti Dominum, dicens ancille: »Nescio quid dicis [92 1Kb] .« Tu quoque Paule, cum uestes lapidantium Stephanum seruares, et cum Christum persequi et membra eius non cessares, tunc aliud sciebas quam Iesum Christum crucifixum. Et ille: »Ignorans feci in incredulitate [93 1Kb] .«  Me, ait Petrus, permisit Dominus cadere, ut lapsos releuarem. Me, ait Paulus, permisit Deus errare, ut erroneos ad uiam reducerem. Hi forsitan prefigurati sunt, cum dicebat Samuel ad Saul: Inuenies duos uiros salientes foueas magnas. Isti enim salierunt foueas magnas cum transierunt de peccato ad iustitiam, de laqueis diaboli ad liberam Christi uiam, de formidine mortis eterne ad fiduciam. Hoc est pallium quod tulerunt sponse. uobis  qui estis super terram erit formido, et fouea, et laqueus [94-95 1Kb] : laqueus diabolice seductionis, fouea obstinationis, formido extreme examinationis; laqueus, ut cadat in tentationem; fouea obstinationis, ut ueniat in desperationem; formido, ut sit paratus ad extremam damnationem. De laqueo: »Laqueum parauerunt pedibus meis [96 1Kb] ,« etc. Sed remedium habet, quia: »Anima nostra sicut passer erepta est de laqueo uenantium [97 1Kb] ,« etc. De fouea: »Lacum aperuit et effodit eum, et incidit in foueam quam fecit [98 1Kb] .« Item: »uulpes foueas habent, et uolucres celi nidos [99 1Kb] .« De timore: »Peccator uidebit et irascetur, dentibus suis fremet [100 1Kb] ,« etc. Isti inuenerunt sponsam errantem. Inde Petrus: »Eratis aliquando sicut oues errantes [1 1Kb] .« Et Paulus multis  enumeratis peccatis. »Hoc aliquando fuistis, sed abluti estis, sed sanctificati estis, sed iustificati estis [2 1Kb] .« Percussit Petrus: »Deponentes omnem malitiam et omnem dolum et simulationes [3 1Kb] ,« etc. Et Paulus: »O insensati Galate, quis uos fascinauit non obedire ueritati [4 1Kb] ?« uulnerat Petrus: »Regenerauit nos Deus in spem uiuam, in hereditatem incorruptibilem, et incontaminatam, et immarcescibilem, conseruatam in celis [5 1Kb] .« Et Paulus: »Que sursum sunt sapite [6 1Kb] .« Spoliat Petrus: »Conuersationem uestram habentes bonam inter gentes [7 1Kb] .« Et Paulus: »Obsecro uos, ut digne ambuletis uocatione qua uocati estis, cum humilitate et mansuetudine, cum patientia, supportantes inuicem in caritate [8 1Kb] .«


 Inuenerunt me custodes, qui custodiunt ciuitatem, percusserunt me et uulnerauerunt me, tulerunt pallium meum custodes murorum.

[CARD.] Ac si dicat: Pontifices et Scribe, et Pharisei, qui ex officio debebant custodire ciuitatem, apprehenso uero custode, Filio meo, inuenerunt me in ipso; percutientes eum, percusserunt me, et uulnerantes eum, uulnerauerunt me, quoniam gladius passionis eius meam pertransiuit animam. Abstulerunt quoque pallium gaudii, et dederunt pro eo spiritum meroris [9 1Kb] . Sequitur:


114 Adiuro uos, filie Hierusalem, si inueneritis dilectum meum, ut annuntietis ei quia amore langueo.

 [THO.] Merito languet amore Sponsa, cum gladio spiritus percussa ac uulnerata, carnalis amictum cupiditatis exuit, quia quantum in Deo perficit anima, tantum in mundanis fit debilis et infirma. Nec mirum si anima perfecta languet, cum Apostolus eos qui mundum reliquerunt mortuos appellat: »Mortui enim estis et uita uestra abscondita est cum Christo [10 1Kb] .« Filie Hierusalem. Ciues sunt patrie celestis, sunt filie Babylonis, sunt filie Iude, sunt Sion, sunt Hierusalem. De prima: »Filia Babylonis  misera [11 1Kb] ;« de secunda: »Exsultauerunt filie Iude [12 1Kb] ;« de tertia: »Ut annuntiem omnes predicationes tuas, in portis filie Sion [13 1Kb] ;« de quarta in hoc loco. Prima iacet in peccatorum confusione, secunda se purgat in confessione, tertia est in speculatione, quarta fruitur Dei uisione. Prima enim interpretatur confusio, secunda confessio, tertia speculatio, quarta Dei uisio. Prima ridet errore, secunda liuet merore, tertia languet amore, quarta gaudet honore. Prime dicitur: »Pulchritudo fallax est et uana [14 1Kb] ;« secunda dicit: »Nigra sum, sed formosa [15 1Kb] ;« tertie dicitur: »Ecce tu pulchra es, amica mea, ecce tu pulchra [16 1Kb] ;« quarte dicitur: »Tota pulchra es, amica mea [17 1Kb] ,« ut dictum est. Prima sedet in confusione quasi in fluminibus Babylonis. Quatuor sunt  flumina Babylonis: odium fratris, ardor carnalis uoluptatis, obliuio Dei, tristitia mundi. Ista sunt quatuor fluuii inferni, sicut legitur in petis: primus est Styx qui interpretatur odium, secundus Phlegeton qui dicitur ardens, tertius Lethes qui dicitur obliuio, quartus Cocytus, id est luctus. Hi secundum suas interpretationes sunt predicta flumina Babylonis. Aliquando est homo super flumina, aliquando sub fluminibus, aliquando in fluminibus. Super flumina sunt qui tentationibus reluctantur, in fluminibus qui uincuntur, sub fluminibus qui in tentationibus iacere delectantur. Primus dicit: »Introierunt aque usque ad animam meam [18 1Kb] ;« secundus: »Infixus sum in limo profundi [18* 1Kb] ;« tertius: »ueni in altitudinem maris, et tempestas demersit me [19 1Kb] ;«  »In salicibus« horum fluminum »suspendimus organa nostra [20 1Kb] .« Organa nostra suspendimus in salicibus, id est in sterilitatibus, quando quod ipsi non facimus, aliis predicare erubescimus. Quinque sunt sterilitates: prima actionis, secunda sermonis, tertia cogitationis, quarta affectionis, quinta intentionis. De prima: »Defecerunt in uanitate dies eorum [21 1Kb] ;« de secunda: »uana locuti sunt unusquisque ad proximum suum [22 1Kb] ;« de tertia: »ue qui cogitatis inutile [23 1Kb] !« de quarta: »Utquid diligitis uanitatem et queritis mendacium [24 1Kb] ?« de quinta: »Cor eorum uanum est [25 1Kb] .« In suburbio Babylonis est primum, circa portam secundum, intra muros tertium, circa medium ciuitatis quartum, in intimo  ciuitatis quintum. Operum sterilitas est extra, quia uidetur ab hominibus; sterilitas locutionis iuxta portam, quia uerbo quasi porta interiora manifestamus; cetera tria in ciuitate, quia ea nullus uidere potest: ecce quinque sterilitates. Similiter quinque sunt organa: primum doctrina ueritatis, secundum inflammatio uoluntatis, tertium impetratio gratie, quartum exhilaratio conscientie, quintum est iubilatio, qua Deo gratias referimus pro interna suauitate. Horum organorum, primum instrumentum est  eruditionis, secundum exhortationis, tertium deuotionis, quartum exsultationis, quintum iubilationis. Ad primum pertinet indoctos docere, ad secundum negligentes corripere, ad tertium Domino supplicare, ad quartum in Domino gaudere, ad quintum in admirationis magnitudinem assurgere. In primo organo se cantare promittebat qui dicebat: »Os meum loquetur sapientiam, et meditatio cordis mei prudentiam [25* 1Kb] ;« in secundo cantabat qui ait: »Beatus uir qui suffert tentationem, quoniam cum probatus fuerit accipiet coronam uite [26 1Kb] ;« in tertio: »Omni tempore benedic Deum, et pete ab eo ut uias tuas dirigat [27 1Kb] ;« in quarto: »uenite, exsultemus Domino [28 1Kb] ;« in quinto: »Mirabilis Deus in sanctis suis [29 1Kb] ,«---»Gratia in manibus sanctorum.« Filia Babylonis ridet errore  non audiens: »Risus dolori meo miscebitur, et extrema gaudii luctus occupat [30-31 1Kb] ;« et idem: »Risum reputaui errorem, et gaudio dixi: Quid frustra deciperis [32 1Kb] ?« item: »ue uobis qui ridetis nunc, quoniam lugebitis et uos [33 1Kb] ;« item Iacobus: »Risus uester uertatur in luctum, et gaudium uestrum in merorem [34 1Kb] « uobis fiat. »Pulchritudo eius fallax gratia, et uana [35 1Kb] ,« scilicet exterior. »Mulier pulchra et latua, circulus aureus in naribus suis [36 1Kb] ;« et Iob: »uidi stultum firma radice, et maledixi pulchritudini eius statim [37 1Kb] .« Sed et peta [38 1Kb] :

Forma bonum fragile est, quantumque accedit ad annos
   Fit minor, et spatio carpitur ipsa suo.
Filie Iude se purgant in confessione, iuxta illud: »Confitemini alterutrum peccata uestra [39 1Kb] ,« et:  »Omnia in confessione lauentur, confessio enim secunda tabula est post naufragium.« He humiliter dicunt: »Peccaui super multitudinem arene maris, et non sum dignus uidere celum pre multitudine iniquitatum mearum.« He purgant illud triplex fermentum, de quo Apostolus: »Expurgate uetus fermentum, non in fermento, ait, ueteri, neque in fermento malitie et nequitie [40 1Kb] .« Fermentum uetus est suggestio diaboli, que incipit a cogitatione, transit in delectationem, prorumpit in consensum, peruenit ad actum, et hoc peccando in se. Fermentum malitie est quando peccamus in proximum aliquid machinando aduersus eum ira, odio uel inuidia. Fermentum nequitie est quo peccamus in  Deum ut superbiendo, blasphemando, non credendo. Igitur »Preoccupemus faciem eius in confessione [41 1Kb] ,« etc. Hec aliquando fuit de filiabus Babylonis; ipsa autem gemens conuersa est retrorsum, unde liuet merore, quia »plorans plorauit in nocte, et lacryme eius in maxillis eius [42 1Kb] ;« inde enim clamat: »Lauabo per singulas noctes lectum meum, lacrymis meis stratum meum rigabo [43 1Kb] .« Memor illius Euangelii: »Beati qui lugent, quoniam ipsi consolabuntur [44 1Kb] .« Ergo afflicti quotidie pro peccatis cum  lacrymis exspectemus finem nostrum, ne forte occupati die mortis locum penitentie et uenie inuenire non ualeamus. Hec quamuis fit in merore, exsultat in spe, eo quod fecit iudicium et iustitiam in se in hoc mundo, et ideo non iudicabitur in iudicio, unde: »Exsultauerunt filie Iude, propter, etc. [45 1Kb] .« Ideo dicit confidenter quod sequitur: »Nigra sum, sed formosa [46 1Kb] .« Nigra satisfactione, formosa dilectione; nigra rememoratione peccatorum; formosa spe futurorum bonorum; nigra iudicio hominum, formosa uisitatione angelorum.

Tertie sunt filie Sion, quod interpretatur specula, quia sicut dictum est: »Iste sunt in speculatione, languent amore,« eis dicitur: »Ecce tu pulchra es, amica mea, ecce pulchra [47 1Kb] .« Hic notandum  quod quidam sunt in speculo et in specula: quidam nec in speculo nec in specula, quidam in specula et non in speculo, quidam in speculo et non in specula. Primi sunt coram Deo et hominibus boni; secundi coram Deo et hominibus mali; tertii coram Deo mali, coram hominibus boni; quarti coram Deo boni, coram hominibus mali. Primi exemplo proficiunt, secundi inficiunt, tertii decipiunt, quarti se despiciunt. In speculo sunt, cum se considerant interius; in specula cum apparent exterius. De speculo dicitur: »Oculi sapientis in capite eius [48 1Kb] ;« de specula: »Luceat lux uestra coram hominibus [49 1Kb] .« De secundis dicitur: »ue uobis, Scribe et Pharisei, qui tulistis clauem scientie, nec ipsi introistis, nec alios intrare permisistis [50 1Kb] ;« de tertiis dicitur: »ueniunt ad uos in  uestimentis ouium, intrinsecus autem sunt lupi rapaces [51 1Kb] ;« de quartis dicitur: »Cum oraueris, intra cubiculum tuum, et, clauso ostio, ora Patrem tuum [52 1Kb] .« Item notandum quatuor esse specula: in primo nostram consideramus iniquitatem, in secundo nostram conditionem, in tertio penas infernorum, in quarto beatitudinem celorum. Primum nos trahit ad lamentationem, secundum nos inuitat ad humilitatem, tertium nobis incutit timorem, quartum nos inflammat ad amorem. In primo deponimus confidentiam, in secundo superbiam, in tertio audaciam, in quarto pigritiam. Confidentiam deponunt, qui respicientes peccata sua uident quod uane confidunt in uirtute sua, et in multitudine dolorum suorum gaudent; habent cum Iob dicere: »Ecce non est auxilium mihi in me [53 1Kb] .« Item: »Contra  folium, quod uento rapitur, ostendis potentiam tuam et stipulam siccam persequeris [54 1Kb] .« Adam fuit arbor creatus a Deo, folium quando cecidit suggestionis uento, stipula eiectus de paradiso. De primo Isaias: »Auferam ornamenta de pedibus uestris, et lunulas, et specula [55 1Kb] .« Pedes sunt affectus nostri, quibus gratia subtrahitur agnocendi peccata. De secundo Iacobus: »Si quis est auditor uerbi et non factor, comparabitur, inquit, uiro consideranti uultum natiuitatis sue in  speculo [56 1Kb] ;« de tertio Apostolus: »uidemus nunc per speculum in enigmate, tunc autem facie ad faciem [57 1Kb] ,« non solum beatitudinem, sed etiam penas inferni. De quarto in libro Sapientie: »Sapientia, inquit, candor est lucis eterne, et speculum sine macula [58 1Kb] .« Ipsa enim sapientia, celestia contemplamur.

Primum, ut dictum est, nos trahit ad lamentationem, unde: »ue nobis quia peccauimus, quia cecidit corona capitis nostri [59 1Kb] ;« item: »Putruerunt et corrupte sunt [60 1Kb] ,« etc; item Iob: »Si fuero lotus uelut aquis niuis, et fulserint uelut mundissime manus mee; tamen sordibus intinges me, et abominabuntur me peccata mea [61 1Kb] ;« item: »Peccauimus cum patribus nostris, iniuste egimus, iniquitatem fecimus [62 1Kb] .« In secundo speculo nostram uidemus  conditionem, et inuitat nos ad humilitatem, quippe in eo uidemus uile initium, miserabile exsilium, tristem exitum. Unde Iob: »Homo natus de muliere, breui uiuens tempore, repletur multis miseriis [63 1Kb] .« Audi uile initium: »Qui quasi flos egreditur«, scilicet natus de muliere, »et conteritur,« quia repletur multis miseriis, »et nunquam in eodem statu permanet [64 1Kb] .« Ecce exsilium miserabile: »Et fugit uelut umbra [65 1Kb] ,« scilicet breui uiuens tempore. Ecce habes tristem et festinatum exitum. Et hec sunt ad humilitatem, unde: »Quid superbis, terra et cinis? Homo cum morietur hereditabit serpentes, et bestias, et uermes [66 1Kb] .« In tertio uidemus penas inferorum, quibus nobis incutit timorem. He fiunt igne et gelu, uerme, fame, fetore, flagello. Est etiam

 Horror cum tenebris et flammea uincula membris.
De igne et fetore: »Ignis, sulphur, et spiritus procellarum, pars calicis eorum [67 1Kb] ;« de uinculis, et tenebris, et gelu: »Ligatis manibus et pedibus, mittite eum in tenebras exteriores: ibi erit fletus et stridor dentium [68 1Kb] ;« de uerme: »uermis eorum non morietur, et ignis eorum non exstinguetur [69 1Kb] ; »de fame: »Serui mei comedent et uos esurietis [70 1Kb] ;« de horrore: »Ubi nullus ordo, sed sempiternus horror inhabitat [71 1Kb] .« Hoc uidens merito exclamat: »Timor mortis conturbat me [72 1Kb] ,« etc. Hec uiderat Iob cum clamabat: »Dimitte me paululum ut plangam dolorem meum [73 1Kb] ,« etc. Quartum speculum, quia in eo uidemus celestem beatitudinem, nos inflammat ad amorem. uident enim quod gaudent in celis anime  sanctorum, qui Christi uestigia sunt secuti; et quam gloriosum est regnum in quo cum Christo gaudent omnes sancti. Ideo clamant: »Concaluit cor meum intra me, et in meditatione [74 1Kb] ,« etc., quia ibi nichil deest iis qui Deum diligunt in ueritate. De his speculis dicitur quod fecit Moyses labrum eneum de speculis mulierum, que excubabant ad ostium tabernaculi [75 1Kb] . Tabernaculum est patria celestis, ad cuius ostium, id est ingressum, excubant mulieres, id est anime sancte; ex quarum predictis speculis Moyses, id  est saluatus de aquis, scilicet Deus sine peccato, facit quasi uas quoddam eneum, id est forte et liuido colore, fletum indicans; quadrilaterum, quia ex quatuor speculis, in quo lauabantur sacerdotes sacrificaturi, id est carnem suam domantes, lauantur lacrymis emanantibus. De primo latere, id est de memoria peccatorum, et de secundo latere, id est de miseria nostre conditionis, et de tertio, id est timore gehenne, et de quarto, id est amore patrie. Hec dicta sunt de filia Sion, que est in speculatione. Sed eadem, ut dictum est, languet amore; languet in defectu, in effectu, in affectu. In defectu peccati, in effectu boni, in affectu Dei. Languet in defectu, eo quod dilectum offenderit; in effectu, eo quod quantum uellet pro dilecto pati non sufficit; in  affectu, eo quod differtur beatitudo quam appetit.

115 Primo, languore languebat qui dicebat: »Omnia que fecisti nobis,« etc.; secundo languebat, qui dicebat: »Quid retribuam Domino pro omnibus que retribuit mihi [76 1Kb] ?« Et Iob: »Qui cepit ipse me conterat, soluat manum suam et succidat me [77 1Kb] ;« et Habacuc: »Ingrediatur putredo in ossibus meis, et subter me scateat, ut requiescam in die tribulationis, ut ascendam ad populum accinctum nostrum [78 1Kb] .« Tertio languore languebat qui dicebat: »Sitiuit anima mea ad Deum uiuum, quando ueniam et apparebo ante faciem Dei [79 1Kb] .« Item: »Concupiscit et deficit anima mea in atria Domini [80 1Kb] .« Primo languebat Maria Magdalena iacens ad pedes Christi, ubi »dimissa sunt ei peccata multa, quoniam dilexit multum [81 1Kb] .«  Secundo languebat, quando ad ungendum Dominum unguenta conficiebat, et tanta sollicitudine ad eum querendum laborabat. Tertio languet, quando inuento in specie hortulani dicebat: »Tulerunt Dominum meum et nescio ubi posuerunt eum [82 1Kb] .« Unde tanta letitia secuta est cum diceret Dominus: »Maria.« Et illa: »Rabboni, quod dicitur Magister [83-84 1Kb] .« Ecce ad tempus eius languor mitigatus est. Sed hec amplius languit post ascensionem. Isti dicitur: »Ecce tu pulchra es, amica mea, ecce tu pulchra, oculi tui columbarum [85 1Kb] .« Bis dicitur pulchra, quia pulchra in affectu, pulchra in effectu; in affectu diligendo, in effectu operando: diligendo Deum et proximum, operando misericordie opera  in proximum: opera uirtutis in se, opera pietatis in Deum. Item pulchra est in processu, pulchra in excessu: in processu uirtutis, de uirtute in uirtutem [86 1Kb] ascendendo; in excessu mentis, celestia contemplando. Item dicitur ei: »Specie tua et pulchritudine tua intende prospere, procede et regna [87 1Kb] « te in ea humiliando. Procede in contemplatione, filias Ierusalem emulando. Et regna ad earum pacem perueniendo, quibus nunc dicis: Nuntiate dilecto, quia amore langueo. Ipse enim iam fruuntur pacis  uisione, de qua: »In pace in idipsum dormiam et requiescam [88 1Kb] .« Ipse gaudent honore, quibus dicit Sponsus: »Tota pulchra es, amica mea [89 1Kb] ,« quia pulchra sine culpa, pulchra sine miseria in secula. Harum formam et studium sequuntur laborantes in mundo, ut earum fruantur gaudio. Primi remanent in sterquilinio tanquam imperiti; secundi lento passu ambulant tentationibus compediti; tertii currunt adhuc tamen corruptionibus impediti; quarti ascendunt cum Christo a uinculis carnis expediti. Primi dicunt: »Sedeo regina et uidua non sum, et luctum non uidebo [90 1Kb] ;« secundi: »Trahe me post te [91 1Kb] ;« tertii: »In odorem unguentorum tuorum currimus [92 1Kb] ;« quarti: »Sub umbra illius, quem desideraueram, sedi et fructus eius dulcis gutturi meo [93 1Kb] .«  Primi sunt obstinati, assidue respicientes Sodomam cum uxore Lot [94 1Kb] , in statuam lapideam indurati; secundi erubescentes peccata sua querunt a tergo Saluatoris, cum muliere sanguinaria, tangere fimbriam uestimenti [95 1Kb] ; tertii amore feruentes cum Maria Magdalena inueniunt in specie hortulani [96 1Kb] ; quarti cum regina Saba ingredientes Ierusalem, audiunt sapientiam Salomonis [97 1Kb] , id est ueri pacifici. Primi excluduntur a superna solemnitate, secundi admittuntur momentanee, tertii uisitant eam in frequentatione, quarti possident in assiduitate. De primis: »uie Sion lugent, eo quod non sint qui ueniant ad solemnitatem [98 1Kb] ;« de secundis: »Buccinate in neomenia tuba, in insigni die solemnitatis nostre [99 1Kb] ;« de tertiis: »Constituite diem  solemnem in condensis,« id est frequentationibus, »usque ad cornu altaris [100 1Kb] ,« id est regnum Christi; quarti gaudent cum Christo, de cuius solemnitate gaudent angeli et collaudant Filium Dei. Isti sunt quatuor equi, quos uidit Zacarias propheta [1 1Kb] ; unus erat niger, alius uarius, alius rubeus, alius albus. Niger equus designat primos qui sunt nigri tentationum rubigine; tertius, qui rubeus est, designat tertios qui sunt inflammati caritate; quartus albus quartos designat iam candidatos in corruptione prime stole. De primis: »Denigrata est facies eius super carbones, et non sunt cogniti in plateis [2 1Kb] .« De secundis ait Paulus: »Expurgate uetus fermentum, ut sitis noua conspersio  sicut estis azymi [3 1Kb] .« Azymi sunt, quia mundi a crimine. Sed adhuc egent purgari a fermento, id est ab imminenti tentatione. Propter tertios ait Dauid: »Inflammatum est cor meum et renes mei commutati sunt [4 1Kb] .« Propter quartos dictum est in Apocalypsi: »Sub altare Dei uidi animas interfectorum, clamantes: Usquequo, Domine, non uindicas sanguinem nostrum ab his qui in terra sunt. Et date sunt eis singule stole albe [5 1Kb] .« Isti sunt qui uolant cum Christo ad regnum.


 Adiuro uos, filie Ierusalem, si inueneritis dilectum meum, ut annuntietis ei quia amore langueo.

[CAR] Et introducitur in hoc loco mulier loquens ad mulieres querentes Dominum in sepulcro, dicens: Adiuro uos, o filie celestis Ierusalem, si inueneritis dilectum meum, dicite ei, quia pro amore illius ex dolore passionis eius langueo; ille autem introducuntur respondentes et querentes:


Qualis est dilectus tuus ex dilecto, o pulcherrima mulierum! qualis est dilectus tuus ex dilecta! quia sic adiurasti nos?

[THO.] Dilectus ex dilecto, Filius ex Patre intelligitur, sicut lumen de lumine, Deum de Deo. Sicut enim una claritas et una deitas Patris et Filii, sic est una dilectio, sicut ait Ioannes: »Omnis qui  diligit cum qui genuit, diligit cum qui natus est ex eo [6 1Kb] .« Est dilectus ex dilecto, et est dilectus ex dilecta, et est dilectus in dilecto. Ex dilecto Patre, de dilecta matre, in dilecto fratre. Ex dilecto genitus eternaliter, de dilecta carnem assumens temporaliter, in dilecto edificans templum sibi spiritualiter. De primo: »Dominus dixit ad me: Filius meus es tu, ego hodie genui te [7 1Kb] ;« de secundo: »uerbum caro factum est [8 1Kb] ;« de tertio, »et habitauit in nobis [9 1Kb] .« Unde: »Templum Dei sanctum est, quod estis uos [10 1Kb] .« Si queratur qualis est dilectus ex dilecto, misericors inuenitur et suauis; de dilecta obediens et humilis; ex dilecto gloriosus et mirabilis. De primo: »Suauis Dominus uniuersis, et miserationes eius super omnia opera eius [11 1Kb] ,« de  secundo: »Exinaniuit semetipsum factus obediens Patri usque ad mortem [12 1Kb] ,« de tertio: »Filius sapiens est gloria Patris [13 1Kb] .« Et ipse est »dilectus a Deo et hominibus, cuius memoria in benedictione est [14 1Kb] .« Misericors est, quia misericordia eius nos preuenit, nos comitatur, nos sequitur. De primo: »Deus meus, misericordia eius preueniet me [15 1Kb] ,« de secundo: »Et ueritas mea et misericordia mea cum ipso [16 1Kb] ,« de tertio: »Et misericordia eius subsequetur me omnibus diebus uite mee [17 1Kb] .« Ecce primo precedit, secundo comitatur, tertio sequitur. Precedit, ut uiam ostendat; comitatur, ut in uia de lacu miserie et de luto fecis nos educat [18 1Kb] ; subsequitur, ut insidias latronum preuideat. In primo, bonam uoluntatem  inspirando; in secundo, peccata remittendo, in tertio, a tentationibus liberando; unde Dauid: »uoluntatem timentium se faciet,« preparando; »et saluos faciet,« eis peccata remittendo, »custodit Dominus omnes diligentes se [19 1Kb] ,« a tentationibus defendendo. Item dilectus iste est suauis in operibus penitentie, est suauis in affectionum ordinatione, est suauis in supernorum degustatione. De primo enim dicitur: »Iugum enim meum suaue est et onus meum leue [20 1Kb] ;« de secundo: »O sapientia, que ex ore Altissimi prodiisti [21 1Kb] ,« etc.; de  tertio: »Gustate et uidete, quoniam suauis est Dominus [22 1Kb] .« De dilecta, est obediens. Triplex est gradus obedientie: est enim obedientia que exhibetur propter timorem; est que propter commoditatem; est que propter amorem: propter timorem flagelli, propter commoditatem lucri, propter amorem Dei et proximi. Prima est serui, secunda mercenarii, tertia filii. Prima ex murmuratione, secunda ex mundana cupiditate, tertia ex caritate. Prima est asini, secunda accipitris, tertia canis. Asinus enim non obedit nisi flagellatus, accipiter ad dominum suum redit esca illectus, canis uero sequitur dominum suum etiam ab eo percussus et repulsus. Prima fit seruus obediens usque ad flagelli cessationem, secunda mercenarius usque ad remunerationem,  tertia est Filius Patri obediens usque ad mortem [22* 1Kb] . Item est obedientia bona, est melior, est optima. Bona que exhibetur maiori, melior que pari, optima que inferiori. Prima indulgetur culpa, secunda comparatur beneuolentia, tertia accumulatur gratia. De prima Paulus: »Filii, obedite parentibus uestris [23 1Kb] ;« de secunda: »Alter alterius onera portate [24 1Kb] ;« de tertia: »Subditi estote omni humane creature propter Deum [25 1Kb] .«

Item habet dilectus de dilecta, ut sit humilis secundum carnem. Quare se humiliauit? summa causa fuit eius misericordia. Ex hac tamen quatuor cause surgunt, quia humiliauit se ut peccata nostra deleret, ut confusionem humane conditionis releuaret, ut flagella inferni remoueret, ut dona  spiritualia in uia, eterna in patria nobis conferret. De primo: »Deponet iniquitatem nostram, et proiiciet in profundum maris omnia peccata nostra [26 1Kb] ;« de secundo: »Reformabit corpus humilitatis nostre configuratum corpori claritatis sue [27 1Kb] ;« de tertio: »Ero mors tua, o mors; morsus tuus ero, inferne [28 1Kb] ;« de quarto, in spiritualibus in uia: »Ascendens in altum captiuam duxit captiuitatem, dedit dona hominibus [29 1Kb] .« In patria: »Quod oculus non uidit, nec auris audiuit, nec in cor hominis ascendit, que preparauit Deus diligentibus se [30 1Kb] .« Similiter et nos humiliari debemus his quatuor causis: propter culpam se humiliauit Maria Magdalena, iacens ad pedes Christi [31 1Kb] ; propter conditionis  miseriam, Abraham cum diceret: »Loquar ad Dominum cum sim puluis et cinis [32 1Kb] ;« propter Iob dicens: »Sit nomen Domini benedictum [33 1Kb] ;« propter collata beneficia Dauid dicens: »Laudaui et uilior fiam in oculis meis coram Domino, qui elegit me in regem [34 1Kb] .« Forsitan ardentius querunt dilecti qualitatem, quia forte audierant, quod hic dicitur: »Gloriosus Deus in sanctis suis, mirabilis in maiestate sua.« Est Deus sanctis suis onerosus, est copiosus, est gloriosus. Onerosus dum extrahit, copiosus dum tribuit, gloriosus dum retribuit.  Extrahit de profundo uitiorum, tribuit dona carismatum, retribuit dona uel gaudia beatorum. Onerosus peccatoribus, copiosus diligentibus, gloriosus cum eo regnantibus. Onerosum sensit Dauid cum diceret: »Sagitte tue infixe sunt mihi [35 1Kb] ,« et addidit: »Quoniam iniquitates mee supergresse sunt caput meum, sicut onus graue grauate sunt super me [36 1Kb] .« Sed extrahebat, ait enim: »Eduxit me de lacu miserie et de luto fecis [37 1Kb] .« Audi copiosum: »Aperis tu manum tuam et imples omne animal benedictione [38 1Kb] .« Ecce tribuit sicut apostolis: nam tribuit eis carismatum dona. Audi gloriosum: »O quam gloriosum est regnum in que eum Christo gaudent omnes sancti!« Hic enim retribuit, unde: »uos  estis qui permansistis mecum in tentationibus meis, et ego dispono uobis regnum [39 1Kb] .« In primo nostram abluit feditatem, in secundo nostram supplet egestatem, in tertio nostram releuat uilitatem: feditatem carnalis dilectionis, egestatem diuine consolationis, uilitatem humane conditionis. De feditate: »Sordes eius in pedibus eius, nec recordata est finis sui [40 1Kb] ;« item: »Immunditia tua exsecrabilis est, mundare te uolui, et non es mundata a sordibus tuis [41 1Kb] .« De egestate: »Tu dicis: Quia diues sum et nullius egeo, cum sis miser, et pauper, et cecus, et nudus, et miserabilis [42 1Kb] ;« de uilitate: »uide, Domine, et considera quoniam facta sum uilis [43 1Kb] .« Igitur onerosus est ut mutet feditatem in munditiam; copiosus, ut mutet egestatem in abundantiam; gloriosus, ut  conuertat uilitatem in gloriam. Primo ergo quibus sit onerosus uideamus: est onerosus damnatis, est onerosus malis, est onerosus iustis: damnatis ad eternam afflictionem, malis ad correctionem, bonis ad glorie augmentationem. Primorum est onus Babylonis [44 1Kb] , quod dicitur confusio; secundum onus Aegypti [45 1Kb] , quod dicitur tenebre; tertium onus iumentorum Austri [46 1Kb] , scilicet Spiritus sancti. In primo: »Unusquisque onus suum portabit [47 1Kb] .« Unde dicebat Pharao: »Ite ad onera uestra [48 1Kb] ;« de secundo: »Cibaria et uirga et onus asino [49 1Kb] ;« inde Apostolus: »Alter alterius onera portate [50 1Kb] ;« de tertio: »Iugum enim meum suaue est et onus meum leue [51 1Kb] .«

    . . . Nam leue fit quod bene fertur onus.
Damnatis est onus, scilicet afflictio flagellationis corporee, uermis conscientie, desperatio uenie. Hoc est quod Ioab, quando cepit ciuitatem Rabath, fecit transire super homines ciuitatis illius tribulas, et trahas, et carpenta ferrata [52 1Kb] . Tribule ictu percutiunt, trahe dentibus pungunt, carpenta ossa conterunt. De quibus: »Super tribus sceleribus Damasci, et super quatuor non conuertam eum, quia triturauerunt in plaustris ferreis Galaad [53 1Kb] .« Damascus dicitur potus sanguinis, scilicet demones  qui sitiunt sanguinem nostrum; Ioab dicitur aduersarius, id est diabolus. Hic est satelles Dauid, id est Christi, quia eius imperio punit malos. Rabath dicitur immensa, hic est mundus, qui magnus est. Illum diabolus capit dum mundanos ad se trahit, et sicut dictum est, punit; ecce onerosus damnatis. Est quoque onerosus malis: primo, diuina animaduersione, secundo in uoluptatis separatione, tertio in penitentie satisfactione. Primum enim fit ut conuertatur, secundum ut mundetur, tertium ut reconcilietur. Primum comminabatur Dominus per prophetam sic: »Percute manum tuam, et allide pedem tuum, quia qui longe sunt, peste morientur; et qui prope, 116 gladio corruent, et qui intus obsessi fame morientur [54 1Kb] .«

 Ab Ecclesia longe sunt desperati; prope sunt credentes, sed crimine irretiti; intus sunt idiote errantes, quia pereunt fame uerbi Dei. Primi itaque pereunt peste desperationis, secundi gladio diabolice deceptionis, tertii fame predicationis. Pestis illa figurata est in Aegyptiis, qui perierunt uesicis turgentibus [55 1Kb] . De secundo dicitur: »Euaginabo gladium meum, interficiet eos manus mea [56 1Kb] .« De tertiis: »Paruuli petierunt panem, et non erat qui frangeret eis [57 1Kb] .« Est quoque onerosus uoluptatis separatione. uoluptas enim primo apprehendit, secundo osculatur, tertio amplectitur. Apprehendit, dum mundi gloriam sensibus nostris presentat: osculatur, dum desiderio inflammat; amplectitur, dum desiderantem illaqueat. Hec enim tria inuenis  in illa stulta muliere Salomonis [58 1Kb] . Ait enim: »Apprehendit iuuenem.« Ecce primum. »Et deosculatur eum.« Ecce secundum. »Desideratis fruamur amplexibus.« Ecce tertium. Est etiam onerosus penitentie satisfactione. In ea enim ferrum scindit, ignis comburit, puluis corrodit. Ferrum scindit iterati peccati cicatricem, ignis comburit praue delectationis fluentem humorem, puluis corrodit inueterati peccati putridam carnem. De primo: »Reges eos in uirga ferrea [59 1Kb] .« De secundo: »Quis poterit habitare de uobis cum igne deuorante [60 1Kb] ?« De tertio: Ponet in puluere os suum si forte sit spes [61 1Kb] .« Hunc puluerem apposuit Christus quando Lazarum quatriduanum suscitauit. Ait enim: »Confiteor tibi, Pater;« pro amaritudine  »infremuit spiritu, et lacrymatus est,« et orauit: »Gratias ago tibi, Pater, quia semper me audis [62 1Kb] .« Ecce quomodo est onerosus peccatoribus. Est quoque onerosus sanctis. Hoc uiriliter agendum est, nam peta ait [63 1Kb] :

Sustineas ut onus, nitendum est uertice recto:
Nam flecti neruos si patiare, cades.
Hoc onus si multum habet amaritudinis, multum habet et consolationis. Iugum enim Christi suaue est, onus eius leue [64 1Kb] . Habet quippe amaritudinem  in corde, in manibus, in ore. In ore, dum Christi passiones aliis predicantur; in manu, dum exemplo proprie passionis alii ad martyrium inuitantur; in corde, dum Christi passiones interius reuoluuntur. De primo: Labia illius stillantia myrrham primam. De secundo: Manus mee distillauerunt myrrham, et digiti mei pleni myrrha probatissima. De tertio: Fasciculus myrrhe dilectus meus mihi, inter ubera mea commorabitur. Ecce amaritudo in myrrha, consolatio in fasciculo, scilicet quia paruus. Audi amaritudinem: »Sancti ludibria et uerbera experti, insuper et uincula et carceres [65 1Kb] .« Audi consolationes. »Si coram hominibus tormenta passi sunt, spes illorum immortalis est in eternum.«---»Euntes ibant et flebant, mittentes  semina sua. uenientes autem uenient cum exsultatione, portantes manipulos suos [66 1Kb] .« Inde in lege dictum est: »Offerentes Domino primitias frugum uestrarum, deferetis manipulum ad sacerdotem, qui leuabit fasciculum coram Domino, ut sit pro uobis [67 1Kb] ,« etc. Ecce onerosus sanctis.

Sequitur quomodo copiosus est donando. Dat enim temporalia bona, dat spiritualia, dat eterna. Temporalia quibus sustentamur, spiritualia quibus adiuuemur, eterna quibus beatificemur. Primum ne caro deficiat, secundum ut spiritus proficiat, tertium ut gloria nobis sufficiat. De primo: »Qui dat iumentis escam ipsorum, et pullis coruorum inuocantibus eum [68 1Kb] .« Item: »Qui dat escam omni  carni [69 1Kb] .« De secundo: »Ascendens Christus in altum captiuam duxit captiuitatem, dedit dona hominibus [70 1Kb] .« De tertio: »Gratiam et gloriam dabit Dominus [71 1Kb] ;« et: »Dedisti hereditatem timentibus nomen tuum, Domine [72 1Kb] .« Item, dat Filium, dat Spiritum sanctum, dabit seipsum: Filium, ut sit dux in prelio, Spiritum, ut dirigat consilio, se pro premio: dux in prelio, ut ipsum ad regnum sequamur; Spiritum ut dirigiat consilio, ut per ipsum de tribulationibus consolemur; se, in regno ut eius uisione fruamur. De primo: »Puer natus est nobis [73 1Kb] .« De secundo: »Rogabo Patrem, et alium Paracletum dabit uobis Spiritum ueritatis [74 1Kb] .« De tertio promisit: »Ero illorum Dominus in perpetuum [75 1Kb] .« De his tribus dicitur angelo  Pergami: »Qui uicerit, dabo illi manna absconditum,« id est Spiritum sanctum, »et dabo illi calculum candidum,« id est Christum in carne munda a peccatis, »et super calculum nomen nouum scriptum, quod nemo scit, nisi qui accipit [76 1Kb] ,« id est Patrem qui est super calculum: quia Pater maior est Filio secundum humanitatem. Nouum enim est quod Pater sit in una persona Dei et hominis, scilicet Pater in Filio conterminato, quod non intelligemus, donec accipiamus. Ecce copiosus.

 Est et gloriosus: gloriosus in seipso, gloriosus in Filio, gloriosus in sancto. In seipso per imperium, in Filio per officium, in sancto per obsequium. Per imperium maiestatis, per officium quod impleuit infirmitatis, per obsequium quod exhibuit sanctus in operibus. Ad primum: »Timebunt gentes nomen tuum, Domine, et omnes reges terre gloriam tuam [77 1Kb] .« Item: »Aedificauit Dominus Sion, et uidebitur in gloria sua [78 1Kb] .« De secundo: »Filius sapiens gloria patris [79 1Kb] .« De tertio: »Glorificate et portate Dominum in corpore uestro [80 1Kb] .« Audisti onerosum, audisti copiosum, audisti gloriosum. uideamus Dominum sedentem super solium excelsum et eleuatum [81 1Kb] , et sanctos ad solemnitatem occurrentes, ut uideant maiestatem Trinitatis. Unde  canunt: »In principio erat uerbum [82 1Kb] .« uenit »mulier amicta sole et luna sub pedibus eius [83 1Kb] .« Beata uirgo splendida sole, que peperit. Inde ei cantamus: »Felix namque es, sacra uirgo Maria, et omni laude dignissima, quia ex te ortus est Sol iustitie Christus Deus noster [84 1Kb] .« Sequuntur astra matutina, iubilantes filii Dei, scilicet angeli in citharis aureis laudantes Regem et dicentes: »Sanctus, Sanctus, Sanctus [85 1Kb] , et sanctum Dominum laudant omnes angeli dicentes: »Te decet laus et honor, Domine [86 1Kb] .« Occurrunt et prophete qui spiritu inebriati, uiam Regi parantes sub sermonis inuolucro futurum nuntiauerunt, offeruntque Regi librum signatum septem signaculis aperiendum [87 1Kb] . Unde:  »Inter natos mulierum non surrexit maior Ioanne Baptista [88 1Kb] .« Apparet et corona stellarum duodecim, scilicet apostoli. Qui simplicitate columbina astuti, rore celesti mundi ariditatem impinguauerunt. Unde: »Qui sunt isti qui ut nubes uolant, et quasi columbe ad fenestras suas [89 1Kb] ?« Ecce cum uexillo purpureo martyrum chorus, qui malogranatum portantes, grana roseo colore rutilantia Regi propinant, reiecto cortice; quippe »qui uenerunt ex magna tribulatione et lauerunt stolas suas in sanguine Agni [90 1Kb] .« Sequitur urna aurea, id est confessores exterius per bona opera lucentes, intus habentes manna, id est dulcedinem deuotionis, tabulas intelligentie, uirgam discipline. Unde: »Sint lumbi uestri precincti et lucerne ardentes in  manibus uestris [91 1Kb] .« Ultimo offeruntur Regi uirgines, qui non inquinauerunt uestimenta sua clamantes: Lectulus noster floridus, in quo requiescat flos campi et lilium conuallium. In Maria ergo Deus habet hospitium, in angelis obsequium, in prophetis speculum, in apostolis predicationem, in martyribus passionem, in confessoribus disciplinam, in uirginibus uite munditiam. Ex dilecto fuit gloriosus et mirabilis, nunc gentibus et Iudeis, nunc apostolis, nunc angelis. Primum miraculorum exhibitione, secundum in resurrectione, tertium in  ascensione. De primo dictum est: »uidimus mirabilia hodie [92 1Kb] .« De secundo: »Mirabilis facta est scientia tua ex me [93 1Kb] .« De tertio: »uiri Galilei, quid admiramini aspicientes in celum [94 1Kb] ?«


Qualis est dilectus tuus, quia sic adiurasti nos?

[CARD.] Ac si dicant: O pulcherrima mulierum, que amore dilecti tui succensa, sic adiurasti nos, responde nobis quam sit amabilis, quam sit desiderabilis, quam sit speciosus in utraque natura, et indica nobis qualis est dilectus tuus ex dilecto, qualis est, scilicet in deitate, secundum quam ex Patre, ut dilectus ex dilecto, et illud etiam indica qualis est dilectus tuus secundum decorem humanitatis assumpte, quibus illa respondet:


 Dilectus meus candidus et rubicundus: electus ex millibus.

[THO.] Candidus, quia »in carne apparens peccatum non fecit, nec inuentus est dolus in ore eius [95 1Kb] .« Rubicundus, quia »lauit nos a peccatis nostris in sanguine suo [96 1Kb] .« Et bene primo candidus, deinde rubicundus, quia primo mundus a sanguine peccati uenit in mundum, deinde sua passione cruentus exiuit de mundo. Electus ex millibus, quia unus ex humano genere, per quem mundus reconcilietur, assumptus est a Deo. Hic solus mortalium dignus fuit audire de celo: »Hic est Filius meus dilectus in quo mihi bene complacui [97 1Kb] ,« id est, in quo nichil uitii quod me offenderet, et omne pondus uirtutis in quo gauderem inueni. Unde in Ecclesiaste: »uirum de mille unum  reperi [98 1Kb] .« Christus candidus fuit de uirgine, rubicundus de cruce, electus ex millibus a Patre. Candidus de uirgine, quia de ea natus est »qui peccatum non fecit, nec inuentus est dolus in ore eius [99 1Kb] .« Rubicundus in cruce, per quam diabolus est uictus, et mundus Christi sanguine redemptus [100 1Kb] . Electus de millibus a Patre, qui solus dignus esset aperire librum et soluere septem signacula eius [1 1Kb] . In primo uenit sine peccato, in secundo nos lauit a peccato, in tertio ostendit quibus instrumentis, id est sacramentis, nos custodiamus a peccato. Per primum nos docet ut simus candidi, per munditiam puritatis; per secundum ut simus patientes ex feruore caritatis; per tertium ut simus firmi  in fide cognitione ueritatis. Notandum quod quatuor sunt candores: primus phantasticus, ut incantatorum; secundus superficialis, ut pictorum; tertius innatus et in subiecto mutabilis, ut hominum qui frequenter nati candidi, mutantur in nigrum; quartus innatus, sed non a subiecto potest separari, ut margaritarum. Primus est uanitas mundi in mundi amatore, secundus est hypocrisis in simulatore, tertius est uirtus in religioso, quartus est claritas in beato. A primo nos prohibet Moyses cum diceret: »Sacerdos qui habet albuginem in  oculo, non offerat sacrificium [2 1Kb] .« Albuginem habet in oculo qui secularia libenter exterius contemplatur, et interius delectatur. Inde est quod bubo, quia nimiam habet albedinem in oculis, in die uidere non potest. A secundo nos absterret, cum in Euangelio uocat hypocritas sepulcra dealbata [3 1Kb] . Ad tertium nos inuitat Salomon dicens: »Omni tempore sint uestimenta tua candida, et oleum de capite tuo non deficiat [4 1Kb] .« Hoc sumus candidi, sed tamen ab eo quandoque cadimus, et Christus in uia, sed sine casu. De quarto: »Date sunt eis singule stole albe [5 1Kb] .« Item in eodem: »Qui uicerit, dabo ei calculum candidum [6 1Kb] .« Sed candor iste sine rubore esse non debet, ut iucundius niteat, ut candorem uirtutis informet feruor caritatis.

 Sed est rubor coccineus, est roseus, est purpureus. Coccineus est ardentior, roseus iucundior, purpureus pretiosior. Coccineus ardentior, quia ignem imitatur, roseus iucundior, quia utroque, scilicet candore et rubore miscetur, purpureus pretiosior, quia eius claritate regia uestis honoratur. In coccineo designatur ardor temporalium passionum, in roseo uirtutum candor mistus amori supernorum, in purpureo regia dignitas martyrum. De primo ait Dauid: »Igne me examinasti sicut examinatur argentum [7 1Kb] .« De secundo: »Iucunditatem et exsultationem thesaurizauit super eum [8 1Kb] .« De tertio: Quia pro Christi amore sanguinem suum fuderunt, ideo cum Christo regnabunt  in eternum [9 1Kb] . Item: »Fecisti nos Deo in sanguine tuo regnum et sacerdotes [10 1Kb] .« Unde: »uos autem genus electum, regale sacerdotium [11 1Kb] .« In designatione primi fuit Christus in passione sua uestitus chlamide coccinea, unde dictus est rubicundus; in designatione secundi apparuit angelus ad sepulcrum in rubeo et candido colore; »erat enim aspectus eius sicut fulgur, et uestimenta eius sicut nix [12 1Kb] .« Erat enim in eo rubor propter caritatem, albedo propter puritatem; horum mistura facit iucunditatem. Sed ut hec mistura fieret, Christus in passione non solum coccino, sed alba ueste indutus legitur. Fuit quoque uestitus purpura [13 1Kb] , ut dignitas quam apud Patrem post ascensionem suscepturus erat, et suis martyribus cum regio honore  erat traditurus, in illa purpura plene exprimeretur. Dicitur dilectus electus ex millibus, sed electus etiam ex denariis, ex centenariis, ex millibus, id est ex omnibus perfectus. Isti enim tres numeri triplicem designant in Ecclesia perfectionem. In denario perfectio uirtutis, in centenario uirginitatis, in millenario intelligentie ueritatis. In denario est perfectio uirtutis, quia ex binario et quinario multiplicatur, que sunt septem uirtutes. Hec est prima perfectio, quia denarius primus limes est  in numeris. In centenario est perfectio uirginitatis, quia transit a leua in dexteram, numerando omnes iuncturas et summitates in superficie sinistre manus, per quinarios, et sic ultimus quinarius computabitur in dextera. Hic enim uirginitas leuam, id est mundi sollicitudinem fugiens, dexteram, id est angelorum uitam appetit. Hic enim numerus multiplicatur ex denario, quia inanis est uirginitas, si non sit fundata uirtutibus. In millenario est perfectio intelligende ueritatis. Hic multiplicabitur ex denario et centenario, quia uirtutum fortitudo et munditia castitatis ad intelligendam ueritatem supernorum necessaria est. Cui dilectus iste est electus ex denariis, qui non solum uirtutum habet perfectionem, sed etiam Dominus uirtutum dictus  est. Unde: »Dominus uirtutum ipse est Rex glorie [14 1Kb] .« Est etiam electus ex centenariis, quia non solum perfectus ex uirginitate, sed etiam natus est de uirgine. Unde: »Ecce uirgo concipiet et pariet filium [15 1Kb] .« Est quoque electus ex millibus, quia non solum perfectus intelligentia ueritatis, sed dicitur ipsa ueritas.

117 Unde: »Ego sum uia, ueritas et uita [16-17 1Kb] ;« item: »uidimus cum plenum glorie et ueritatis. Et de plenitudine eius omnes accepimus [18 1Kb] .« Et ideo dignus fuit aperire librum, et soluere septem signacula eius [19 1Kb] que sunt: natiuitas, baptismus, passio, descensus ad inferos, resurrectio, ascensio, sancti Spiritus missio. Clausa sigilla erant prophete obscure, in quibus hec latebant; liber quem  aperuit, Scriptura quam impleuit. Natiuitas larebat sub hoc signaculo cap. Iu Malachie: »Orietur uobis timentibus nomen meum sol iustitie.« Baptismus, sub isto Zacarie cap. XIII: »Erit fons patens domus Dauid,« et: »Habitantibus Ierusalem in ablutionem peccatoris et menstruate.« Passio sub isto Isaie cap. LIII: »Quasi ouis ad occisionem ductus est, et quasi agnus coram tondente se obmutescit.« Descensus ad inferos sub isto Ozee cap. XIII: »Ero mors tua, o mors, morsus tuus ero, inferne.« Resurrectio sub isto Iudicum cap. XuI: »Dormiuit autem Samson usque ad medium noctis,« et: »Surrexit Samson de ciuitate Gaza media nocte, et tulit portas ciuitatis.« De ascensione, Dauid: »Ascendit Deus in iubilatione et Dominus  in uoce tube [20 1Kb] .« Missio sancti Spiritus sub isto latebat: »Emitte Spiritum tuum et creabuntur [21 1Kb] .« His sigillis per Filium suum salutauit nos Pater qui mandat salutes Iacob [22 1Kb] . Filius enim carnem assumendo, reparauit hominis dignitatem, qui per lapsum primi hominis [23 1Kb] »comparatus est iumentis insipientibus, et similis factus est illis [24 1Kb] .« Per baptismum hominis tam actualis quam originalis culpe lauit impuritatem, cuius iustitie erant quasi pannus menstruate [25 1Kb] , quia computruerunt quasi  iumenta in corde suo [26 1Kb] . Per passionem nos reconciliauit Patri, quia se offerens in cruce, expiando pro nobis reatum, nostram suppleuit paupertatem: »Eramus enim natura filii ire [27 1Kb] .« Per descensum ad inferos, absoluit iustos a potestate tenebrarum, ut uiderent Patris faciem »sedentes in tenebris et umbra mortis [28 1Kb] .« Per resurrectionem hominem letificauit, quia certificauit quod corruptibile hoc induet incorruptelam, et mortale hoc immortalitatem [29 1Kb] . Cum sit »omnis caro fenum, et omnis gloria eius quasi flos feni [30 1Kb] .« Per ascensionem suam spem fecit nobis credentibus reuertendi ab hoc exsilio ad patriam, qui »futuram inquirimus,« quia »non habemus hic manentem ciuitatem [31 1Kb] .« Per missionem sancti Spiritus nos erudit ad ueram  disciplinam, et intelligentiam, et iustitie amorem. »Spiritus enim sanctus discipline effugiet fictum, et auferet se a cogitationibus que sunt sine intellectu, et corripietur a superueniente iniquitate [31* 1Kb] .« Ista sigilla sub septenario numero continentur qui est uirgo numerus, quia infra primum limitem solus est, qui nec gignit nec gignitur, id est nec alium multiplicat, nec ab alio multiplicatur: designans quod solus Christus uirgo et de uirgine natus, dignus fuit ea aperire. Item senarium qui primus est perfectus unitate superat, quia solus Christus omnes perfectos iustitia superauit, et ideo fuit electus ex millibus, ut dignus esset aperire signacula [32 1Kb] . uel sic: in Apocalypsi legitur: »Ex tribu Ruben, duodecim millia signati [33 1Kb] ,« et cetera que sequuntur. Ex omnibus  millibus filiorum Isrel, solus Christus de tribu Iuda est electus, qui aperiret sigilla ista quibus isti signati erant, sed adhuc clausi. Primum sigillum, scilicet natiuitatis Christi, nobis aperitur, si pueri illius puritatem et simplicitatem sequimur ut simus sicut modo geniti infantes rationabile, sine dolo, lac concupiscentes [34 1Kb] . Sigillum baptismi nobis aperitur, si per confessionem peccata nostra lauamus, ut scilicet confiteamur alterutrum peccata nostra, et oremus pro inuicem ut saluemur [35 1Kb] . Sigillum passionis nobis aperitur, si de peccatis in confessione lotis per asperitatem penitentie satisfaciamus, ut carnem nostram cum uitiis et concupiscentiis crucifigamus [36 1Kb] . Sigillum descensionis ad inferos nobis aperitur, si inferni penas sepe rememorantes sollicite  nos custodimus ne in tentationes et laqueum diaboli incidamus [37 1Kb] . Sigillum resurrectionis nobis aperitur, si relicta seculari conuersatione, mortui mundo Deo uiuamus, ut deponentes ueterem hominem cum actibus suis in nouitate uite ambulemus [38 1Kb] . Sigillum ascensionis nobis aperitur, si Christo inherentes que sursum sunt queramus que sursum sunt sapiamus [39 1Kb] , ut in hac peregrinatione solo corpore constituti, cogitatione et auiditate in illa eterna patria conuersemur. Sigillum missionis sancti Spiritus  nobis aperitur, si caritas Dei diffusa est in cordibus nostris, per Spiritum sanctum qui datus est nobis [40 1Kb] , ut diligamus Deum plusquam nos, id est ex toto corde, ex tota anima, ex tota mente et proximum sicut nos [41 1Kb] . Solus itaque Christus aperit librum cordis, ut hec intelligamus; soluit signacula ut faciamus.


Dilectus meus candidus et rubicundus, electus ex millibus.

[CARD.] Ac si dicat: Dilectus meus candore deitatis est purissimus, et secundum humanitatem rubet in sanguine passionis: ipse est electus ex millibus tanquam »speciosus forma« et speciosus »pre filiis hominum [42 1Kb] ,« quia sicut dicit Iob: »Nescit homo pretium eius [43 1Kb] .« Consequenter caput dilecti  sui describit, et membra, et respondit mater Domini querentibus, dicens:


Caput eius aurum optimum, come eius sicut elate palmarum, nigre quasi coruus: oculi eius sicut columbe super riuos aquarum, que lote sunt lacte et resident iuxta fluenta plenissima.

[THO.] Dicit Apostolus: »Caput mulieris, uir; caput uiri, Christus; caput Christi, Deus [44 1Kb] .« Hoc caput est aurum optimum, quia sicut aurum cetera metalla excellit, ita summa Diuinitas omnibus que fecit precellit. Come illius elatis palmarum assimulantur, id est caterue sanctorum que dulcedinem superne retributionis exspectant, unde: »Iustus ut palma florebit [45 1Kb] .« He come dicuntur nigre quasi coruus, quia, quamuis de misericordia Dei  supernam dulcedinem exspectant, ex se tamen se esse nigros, id est peccatores et indignos, fatentur. Oculi eius sicut columbe dicuntur propter dona Spiritus sancti, qui per columbam designatur, unde Ioannes uidit agnum habentem cornua septem, quod exponit sic: »Qui sunt septem spiritus missi in uniuersam terram [46 1Kb] ,« id est septem dona Spiritus sancti. He resident super riuos aquarum, quia quidquid oculi spirituales in se macule deprehendunt, aquis gratie spiritualis abluunt; uel resident iuxta fluenta plenissima, quia per gratiam Dei, diaboli deprehendunt machinamenta. Que lote sunt lacte, quia alimento simplicis doctrine Scripturarum uidentes peccata sua ab his abluuntur ut sint mundi. Caput dilecti, id est Christi, auro comparatum,  est diuinitas; come eius elatis palmarum collate, fidelium ex eo pendens unitas; oculi eius dilecti columbe, diuinorum unitas et intelligentium puritas et simplicitas. De primo: »Caput Christi, Deus [47 1Kb] ;« de secundo: »Capillus de capite uestro non peribit [48 1Kb] ;« de tertio: »Pulchriores sunt oculi eius uino [49 1Kb] .« Caput aureum aliquando admiscetur argento, ut fiat electrum; aliquando gemme coniungitur, ut fiat ornamentum; aliquando per se ponitur, et est ex sui natura pretiosum. Ex primo  contrahit pallorem, ex secundo uarium habet colorem, in tertio quasi sol ex se natiuum habet splendorem. De primo: »Posteriora dorsi eius in pallore auri [50 1Kb] ,« quia »exinaniuit semetipsum nostram assumens mortalitatem [51 1Kb] .« De secundo dicitur: »Iris in capite eius [52 1Kb] ,« propter colorum uarietatem. Habet enim ruborem auri, id est diuinitatis. uirorem gemme, id est iam glorificate humanitatis. De tertio: »Fulgebunt iusti sicut sol in regno Patris eorum [53 1Kb] ,« quasi ex claritate diuinitatis. In primo est aurum bonum, in secundo melius, in tertio optimum. Non quia in se gradus aliquos recipiat, sed quia in nobis uariis effectibus nobis proficiat. Primum bonum fuit cum se argento nostre humilitatis inungens, luce gratie sue tenebras  nostras illuminauit [54 1Kb] ; qui eramus aliquando tenebre nunc autem lux in Domino [54* 1Kb] . Secundum melius est, quia in modum sue resurrectionis »reformabit corpus humilitatis nostre, configuratum corpori claritatis sue [55 1Kb] .« Tertium est optimum, quod tam inestimabilis est claritatis et pulchritudinis, ut cum angeli cum assidue uideant, amplius desiderent in eum prospicere [56 1Kb] . Unde Dominus: »Clarifica me, Pater, apud temetipsum claritate quam habui priusquam mundus fieret [57 1Kb] .«

Moraliter, hoc triplex aurum est in homine: primum est bonum, scilicet disciplina in exteriori habitu; secundum melius, scilicet puritas amoris in affectu: tertium optimum, scilicet sapor celestium cum intellectu. In figura primi, in Daniele  est uisus angelus precinctus renes auro obryzo [58 1Kb] . In Apocalypsi [59 1Kb] , in figura secundi ad mammillas cinctus aurea zona. In figura tertii in eodem [60 1Kb] uisus angelus: »Et corona aurea in capite eius.« Item in figura primi, arca Domini foris erat deaurata; in figura secundi interius; in figura tertii intus erat urna aurea, habens manna, id est supernorum dulcedinem: et tabulas Testamenti [61 1Kb] , scilicet intellectum eorumdem. Primum plangit Ieremias in filiis Isrel peperisse, dicens: »Filii Sion inclyti et amicti auro puro, quomodo reputati sunt in uasa testea [62 1Kb] ?« De secundo in Apocalypsi angelo Laodicie: »Suadeo tibi ut emas aurum ignitum purum ut locuples fias [63 1Kb] .« Item de tertio Ieremias: »Quomodo obscuratum est aurum, mutatus est  color optimus [64 1Kb] ?« Primum lucet oculis alienis, secundum propriis, tertium diuinis. De primo accipit proximus ut »a malo declinet [65 1Kb] ,« in secundo uidet in seipso homo ut Creatori se inclinet, in tertio »habet Filius hominis ubi caput reclinet [66 1Kb] .« Ibi enim »fecit sibi Salomon reclinatorium aureum [67 1Kb] ,« in quo requiescat ipse. Ex hoc capite dependent come, id est fideles sequentes caput suum obediendo, que similes dicuntur elatis palmarum, id est ramis uel palmis in altum elatis. Quatuor enim  habet palma in quibus eam debemus imitari: inferius enim habet asperitatem, superius lenitatem. Inferius truncus est gracilior, superius est grossior. Temporalem enim uitam que inferior est, debemus agere in asperitate penitentie; spiritualem que superior est in morum lenitate. Item inferius debemus esse graciliores, ne terrena nimis appetamus; superius grossiores, effundendo ad superna cor nostrum, ut »que sursum sunt« sapiamus [68 1Kb] . Audi de primo, de asperitate temporalis uite: »Qui Christi sunt, carnem suam cum uitiis et concupiscentiis crucifixerunt [69 1Kb] ;« item: »Mortificate membra uestra que sunt super terram [70 1Kb] .« Ait Apostolus: »Castigo corpus meum et in seruitutem redigo [71 1Kb] .« Audi morum lenitatem in uita  spirituali: »Deponentes omnem malitiam, et omnem dolum, et simulationes, et inuidias, et omnes detractiones sicut modo geniti infantes rationabile, sine dolo, lac concupiscite [72 1Kb] .« Ait Apostolus: »Maledicimur et benedicimus [73 1Kb] ,« etc. Audi gracilitatem, id est temporalium abiectionem: »Nemo militans Deo implicet se secularibus negotiis, ut ei placeat, cui se probauit [74 1Kb] .«---»Precipe diuitibus huius seculi nil altum sapere, nec sperare in incerto diuitiarum [75 1Kb] .«---»Diuitie si affluant, nolite cor apponere [76 1Kb] .« Audi grossitudinem superius, id est cor dilatatum superius: »Que sursum sunt sapite [77 1Kb] .« Item: »Sperate in eo, omnis congregatio populi; effundite coram illo corda uestra: Deus adiutor noster in eternum [78 1Kb] .« Item quatuor habet  palma, scilicet spatulas, id est ramos: qui sunt quasi spatule. Ea etiam coronantur triumphantes. Habet pulchritudinem florum, dulcedinem dactylorum. In spatula nos inuitat ad pugnam; in corona triumphatorum ad uictoriam; in pulchritudine florum, ostendit resurrectionis gloriam; in dulcedine dactylorum, suauitatem uidendi Dei presentiam. De primo: »Accingere gladio tuo super femur tuum, potentissime [79 1Kb] ;« et: »Estote fortes in bello et pugnate cum antiquo serpente [80 1Kb] .« De secundo: »Omne quod natum est ex Deo, uiuet in eternum [81 1Kb] .« Item: »Qui uicerit, dabo illi coronam uite [82 1Kb] .« De tertio: »Fulgebunt iusti sicut sol in regno Patris eorum [83 1Kb] ,« quando »iustus ut palma florebit [84 1Kb] .« De quarto: »Beati mundo corde, quoniam  ipsi Deum uidebunt [85 1Kb] ,« scilicet quando »similes ei erimus,« quando »uidebimus eum sicuti est [86 1Kb] .« He come dicuntur nigre quasi coruus, scilicet ut homo, quantumlibet sit iustus, causa humilitatis peccatorem se confiteatur. Coruus habet quatuor notabilia in theologia: nigredinem, rapax est, cadauere uiuit, uocem habet turpem et dilatoriam, scilicet cra, quam semper mittit ad crastinum. Nigredo designat luctum presentis miserie: que accidit ex rapacitate Ade, quia rapinam arbitratus  est, quando uoluit esse sicut Deus [87 1Kb] . Cadauere quoque pastus est, quando uoluntatem impleuit edendo de ligno uetito [88 1Kb] . Unde de immortali cadauer factus est, id est caro data uermibus. uocem habuit turpem et dilatoriam, quando confiteri distulit: quando se excusauit, dicens: »Mulier quam dedisti mihi, dedit mihi de ligno et comedi [89 1Kb] .« Hec nigredo designat in nobis, quando lugemus rapinam superbie nostre; cadauer uoluptatis moram confessionis. Triplex est nigredo: prima peccati, unde: »Denigrata est facies eorum super carbones et non sunt cogniti in plateis [90 1Kb] ;« secunda afflictionis, ut hic: Nigre quasi coruus; tertia est humilitatis, 118 unde: »Nigra sum, sed formosa [90* 1Kb] .«

In harum figura tres legimus coruos. Primus de  arca exiens inuento cadauere, redire contempsit [91 1Kb] , quia qui uoluptatibus pascitur contemnit Ecclesie unitatem. Iste igitur nigredine pascitur uoluptatum et remanet in diluuio. Secundus nigrescit carnis afflictione et salutem meretur a Deo. Hic enim afferebat Elie carnes [92 1Kb] , qui interpretatur Deus meus Dominus, et Domini est salus. Tertius nigrescit humilitate, et quasi refectionem panis Christo per hec afferet, pro nobis humiliato. Hic est enim qui panem afferebat primo eremite Paulo; qui modicus uel quietus interpretatur, id est humilis, sicut Christus. Sequitur: Oculi eius sicut columbe, que sunt lote lacte; et resident iuxta fluenta plenissima. In Scriptura inuenimus quatuor modis accipi oculos dilecti. Sunt enim eius oculi dona Spiritus sancti, que  illuminant corda nostra. Unde propheta: »Super lapidem unum oculi septem [93 1Kb] .« Et Ioannes uidit agnum stantem habentem oculos septem [94 1Kb] . Dicuntur et eius oculi approbatio diuina. Unde: »Oculi Domini super iustos [95 1Kb] .« Sunt eius oculi prophete et apostoli. Unde: »Oculi mei languent pre inopia [96 1Kb] .« Sunt et eius oculi contemplatiui et circumspecti. Unde: »Pulchriores sunt oculi eius uino [97 1Kb] ;« et: »Statura erat in rotis, et altitudo, et horribilis aspectus, et totum corpus plenum oculis [98 1Kb] .« Hi oculi uident altitudinem contemplando celestia que appetant, et horrorem inferni quem fugiant et preuident insidias aduersarii, ut staturam, id est stabilitatem in bono habeant. Hec sunt in rota, id est in uita humana, que uolubilis est, quia transitoria.  Hic agitur de his oculis circumspectionis, qui comparantur columbis lotis lacte, propter simplicem earum aspectum, et lote sunt lacte, id est mundate a peccatis per simplicem doctrinam, et, ut se circumspiciant, resident iuxta fluenta plenissima. Fluenta hec sunt dona Spiritus sancti, quorum gratia imminentia pericula preuidemus. De quibus: »Qui sitit, ueniat ad me et bibat. Flumina fluent de uentre eius aque uiue [99 1Kb] .« Hec sunt plena in peccatorum remissione, pleniora, in conferenda Dei  et proximi dilectione, plenissima, in sollicita, ne ab his cadat circumspectione. uel fluenta sunt diuina Scriptura que plena sunt moralitate, in qua uidemus quomodo uiuere debeamus; pleniora sunt allegoria, in qua que pro nobis facta sunt cognoscimus; plenissima sunt per anagogen, in quo consideramus celestia, que in premium exspectamus. De his fluentis dicitur: »Flumen Dei repletum est aquis [100 1Kb] ,« etc. In his fluminibus circumspicimus ut, sicut columba accipitrem, inimicum uenientem cognoscamus. Triplex est inimicus noster, scilicet caro, mundus, id est mundi tyrannus diabolus. Unde Paulus: »Non est uobis colluctatio solum aduersus carnem et sanguinem [1 1Kb] :« ecce primus; »sed aduersus principes et potestates, contra mundi rectores  tenebrarum harum [2 1Kb] :« ecce secundus; »Contra spiritualia nequitie in celestibus [3 1Kb] :« ecce tertius. Primus pugnat uoluptate, secundus malignitate, tertius suggestione. Primus ut maculet sobrietatem, secundus ut frangat fidei firmitatem, tertius ut obscuret Dei cognitionem. Primus uincitur fugiendo, secundus uoluntarie patiendo, tertius uiriliter resistendo. Hoc est quod dictum est ad Dauid: »Cum audieris sonitum gradientis in cacumine pyrorum, tunc egredieris ad pugnam [4 1Kb] .« Graditur enim Dominus in imo pyrorum, temperans in nobis nostram sensualitatem, ne cadat in carnis uoluptatem; in medio, quando contra principes mundi per patientiam conseruat in nobis fidem et rationem; in cacumine graditur, quando nobis dat  uires et intellectum contra diaboli suggestionem. Unde: »Gyra post tergum [5 1Kb] ,« ut deprehendas eius deceptionem. De primo: »Fugite fornicationem [6 1Kb] .« De secundo: »Beatus uir qui suffert tentationem [7 1Kb] .« De tertio: »Resistite diabolo et fugiet a uobis [8 1Kb] .« In primo caro concupiscit aduersus spiritum et spiritus aduersus carnem. »Spiritus enim promptus est, caro autem infirma [9 1Kb] .« Infirma, dico, per lapsum quo trahet per spiritum. Utinam infirma, ut fortior sit spiritus, iuxta Apostolum. »Cum enim infirmor, ait, tunc potens sum. Nam uirtus in infirmitatibus perficitur [10 1Kb] .« uide quomodo infirmatur. »Mortificate, ait, membra uestra, que sunt super terram [11 1Kb] .«---»Qui enim Christi sunt, carnem suam  cum uitiis et concupiscentiis crucifixerunt [12 1Kb] .« Item: »Castigo corpus meum, et in seruitutem redigo [13 1Kb] .« Quia: »Corpus quod corrumpitur, aggrauat animam [14 1Kb] .« Igitur, »Debitores sumus non carni, ut secundum carnem uiuamus. Si enim secundum carnem uixeritis, moriemini. Si autem spiritu facta carnis mortificaueritis, uiuetis [15 1Kb] .« uide in quo sumus debitores: »Cibaria, et uirgam, et onus asino; panem, et disciplinam, et opus seruo [16 1Kb] .«---»Qui secundum carnem sunt, que carnis sunt sapiunt, qui uero secundum spiritum, que spiritus sapiunt et  sentiunt [17 1Kb] .«---»Ubi erat, inquit, spiritus impetus, illuc gradiebantur [18 1Kb] ,« non ubi erat impetus carnis.

Habet enim caro suos impetus. Precedit enim cogitatio, sequitur delectatio, deinde consensus, post actus, post facti delectatio, deinde assiduitas, postea desperatio, et sic obstinatio, et ita mors eterna. Hec est enim Dalila, id est paupercula uel sitibunda, que inquietat Samsonem, qui dicitur sol eorum, id est spiritum usque ad oculorum erectionem et mortem [19 1Kb] . Habet et spiritus impetus suos. Primo enim dolet de peccato, secundo odit, tertio abominatur, quarto confitetur. Satisfacit opera misericordie, facit diligendo proximum, ardet desiderio in Deum. Sequentes impetus carnis descendunt in infernum uiuentes, sequentes impetus spiritus dicunt: »uenite,  ascendamus ad montem Domini [20 1Kb] .« Isti ascendunt usque ad celos, primi descendunt usque ad abyssos. Hec est lucta Herculis cum Anteo. Hercules dicitur lite gloriosus, id est spiritus. Anteus contra Deum, id est caro. Hic quoties in certamine poterat tangere terram, uires suas renouabat, quia caro terrenis roboratur, quod uidens Hercules, id est spiritus, inter brachia sua leuauit eum a terra, et ibi eum interfecit, quia spiritus carni terrena subtrahendo mori peccato cogit. Hanc sentiens pugnam Apostolus clamat: »Inuenio aliam legem in membris meis repugnantem legi mentis mee. Infelix ego homo, quis me liberabit de corpore mortis huius? gratia Dei per Iesum Christum [21 1Kb] .« Hanc triplicem pugnam nobis ostendit Hercules. Primam pugnando  cum Anteo, secundam quando laborauit celum sustinendo, tertiam pugnando cum latrone nomine Caco. Contra carnem nos docuit pugnare Christus, quando ieiunauit in deserto; contra mundi principes persecutionem sustinens a populo Iudaico; contra demones quando tentatus est a diabolo. Similiter Ioannes Baptista primum bellum gessit, uestitus »pilis camelorum et zona pellicea circa lumbos suos [22 1Kb] ;« secundum reprehendens Herodem de adulterio [23 1Kb] ; tertium quando poterat dici Christus, sed respuit uanam gloriam non consentiens suggerenti diabolo. Et Saluator ait: »In nomine meo demonia eiicient [24 1Kb] « de corde. Ecce tertium. »Linguis loquentur nouis [25 1Kb] ,« contra principem  terrenum. Ecce secundum: »Serpentes tollent [26 1Kb] « de carne, id est uoluptates. Ecce primum. Sicut dictum est: Primus hostis uincitur fugiendo; quia »qui tetigerit picem inquinabitur ab ea [27 1Kb] .« Secundus uincetur patienter sufferendo, sicut »Christus passus est pro nobis, uobis relinquens exemplum ut sequamini uestigia eius [28 1Kb] ;« quia »quasi agnus coram tondente se obmutuit et non aperuit os suum [29 1Kb] .« Ergo, iuxta Paulum, »curramus ad propositum nobis certamen, aspicientes in auctorem fidei, et consummatorem Iesum, qui proposito sibi  gaudio, crucem, sustinuit confusione contempta, atque in dextera Dei sedet [30 1Kb] .« Ecce premium belli. Ergo, »Beatus uir qui suffert tentationem; quia cum probatus fuerit, accipiet coronam uite [31 1Kb] ;« quia non est corona ubi non est pugna. Et: »Non coronabitur, nisi qui legitime certauerit [32 1Kb] .« Ideo, sancti ludibria et uerbera experti, insuper et uincula et carceres,« etc., »lapidati sunt, secti sunt, tentati sunt, in occisione gladii mortui sunt [33 1Kb] .« Hanc pugnam Christus predicebat discipulis suis: »Sic uos quidem in mundo pressuram habebitis, mundus autem gaudebit, uos uero contristabimini. Sed tristitia uestra uertetur in gaudium [34 1Kb] .« Ideo: »Ibant discipuli gaudentes a conspectu concilii, quia digni habiti sunt pro nomine Iesu contumeliam pati  [35 1Kb] .« Sic pugnabat Paulus cum diceret: »In omnibus tribulationem patimur, sed non angustiamur; aporiamur sed non destituimur, persecutionem patimur sed non derelinquimur, deiicimur sed non perimus, semper mortificationem Iesu Christi circumferentes in corporibus nostris, ut et uita Christi manifestetur in nobis [36 1Kb] .« Ecce Hercules, id est spiritus, portat celum, quia pro desiderio regni celestis hec libenter sustinet, audiens: »Beati qui persecutionem patiuntur propter iustitiam, quoniam ipsorum est regnum celorum [37 1Kb] .« Ecce Ioannes comedit mel siluestre, scilicet dulcedinem gaudii in tribulatione. Iuxta illud Apostoli: »In tribulatione gaudentes [38 1Kb] ;« et: »Omne gaudium existimate cum in uarias tentationes incideritis [39 1Kb] .« Sicut  et Stephanus quando lapides torrentis illi dulces fuerunt [40 1Kb] .

Ecce hostis iste uincitur sufferendo, secundus uero uiriliter resistendo; contra primum temperantia, contra secundum fortitudo et iustitia, contra istum uero necessaria est fortitudo et prudentia. Diabolus enim aliquando pugnat uehementer uel uiolenter, aliquando fraudulenter. Igitur contra uiolentiam fortitudinem, contra fraudem prudentiam opponamus, ut dicamus cum Dauid: »Nam et leonem et ursum interfeci ego seruus tuus [41 1Kb] .« Est enim diabolus leo uiolentus, est ursus fraudulentus. Unde: »Aduersarius uester diabolus tanquam leo rugiens circuit querens quem deuoret. Cui resistite fortes in fide [42 1Kb] .« Ut uincamus habeamus audaciam contra aduersarium, memoriam uictoriosorum Patrum,  suffragium orationum, sicut dicebat Iudas Machabeus: »Impetum inimicorum ne timueritis, memores estote quomodo salui facti sunt patres nostri, et nunc clamemus in celum, et miserebitur nostri Deus noster [43 1Kb] .« Propter primum uidete ne dicatis: »Leo est in uia [44 1Kb] ,« occidendus sum. Propter secundum, memores estote quomodo Samson, id est Christus, querens uxorem, id est Ecclesiam, occidit leonem, id est diabolum, et inuenit in ore eius examen apum, id est patres qui erant in inferno,  et comedit mel, id est amoris dulcedine eos educens sibi incorporauit [45 1Kb] . Tertio clamemus in celum: »De ore leonis libera me, Domine [46 1Kb] .« Ait Saluator: Estote fortes in bello et pugnate cum antiquo serpente et accipietis regnum eternum. Hic pugnat Hercules cum hydra serpente cuius abscisso uno capite, alia duo renascuntur, quia quandoque uim unam diaboli repellentes, plures alias in loco eius sentimus nobis suscitari a diabolo. Contra ursum ait Dominus: »Estote prudentes sicut serpentes [47 1Kb] ;« quoniam »si sciret paterfamilias qua hora fur uenturus esset, uigilaret utique et non sineret perfodi domum suam [48 1Kb] .« Nam fur ille per meandros fraudesque flexuosas, agitat quieta corda. Propterea »nolite credere omni spiritui, sed probate spiritus si ex  Deo sunt [49 1Kb] .«---»Angelus enim Satane transfigurat se in angelum lucis [49* 1Kb] .« Unde Iosue angelo apparenti ei dixit: »Noster, es an aduersariorum [50 1Kb] ?« Bonum enim principium sepe proponit, ut pessimum finem imponat. Unde nobis dicendum est illud uirgilii [51 1Kb] :

Aut hoc in ligno clausi occultantur Achiui;
Aut aliquis latet error equo. . . .
   Sic notus Ulysses?
. . . . . . . . . . . . . . . . . . . . . .
Quidquid id est, timeo Danaos et dona ferentes.
Hec est pugna qua pugnat Hercules cum Caco latrone, qui dicitur a Cacos, quod est malum. Ille uaccas per caudas trahebat in foueam suam ne possent inueniri uestigia ingredientium, quia diabolus bonum principium malo fine concludit. Sed Hercules  boues audit mugientes, id est spiritus affectus reclamantes, et liberat nos, interficiendo Cacum, id est malignum; qui non solum seculares, sed et religiosos tentat; quia absorbebit Satanas fluuium et non mirabitur, et habet fiduciam quod influat Iordanis in os eius. Iste latet in fouea, quia cor diligit tenebrosum, cor uanum, cor lubricum. Tenebrosum ignorantia, uanum mundi gloria, lubricum negligentia, leuitate, inconstantia. Unde Dominus ad Iob: »In umbra dormit [52 1Kb] .« Ecce tenebrosum. »In secretis calami [53 1Kb] .« Ecce uanum. »In locis humentibus [54 1Kb] .« Ecce lubricum. Sed lubricum est negligentia ad circumspectionem, leuitate ad dissolutionem, inconstantia per boni propositi mutationem. Ergo contra istum »uidete quomodo caute ambuletis [55 1Kb] .«

Olim quod uulpes egroto cauta leoni
 Respondit, referam: Quia me uestigia terrent,
Omnia te aduersum spectantia, nulla retrorsum.
Est et aliud bellum quod Saluator gessit pro nobis in carne. Unde canit Ecclesia sic [56 1Kb] :

Pange, lingua, gloriosi
Prelium certaminis,
Et super crucis tropeo
Dic triumphum nobilem, etc:
Triplex est prelium. Primum est ruinosum, secundum fructuosum, tertium gloriosum. Primum est diaboli et membrorum eius cum Deo et proximis,  secundum est iusti cum uitiis, tertium est Christi cum diabolo et membris eius. Primum est damnabile, secundum laudabile, 119 tertium nobile. Primum est diaboli cum Michele et eius angelis, secundum Iosue cum Amalecitis, tertium Gedeonis cum Madianitis. De primo: »Factum est prelium magnum in celo, draco pugnabat cum Michele et eius angelis [57 1Kb] ;« de secundo: »Benedictus Dominus Deus meus, qui docet manus meas ad prelium, et digitos meos ad bellum [58-59 1Kb] .« Et Paulus: »Sic curro non quasi in incertum, sic pugno non quasi erem uerberans [60 1Kb] .« De tertio: »Quis est iste Rex glorie? Dominus fortis et potens, Dominus potens in prelio [61 1Kb] .« De his tribus locuta est sponsa in Canticis. De primo: »Filii matris mee pugnauerunt contra me [62 1Kb] ;« de secundo: »En lectulum Salomonis  sexaginta fortes ambiunt ex fortissimis Isrel? omnes tenentes gladios, et ad bella electissimi [63 1Kb] ;« de tertio: »Nasus tuus sicut turris Libani que edificata est cum propugnaculis [64 1Kb] .« Turris est Christus, unde: »Esto nobis, Domine, turris fortitudinis a facie inimici [65-66 1Kb] .« In primo ergo: »Plange, lingua, ruinosi Prelium certaminis;« in secundo: »Plange, lingua, fructuosi Prelium certaminis;« in tertio

Pange, lingua, gloriosi
Prelium certaminis, etc.

Primum est aduersus Ecclesiam. In ea tres pugnant: pugnant tyranni, pugnant heretici, pugnant schismatici. Tyranni uiolentia, heretici  mundana scientia, schismatici cordis malitia. Tyranni querunt temporalium utilitatem, heretici frangunt fidei ueritatem, schismatici dissipant supernam unitatem. De primo Ieremias: »Quomodo sedet sola ciuitas plena populo? Et facti sunt hostes eius in capite, inimici eius locupletati sunt [67 1Kb] ;« de secundo: »Quomodo obtexit caligine in furore suo Dominus uirgam filie Sion [68 1Kb] ?« de tertio: »Quomodo obscuratum est aurum, mutatus est color optimus [69 1Kb] ?« De primo Ezechiel: »uentus turbinis ueniebat ab aquilone,« de secundo: »et nubes magna;« de tertio: »et ignis inuoluens [70 1Kb] ,« hoc est prelium. Unde in Apocalypsi dicitur: »Mulier erat parturiens ut pareret, et draco persequebatur eam ut deuoraret filium  eius, et ipsa fugit in desertum et peperit masculum, et terra adiuuit eam [71 1Kb] .« Draco est diabolus, mulier Ecclesia; filius eius bonum opus, quod diabolus exterminare machinatur; tertia est ergo uirgo Maria, unde: »Benedixisti, Domine, terram tuam [72 1Kb] .« uel terra est caro, quam ex ea Christus assumpsit; per quam adiuuatur Ecclesia ne ruat. Sed diabolo est ruinosum hoc prelium, unde: »Quomodo cecidisti de celo, Lucifer? corruisti in terram, qui uulnerabas gentes [73 1Kb] .« Et: »Cadent a latere tuo mille  et decem millia a dextris tuis [74 1Kb] .« Igitur: »Plange, lingua, ruinosi Prelium certaminis.«

Secundum bellum est iusti cum uitiis. In hoc quedam uitia occurrunt uiolenter, quedam subeunt molliter, quedam se ingerunt fraudulenter. Prima sub specie predonis, secunda officio cauponis, tertia sub forma latronis. Prima uulnerant iaculo, secunda inebriant poculo, tertia innectunt retiaculo: iaculo obedientie, poculo impudicitie, retiaculo fallacie. De primo Apostolus: »In omnibus assumentes scutum fidei, in quo possitis omnia tela nequissimi ignea exstinguere [75 1Kb] ;« de secundo: »Calix aureus Babylonis: de uino eius biberunt gentes et inebriate sunt [76 1Kb] ;« de tertio: »Cadent in retiaculo eius peccatores [77 1Kb] .« De primo dicitur: »Cum hominibus operantibus iniquitatem et non communicabo  cum electis eorum [78 1Kb] ;« de secundo: »Oleum peccatoris autem non impinguet caput meum [79 1Kb] ;« de tertio: »In uia hac qua ambulabam absconderunt superbi laqueum mihi [80 1Kb] .« Prima, uiolenter pugnant, ut ira, odium, inuidia. Secunda, molliter, ut gulositas, luxuria, uana gloria. Tertia fraudulenter, ut in fide erronea sententia, singularitas ex uoluntate propria, presumptio spei de uenia. De primis Paulus: »Hec sunt que militant aduersus animam [81 1Kb] ,«---»ire, rixe, dissensiones, inuidie, emulationes, contentiones [82 1Kb] ;« de secundis, idem: »Non in comessationibus et ebrietatibus, non in cubilibus et impudicitiis [83 1Kb] ;« de tertiis: »Timeo ne sicut serpens seduxit Euam, ita corrumpantur sensus uestri a caritate  Christi, que est in Christo Iesu [84 1Kb] .« In omnibus fortitudo necessaria: contra prima necessaria sunt arma iustitie, contra secunda arma temperantie, contra tertia arma prudentie. Arma iustitie, ne Deus uel proximus offendatur; arma temperantie, ne spiritus inquinetur; arma prudentie, ne ratio decipiatur. »Arma enim militie nostre non sunt carnalia, sed potentia Deo,« ait Apostolus [85 1Kb] : hec idem nobis proponit sic. De primis: »Induti loricam iustitie [86 1Kb] ;« de secundis: »Calceati pedes in preparatione Euangelii pacis [87 1Kb] .« Sicut enim calceamentum munit pedes contra terre scrupulos, sic temperantia affectus humanos contra terrenas uoluptates. De tertio, idem dicit: »In omnibus sumentes scutum fidei [88 1Kb] .« Hoc bellum fructuosum est. Habet  enim fructum suum iustitia, suum temperantia, suum prudentia. De primo Paulus: »Fructus autem iustitie est caritas, pax, patientia, bonitas, benignitas [89 1Kb] ;« de secundo: »Hec est que nesciuit torum in delicto, habebit fructum in respectione anime sue [90 1Kb] ;« de tertio sponsa ad sponsum: »Egrediamur in agrum, mane surgamus ad uineas, uideamus si uinea floruit, si flores fructus parturiunt [91 1Kb] .« Ager est superna unitas; uinea que radicem figit in terra, ex fide ad opera procedens caritas;  flos est spes, ut remittatur iniquitas. Itaque egredimur in agrum superne unitatis, cum consideramus, ne in ea crescat frutex singularitatis. Surgimus ad uineas, cum a fide amputemus sarmenta erroris. uidemus si flores fructus parturiunt, cum cauemus an talis sit spes quam sequatur profectus uirtutis. Igitur: Pange, lingua, fructuosi, predicatione admonendo proximum, ut pugnando lucretur fructum uirtutis.

Sequitur tertium prelium: hoc primo fuit onerosum, secundo artificiosum, tertio gloriosum: onerosum dum pugnauit, artificiosum dum uicit, gloriosum dum triumphauit. In primo nostram recuperauit hereditatem, in secundo frustrauit Satane calliditatem, in tertio captiuam duxit captiuitatem  [92 1Kb] . Onerosum fuit, quia »languores nostros ipse tulit [93 1Kb] ;« artificiosum fuit, quia:

Hoc opus nostre salutis
Ordo depoposcerat,
Multiformis proditoris
Ars ut artem falleret:
Et dignus auctor salutis
Qui premio uictorie
Suis reseret patriam [93* 1Kb] .
Unde in Ramis palmarum de tribus lignis fit mentio, scilicet cruce, oliua, palma. In primo fecit prelium, in oliua designatur uictoria, cuius supernatat oleum; in palma que dabatur triumphantibus, accipimus triumphum. De primo dicitur quod baiulauit sibi crucem [94 1Kb] ; de secundo, pueri Hebreorum tollentes ramos oliuarum obuiauerunt  Domino [95 1Kb] ; de tertio: »Occurrunt turbe cum floribus et palmis.« Annon fuit onerosum cum habuit crucem pro clypeo, clauos in manibus pro iaculo, pro gladio uulnus in latere, pro galea spinam in capite? O Patris pietas, qui Filium tradidit, ut nostram deleret iniquitatem! O largum Filium, ut creatura redimeretur per Creatorem! O compatientem, ut gloriosus nostram releuaret confusionem! De primo: »Propter zelum populi mei percussi eum,« de secundo: »Penitet me fecisse hominem [96 1Kb] ,« id est pena tenet me, quia feci hominem, de tertio: »Cum sceleratis reputatus est [97 1Kb] .« Hoc egebat auxilio homo, quia »omne caput languidum, et omne cor merens, a planta pedis usque ad uerticem  capitis non est in eo sanitas [98 1Kb] .« In pedibus et manibus morbum faciebat, operum peruersitas; cor merens facit illicitas cogitationes ad se trahens infirmitas; caput languidum, tepor caritatis et latens ueritas. De primo: »Pedes eorum ueloces ad currendum in malum, et manus eorum plene sunt sanguine [99 1Kb] ;« de secundo: »Cor machinans pessimas cogitationes [100 1Kb] ;« de tertio: »Iniquitates mee supergresse sunt caput meum [1 1Kb] .« Ut autem hec Christus resarciret, fossus est in manibus et pedibus, in latere, in capite, clauis, lancea, spinis. De primo: »Foderunt manus meas et pedes meos [2 1Kb] ;«  pro secundo: »Foderunt serui Abrahe puteum [3 1Kb] ;« pro tertio dixit filius mulieris Sunamitis: »Caput meum doleo, caput meum doleo [4 1Kb] .« De primo exiuit unguentum, de secundo lauacrum, de tertio oleum nutritiuum et splendidum. Primum de pedibus et manibus:

Quos sacer cruor perunxit
Fusus Agni corpore.

De latere sanguis et aqua:

Terra, pontus, astra, mundus,
Quo lauantur flumine [4* 1Kb] .
De capite, oleum, unde: »Oleum effusum nomen tuum [5 1Kb] .« Primum sanguinis unda, secundum sanguis et aqua, tertium lacryma. Ecce prelium onerosum. Fuit artificiosum in uictoria,  quia esca fuit exposita infirmitas, quasi hamus latebat diuinitas. uita moriebatur, ut ita mors moreretur. Rapuit auarus, sed quam deuorarat inprobus predam, refudit tartarus. Ecce artificiosum prelium, ostendens qualiter Creator et Redemptor orbis, imo uidit quia »non est sapientia, non est prudentia, non est consilium contra Dominum [6 1Kb] .«

Nam Christus inuictus Leo,
Dracone deuicto, surgens,
Obediens, de uictima,
uictor, per ardua mundi,
Filios excitat suos [6* 1Kb] .

Sequitur gloriosum prelium in triumpho: ergo »Pange, lingua, gloriosi, Prelium certaminis.« O quam gloriosus erat triumphus, cum in ascensione, captiuitate libera, Iesum sequuntur agmina ad  patriam! Occurrunt angeli resurgentis admirantes potentiam. Ipse Christus

Patris presentat uultibus
uictricis carnis gloriam [7 1Kb] .
Itaque:

Pange, lingua, gloriosi
Prelium certaminis,
Et super crucis tropeo
Dic triumphum nobilem [7* 1Kb] ,
ut cum ipso ad eternam mereamur peruenire gloriam.


Caput eius aurum optimum.

[CARD.] Siquidem sicut dicit Apostolus: »Omnis uiri caput est Christus, caput uero Christi Deus Pater [8 1Kb] ,« qui ex se generat sibi Filium ceternum, sicut aurum optimum, splendorem ex se producit  sibi cequum. uel per caput Christi potest intelligi mens ipsius, et dicitur caput eius aurum optimum, quia in mente eius »sunt omnes thesauri sapientie, et scientie absconditi [8* 1Kb] .«

Sequitur: Come eius, sicut elate palmarum, nigre sicut coruus. In comis que nascuntur de capite, signantur cogitationes, que procedunt de mente. Elate palmarum diriguntur in altum, palma quoque designat uictoriam, nigredo obscuritatem designat, coruus desiderat ut sibi incorporet cadauera. Igitur come Christi, id est cogitationes eius, comparantur  elatis palmarum, quia cogitationes eius recte erant et directe, et semper de uictoria contra hostem humani generis cogitabat. Erant quoque cogitationes eius, propter profunditatem, inuestigabiles et obscure, quod in nigredine designatur, sicut dicit Apostolus ad Romanos: »Quam incomprehensibilia sunt iudicia Dei, et inuestigabiles uie eius! Quis enim cognouit sensum Domini [9 1Kb] ?« Dicuntur quoque coruine cogitationes eius: nam circa hoc uersabantur, ut sibi incorporaret peccatores cadaueribus similes.

Sequitur: Oculi eius sicut columbe super riuos aquarum que lacte sunt lote, et resident iuxta fluenta plenissima. In hoc uersiculo commendantur multipliciter oculi eius. In columbis enim intelligitur simplicitas et innocentia, que super riuos aquarum sedentes, et aquas conspiciunt que in presentia  fluunt, et illas que iam defluxerunt et illas que affluunt. Oculi quoque Domini per simplicitatem et innocentiam columbini, perspicaciter contemplantur presentia, preterita, pariter et futura. Comparantur quoque oculi Domini columbis que lacte sunt infuse, quia respectus ipsius pietatis et misericordie dulcedine perfunditur: et isti oculi ideo subtiliter uident ut columbe, quia resident iuxta fluenta plenissima diuine Sapientie, iuxta aquas sapientie salutaris. Nam eius creata sapientia, quantum fas est, increate sapientie uicinatur. Sequitur:


Gene illius sicut areole aromatum consite a pigmentariis. Labia illius lilia distillantia myrrham primam.

 [THO] Sicut in liliis Domini significantur uerba que loquebatur, ita in genis et modesta pietas, et seueritas uultus, quia scriptum est: »Sapientia hominis lucet in uultu eius [10 1Kb] .« Gene igitur sunt areole aromatum, que sicut decenter et ordinate composite spectantibus odoris et affectus gratiam prestant: sic Christus incarnatus dulcedine uirtutum et doctrine presentes illuminabat, et fama ad se trahebat absentes Pigmentarii a quibus he sunt consite, sunt prophete, qui futura eius incarnationis arcana, et apostoli qui presentia eius facta sacris inseruere paginis. Labia illius dicuntur lilia, quia claritatem regni celestis promittunt; distillantia myrrham, quia per contemptum uoluptatum  presentium ad hanc perueniendum predicant. Sed prima fuit hec myrrha in passione sua, que alias precessit, quam primo predicauit et sustinuit. Item: Labia eius erant lilia, cum in sua persona quam predicabat Deum qui signatur per aurosum colorem lilii interius, et hominem qui signatur per candorem florum exterius. In genis, interior affectus animi solet perpendi. Gene 120 igitur dilecti dicuntur, in quibus quanti dilectus interius habeatur, perpenditur.

 In tribus sunt gene notabiles si sunt pallide, si rubee; si barbate, in pallore timorem, in rubore amorem, in barba honorem accipimus. Est enim Deus timendus ut Dominus, amandus ut pater, honorandus ut Deus. Unde ipse ait: »Si ego Dominus sum, ubi timor meus? Si pater, ubi amor? Si Deus, ubi honor [11 1Kb] ?« Item: In pallore, uictus parcimonia, in rubore, amantis uerecundia; in barba, uirile robur et constantia. Parcimonia, ut caro dometur, ne lasciuiat; amantis uerecundia, ne presumat; uirile robur, ut in aliis uitia corrigat, in se arduum iter uirtutum arripiat. De primo: »uidete ne grauentur corda uestra in crapula et ebrietate [12 1Kb] .« De secundo dictum est filiis Zebedei de amore Christi presumentibus: »Nescitis quid petatis [13 1Kb] .« De tertio: »Intrate per angustam portam [14 1Kb] .« Iste gene sunt sicut areole aromatum: areola prius aratur,  secundo conseritur, tertio rigatur; aratur uomeribus, conseritur aromatibus, rigatur nunc supernis aquis, nunc inferioribus uomeribus contritionis, aromatibus id est naturalibus et gratuitis donis, aquis gratie uisitantis. De primo: »Arabat Iudas, confringet sulcos Iacob [15 1Kb] ;« de secundo, sequitur: »Seminate in iustitia [16 1Kb] .« Item: »Domine, nonne bonum semen seminasti in agro tuo [17 1Kb] ?« de tertio: »Rigans montes de superioribus suis [18 1Kb] .« Aratur cordis area, prius peccata sua recogitando: »Recogitabo tibi omnes annos meos in amaritudine anime mee [19 1Kb] .« Post recogitationem dolendo: »Dolor meus in conspectu meo semper [20 1Kb] .« Post dolorem confitendo: »Confitemini alterutrum peccata  uestra [21 1Kb] .« Confitebitur deinde aromatibus.

Tria sunt genera aromatum: prima sunt naturalia bona, secunda gratuita et actiua, tertia gratuita dona et spiritualia. Prima sunt cum quibus creatum est genus humanum, ut quinque sensus hominis et ingenium; secunda sunt opera uirtutum, ut est opus humilitatis et usus eleemosynarum, tertia sunt inuisibilis gratia carismatum. Prima sunt instrumenta, secunda sunt merita, tertia sunt merendi causa. In figura horum legimus camelos Isrelitarum portasse aromata in Aegyptum [22 1Kb] . Quedam enim in Aegyptum portantur, quedam emuntur, quedam gratis dantur. Quedam, scilicet prima a quibusdam male utentibus naturalibus donis in Aegyptum portantur, dum in opera tenebrarum,  quod sonat Aegyptus, expenduntur scilicet a camelis, id est superbis. Quibus Apostolus. »uidete ne in uacuum gratiam Dei recipiatis [23 1Kb] .« Secunda emuntur ut Christus eis ungatur, quia dum opera uirtutum facimus, laborando emimus. Ex his Christum ungimus, dum fidem eius accumulamus, operibus, quia »fides sine operibus mortua est [24 1Kb] .« Unde: »Sancte mulieres emerunt aromata, ut uenientes ungerent Iesum [25 1Kb] .« Tertia nobis gratis dantur, ut eis ungamur. Unde: »uos unctionem  habetis a sancto [26 1Kb] . Scilicet et ipsa docet nos de omnibus. De quibus: Gratis accepistis, gratis date [27 1Kb] .« His precepit Ioseph seruis medicis suis, ut ungerent Iacob patrem suum defunctum, ut eorum odore corpus eius manens incorruptum, de Aegypto transportaretur ad terram patrum suorum [28 1Kb] . Aroma enim dicitur quasi auras replens odore manante. Ioseph iste est Christus, serui eius medici sunt apostoli, quibus precipit ut patrem ungant, id est genus humanum, de quo natus est secundum carnem, id est gratia Spiritus sancti predicando perfundant, donec de Aegypto huius mundi ad patriam celestem incorrupti criminibus perueniant. Ecce areole iste sunt alate, sunt aromatibus consite.

 A pigmentariis, ait. Tres sunt pigmentarii: Pater, Filius et Spiritus sanctus. Pater inseruit prima aromata, conferendo dona nature in prima creatione; Filius secunda, ostendens opera uirtutum exemplo et predicatione; Spiritus sanctus tertia, septem donorum infusione. Iste areole rigantur aquis de fontibus, id est materialibus lacrymis, que aperte manant, quasi de superficie terre, pro peccatorum rememoratione. Rigantur aquis de puteis, id est profundis gemitibus cordis, pro incolatu huius miserie; rigantur aquis de celo suspirando pro desiderio patrie. De primo: »Lauabo per singulas noctes lectum meum lacrymis meis [29 1Kb] ;« de secundo: »Hei mihi, quia incolatus meus prolongatus est [30 1Kb] !« de tertio »Quando ueniam et apparebo ante faciem Dei [31 1Kb] .« Item, rigantur aquis de  terris, aquis de pluuiis, aquis roris. Prime sunt lacryme penitentium, secunde deuotio orationum, tertie futurorum presumptio gaudiorum. De primo: »Quis dabit capiti meo aquas, et oculis meis fontem lacrymarum [32 1Kb] ?« de secundis: »Dabo uobis pluuiam temporaneam [33 1Kb] ;« de tertiis Iob: »Ros in messione mea morabitur [34 1Kb] .« Prime molliunt terre ariditatem, secunde semen germinans producunt ad uiriditatem, tertie prouehunt ad maturitatem. Prime sunt turbatiores, secunde tepidiores, tertie pinguiores. Prime turbatiores, ex peccatorum confusione; secunde tepidiores, quia amoris feruore et deuotionis humore faciunt aromata crescere; tertie pinguiores, quia ad maturitatem producunt  ex superna dulcedinis suauitate. Labia quoque sponsi dicuntur lilia, quia lilium intra se habet aureum colorem, in foliis candorem, in utroque odorem, in auro enim labia predicant diuinitatem, in candidis foliis sine peccato humanitatem, in odore miraculorum admirandam suauitatem. uel in auro, anime sapientia; in candore, corporis pudicitia; in odore, ab utroque procedens elegans eloquentia. Oportet enim ut sermo noster a sapientia incipiat, os mundum proferat, in se odorem edificationis habeat. De primo: »Sermo noster sit sale conditus  [35 1Kb] ,« id est sapientia; de secundo: »Eloquia Domini eloquia casta [36 1Kb] ;« de tertio: »Omnis sermo malus de ore uestro non procedat, sed si quis est bonus ut det gratiam audientibus [37 1Kb] .« Non sint contumeliosa, quod est superborum, non uana, quod est ostentatorum, non impudica, quod est luxuriosorum, non inutilia, quod otiosorum. Talia labia distillant myrrham primam, id est amaritudinem Christi in ingressu huius miserie, distillant secundam, id est asperitatem in conuersatione, distillant et tertiam, id est dolorem in passione: Prima commendatur ab amaritudine quia in ingressu huius miserie uestram Christus expertus est amaritudinem, secunda odore propter sanctam conuersationem, tertia ab incorruptionis conuersatione quam habebit  caro nostra per presentem passionem. Item legimus myrrham primam, ut hic: Myrrham confertam aceto et felle, myrrham electam in unctione. Primam obtulerunt magi paruulo [38 1Kb] , secundam Iudei in patibulo, tertia unxit defunctum in sepulcro Ioseph nobilis decurio [39 1Kb] . De hac dicit Sapientia: »Ego quasi myrrha electa dedi suauitatem adoris [40 1Kb] .« Primam suscepit cum auro et thure, secundam »cum gustasset, noluit bibere [41 1Kb] ,« tertia unctus inuolutus est in sindone [42 1Kb] . Prima cum auro diuinitatis et thure orationis, id est nostre repropitiationis; quia »factus est propitiatio pro peccatis nostris [42* 1Kb] ,« in amaritudine nostre infirmitatis Secundam »cum gustasset, noluit bibere,« quia erat amaritudo inuidie et rancoris. Cum tertia inuolutus  est in sindone munda, id est susceptus in pura conscientia de passione eius pio affectu dolentis. uel quantum ad nos, labia dilecti distillant myrrham in amaritudine confessionis; secunda myrrha est labor satisfactionis; tertia, memoria Dominice passionis. De prima ut hic, de secunda. Manus mee distillauerunt myrrham, de tertia: »Fasciculus myrrhe dilectus meus mihi inter ubera mea commorabitur [43 1Kb] .« uel sic, ut hoc nomen primam non diuidat contra aliam myrrham sed contra alias species, ut sic dicatur. Labia dilecti distillant penitentie scientiam, primam myrrham. Distillauerunt mandatorum Dei, secundam. Distillant gratiam sue largitatis, tertiam. Labia enim dilecti primo agunt de facienda penitentia, secundo erudiunt ut sciant  Dei mandata, tertio promittunt gratiam spiritualium bonorum in uia, et eternarum in patria. De primo, ut hic, de secundo: »Labia sacerdotis custodiunt scientiam, et legem ex ore eius requirunt, quia angelus Domini exercituum est [44 1Kb] ,« de tertio in Psalmo dicitur: »Diffusa est gratia in labiis tuis; propterea benedixit te Deus in eternum [45 1Kb] .«


Gene illius sicut areole aromatum consite a pigmentariis.

[CARD.] Pigmentarii qui pigmenta suauitatis et  deliciarum spiritualium in conscientia conficiunt, septem sunt spiritus, qui sunt ante thronum sicut dicit Ioannes [46 1Kb] , scilicet »spiritus sapientie et intellectus, spiritus consilii et fortitudinis, spiritus scientie et pietatis, et spiritus timoris Domini [47 1Kb] .« Isti pigmentarii in naturalibus potentiis anime Iesu Christi, quasi in areolis, ordinabiliter plantauerunt aromata gratiarum et uirtutum. In quibus ipsius anime consistit species, sicut consideretur in genis decor faciei. Sequitur. Labia eius lilia distillantia myrrham primam. Quid pulchrius, quid odore suauius lilio? Lilia uero quomodo myrrham distillant? Hoc est quod dicit Psalmista: quia »molliti sunt sermones eius super oleum, et tamen ipsi sunt iacula [48 1Kb] .« Labia igitur Domini quasi lilia  suauiter [suauem] producunt odorem, promittendo gloriam felicitatis eterne, sed myrrham distillant amarissimam cum dicunt: »Si quis uult post me uenire, abneget semetipsum et tollat crucem suam [49 1Kb] ;« et iterum: »Si quis uenit ad me, et non odit patrem suum et matrem, et fratres, et sorores, et filios, adhuc autem et animam suam, non potest meus esse discipulus [50 1Kb] .« Sequitur:


Manus illius tornatiles auree, plene hyacinthis.

[THO.] Merito post labia manus laudat Ecclesia, ut uerba sequantur opera. Que enim uerbis docuit, uirtutibus demonstrauit. Hinc est quod post predicationem in monte, descendens in ualle solo tactu manus leprosum mundauit [51 1Kb] . Bene quoque manus  eius tornatiles dicuntur, propter facilitatem operandi. »Omnia enim quecunque uoluit fecit [52 1Kb] .« Omnia enim alia opera egent solerti regule appositione et acuta oculorum circumspectione ne distorta fiant, sed qui in circino tornat non indiget talibus. »Ipse enim dixit et facta sunt [53 1Kb] .« Per aurum Diuinitas exprimitur, ideo manus illius auree dicuntur, ut uirtutes quas fecit, diuinitus facte intelligantur. Que dicuntur plene hyacinthis qui sunt erii coloris, ut uasa electionis que preparat ad gloriam, huiusmodi gemmis adornet, id est corda suorum superne glorie desiderio, et exspectatione et spe letificet. Manus dilecti sunt tornatiles, ut careant scrupulo; sunt auree, ne sint sine gubernaculo; sunt plene hyacinthis, ut fiat pro celesti desiderio, scrupulo  ambitionis et auaritie, gubernaculo sapientie, celesti desiderio eterne uite exspectatione. Tria sunt opera que operatur dilectus in nobis, opera penitentie, opera misericordie, opera pietatis. Unde Iob: »Tribus uicibus operatur Deus per singulos ut euellat a corruptione animas eorum, et illuminet eas luce uiuentium [54 1Kb] .« Oportet ergo ut opera penitentie sint sine scrupulo murmurationis, opera misericordie sine scrupulo uane glorie et temporalis retributionis, opera pietatis sine scrupulo presumptionis. De primo: »Abstinete uos a murmuratione,  que nichil prodest [54* 1Kb] .«---»Nec murmuraueritis sicut quidam murmurauerunt et perierunt ab exterminatore [55 1Kb] .«---»Quid murmurauit homo uiuens, uir pro peccatis suis [56 1Kb] ?« de secundo Paulus: »Non quero a uobis gloriam neque ab hominibus, Deus scit. Nec fui aliquando uobis in occasionem auaritie, Deus testis est [57 1Kb] ;« de tertio: Mater filiorum Zebedei: »Domine, dic ut hi duo filii mei sedeant in regno tuo, unus a dexteris et alius a sinistris [58 1Kb] .« In primis peccatum plangitur, in secundis proximus consolatur, in tertiis Deus honoratur. De primo: »Conuertimini ad me in toto corde uestro in ieiunio et fletu, et planctu [59 1Kb] ;« de secundo Iob: »Benedictio perituri super me ueniebat, et cor uidue consolatus sum [60 1Kb] ;« de tertio: »Honora dominum de  tua substantia, et de primitiis omnium frugum tuarum [61 1Kb] .« Primis Deus redditur placatus, secundis gratus, tertiis domesticus. De primis: »Afflixi te, non affligam te ultra [62 1Kb] .« De secundis: »Quod uni ex minimis meis fecistis, mihi fecistis [63 1Kb] .« 121 De tertiis: »Ad eum ueniemus et mansionem apud eum faciemus [64 1Kb] .« De his ait Iob: »Tribus uicibus operatur Deus per singulos [65 1Kb] .« Dicuntur manus auree propter sapientiam, qua opera gubernantur. Unde: »Thesaurus desiderabilis requiescit in ore sapientis [66 1Kb] .« Nec dicuntur aurate, ut fiant consilio exterius secularis prudentie; sed auree, ut gubernentur consilio celestis sapientie. Oportet ergo ut habeant initium intentionis bone, medium persecutionis  congrue, finem perseuerantie.


Ne primo medium, medio ne discrepet imum.

Alioqui fiet illud monstrum Horatii, unde ait [67 1Kb] :

Humano capiti ceruicem pictor equinam
Iungere si uelit, et uarias inducere plumas
Undique collatis membris, ut turpiter atrum
Desinat in piscem mulier formosa superne;
Spectatum admissi risum teneatis, amici.

Itaque ne monstruosa fiant opera, gubernentur consilio sapientie. »Omnia, ait, fac cum consilio, et post factum non penitebis [68 1Kb] .« Sicut illa fortis mulier, que operata est consilio manuum suarum [69 1Kb] . Oportet ergo ut in principio recte offeras, in medio recte diuidas, in fine cum hilaritate perficias. Recte offeras, id est bona intentione; recte diuidas, cum discretione; cum hilaritate perficias,  id est deuotione. Si recte, inquit, offeras, recte autem non diuidas: peccasti.« Et: »Hilarem datorem diligit Deus [70 1Kb] . Hac regula operandum est. Hec est aurea illa regula, quam tulit Acham filius Charmi, et de anathemate Iericho, sed absconditur [71 1Kb] . Iericho seculum intelligitur. Unde hec regula tollitur, quia sepe in secularibus studiis addiscimus, unde sapienter diuina opera gubernamus. Sed hi furantur et abscondunt, qui secundum collatam sibi a Deo scientiam operari refugiunt. Hoc enim auro possumus spoliare Aegyptios et ditare Hebreos.  Hac sapientia oportet ut operemur, ut nostram sustineamus infirmitatem, secundo ad proximi utilitatem, tertio ut inimicus reconcilietur, quarto ut amor Dei habeatur et conseruetur. Isti sunt quatuor annuli aurei, in quatuor angulis arce, quibus ipsa portatur arca. Ista est anima nostra, que his annulis, id est operibus, ad celum subleuatur. Ecce uidimus manus tornatiles, id est sine scrupulo ambitionis et auaritie; uidimus aureas, ne sint sine gubernaculo sapientie; uidimus plenas hyacinthis in quibus refulgeat amor celestis patrie. Sed horum hyacinthorum quidam habent paucitatem, quidam multitudinem, quidam plenitudinem. Paucitatem, qui raro sunt in hoc desiderio; multitudinem, qui frequenter; plenitudinem, qui iugiter. Primum habuit Balaam cum diceret: »Moriatur  anima mea morte iustorum: et fiant nouissima mea similia horum [72 1Kb] .« Secundum habuit qui dixit: »Anima mea desiderauit te in nocte, sed spiritu meo in precordiis meis [73 1Kb] ,« etc. Tertium qui dixit: »Domine, ante te omne desiderium meum [74 1Kb] .« Huic manus plene erant hyacinthis. Hyacinthus ad ornandum quandoque supponitur colori aureo, quandoque candido, quandoque liuido, quandoque rubeo. Aureo in sapienter operantibus, ut hic; candido, in predicatoribus et oratoribus, unde pontifex in lege super lineam strictam hyacinthina uestiebatur tunica [75 1Kb] ; liuido et rubeo in penitentibus et martyribus; unde in tabernaculo super saga cilicina et super pelles arietum rubricatas pelles  hyacinthine ponebantur [76 1Kb] . Aliquando cum bysso retorta et purpura et cocco bis tincto [77 1Kb] , id est in contemplatiuis, qui debent habere in se byssum retortam, id est castitatem et innocentiam, et purpuram que est regia dignitas; quia affectus suos bene regunt, uel quia regem in decore suo uidere delectantur. Et coccum bis tinctum, id est dilectionem Dei et proximi. Hinc est quod ante arcam pendebat uelum de bysso retorta; purpura, id est hyacintho et cocco bis tincto. Manus dilecti sunt opera Christi; tornatiles, quia immunes a peccatis; auree, quia sunt ex ui diuinitatis; hyacinthine, quia cum multa fecerit opera nostre infirmitatis, erant distincta diuinis miraculis, uel hyacinthorum plenitudo fuit in eo plenitudo gratie, quam habuit  sine mensura.

Legimus Christum habuisse dorsum aureum, manus aureas, caput aureum. De primo: »Posteriora dorsi eius in pallore auri [78 1Kb] .« De secundo hic. De tertio: Caput eius aurum optimum. Hoc aurum est Diuinitas; dorsum Christi humilitas uel humanitas; posteriora dorsi, nostra mortalitas; manus, opera, hyacinthi, miracula. In primo ergo fuit pallidum, in secundo ornatum, in tertio optimum et splendidum. Primum ex nostre mortis passione, secundum miraculorum exhibitione, tertium in sue nature puritate. In primo enim nos redemit in humilitate, in secundo nos confirmauit  in fide, in tertio nos beatificabit sua claritate. Audi pallidum: »Exinaniuit semetipsum formam serui accipiens [79 1Kb] .« Audi hyacinthis ornatum: »Opera, inquit, que ego facio testimonium perhibent de me [80 1Kb] .« Audi in sui natura optimum et splendidum: »Ciuitas, inquit, illa non indiget sole neque luna ut luceant in ea, quia claritas Dei illuminabit eam, et agnus erit lucerna eius [81 1Kb] .« In nobis quoque est aurum, sed pallidum in tentationibus nostris; ornatum hyacinthis, id est operibus uirtutis; splendidum in sui natura, id est in splendore sue maiestatis, in qua uidendum est nobis. In primo enim compatitur nostre infirmitati, in secundo congratulatur nostre utilitati, in tertio nos perpetuo glorificatos, deuotos faciet sue maiestati. Audi compatientem: »Quoties uolui congregare  filios tuos [82 1Kb] ,« etc. Audi congratulantem: »uide regem Salomonem in diademate quo coronauit eum mater sua in die desponsationis, et in die letitie cordis eius [82* 1Kb] « Audi deuotos maiestati: »uidi Dominum sedentem super solium excelsum: et plena erat omnis terra maiestate eius [83 1Kb] .«


Manus eius tornatiles, auree, plene hyacinthis.

[CARD.] Tornatura ceteris artibus promptior est, atque uelocior; regulam iustitie tenet, et opus suum pulcherrime circumcidit. In eumdem modum opera Christi circumcisa sunt, et licet cum quadam operandi promptitudine et celeritate fiant, tamen a regula iustitie non recedunt. Manus autem Domini auree, propter sapientiam operandi, que signatur  in auro, et plene hyacinthis, qui lapis est coloris etherei, quia quidquid gessit in corpore processit de fonte sapientie, et intentione celesti plene refulsit. Consequenter commendat dilectum a uirtute castitatis, cum dicitur


uenter eius eburneus, distinctus sapphiris

[THO.] uenter dilecti fragilitatem humanitatis eius, qua nobis prebuit se conformem insinuat; ebur decorem castitatis, qua a corruptione peccati carnis immunis in carne permansit, indicat; sapphiri sublimitatem uirtutum celestium quibus in carne fulgebat exprimunt. Legimus uentrem prophete, uentrem sponse, uentrem sponsi, id est dilecti. De primo: »uenter meus ad Moab, quasi cithara sonabit, et uiscera mea ad murum cocti lateris [84 1Kb] .«  De secundo: »uenter meus sicut aceruus tritici, uallatus liliis [85 1Kb] «. De tertio hic. Primus est spiritalis, secundus materialis, tertius singularis. Primus enim est sensus cordis, secundus uterus uirginis, tertius in Christo infirmitas nostre humanitatis. Primo est Christus annuntiatus, secundo incarnatus, tertio multa operatus. De primo: »Ecce concipiet uirgo et pariet filium [86 1Kb] .« De secundo: »Mulier circumdabit uirum [87 1Kb] « utero gremii sui. De tertio: »Multa opera bona ostendi uobis; propter quod horum uultis me interficere [88 1Kb] ?« Primus comparatur cithare propter sonoritatem, secundus aceruo tritici propter sterilitatem, tertius ebori propter  frigiditatem, fortitudinem et candorem. Primus concipit, de peccato proximi dolendo; parturit, quomodo eum eripiat deliberando; parit, libera uoce cum increpando. Unde: »uenter meus ad Moab quasi cithara sonabit.« Per Moab, qui de incestu natus est, intelligimus quemlibet immundum peccatorem; per murum crudi lateris, quemlibet ad peccandum lubricum; per murum cocti lateris quemlibet obstinatum. Ad quos sonat uenter prophete quasi cithara, ab inferiori scilicet peccata increpando. Unde: »Conuersa est in luctum cithara mea [89 1Kb] .« Cithara primo uertitur in lutum, secundo in luctum, tertio in ludum. In lutum fetoris, in luctum doloris, in ludum amoris. In lutum fetoris, per illicitum sermonem; in luctum doloris, per confessionem uel increpationem; in ludum amoris,  per iucunditatem et exsultationem. De primo Iob: »Tenent tympanum et citharam, gaudent ad sonitum organi [90-91 1Kb] .« De secundo, item: »Conuersa est in luctum cithara mea.« De tertio Dauid: »Laudate eum in tympano, psalterio et cithara [92 1Kb] .« In prima Nabuchodonosor ad statuam adorandam inuitat; in secunda Dauid demonem a Saule fugat: in tertia, idem coram arcam Domini saltat. De prima: »Cum audieritis sonitum cithare et psalterii omnis generis instrumentorum, cadentes adorate statuam quam erexit Nabuchodonosor rex [93 1Kb] .« Ait Saul, de secunda: »Querite mihi aliquem bene psallentem cithara [94 1Kb] ,« et adductus est Dauid ad eum. De tertio: Cum adduceretur arca de domo Obededom in Ierusalem, Dauid cum cantoribus cithara  canebat [95 1Kb] . uenter iste est sensus hominis, uiscera uero interiora cordis. Unde: »Benedic, anima mea, Domino, et omnia que intra me sunt nomini sancto eius [96 1Kb] .« Iste enim uenter concepit incarnationem Saluatoris prouidendo; parturiuit, utilitatem illius incarnationis apud se tractando; peperit, annuntiando. Secundus uenter sponse Saluatoris, id est uirginis, concepit Spiritu sancto ei obumbrante; non parturiuit, quia conceptus ille fuit sine uiri semine; et ideo sine dolore peperit in Christi natiuitate. Inde comparatur aceruo tritici, quia granum frumenti cecidit in terram eius quod mortuum fuit, et multum fructum attulit. Tertius uenter, id est humanitas Saluatoris, concepit, miserie  nostre condolendo; parturiuit per passionem suam, nos redimendo; peperit per resurrectionem suam, mortalitatem nostram ad immortalitatem protrahendo. De primo: »O uos omnes qui transitis per uiam, attendite et uidete si est dolor sicut dolor meus [97 1Kb] .« De secundo: »In sanguine testamenti tui redemisti uinctos tuos de lacu [98 1Kb] .« De tertio: »Christus resurgens ex mortuis iam non moritur: mors illi ultra non dominabitur [99 1Kb] .«

Hic comparatur ebori propter fortitudinem, quam habuit in omni tribulationis angustia; propter frigiditatem, quia non incendit eum carnis petulantia;  propter candorem, quia in eo fuit omnimoda innocentia. De primo: »Dominus fortis et potens, Dominus potens in prelio [100 1Kb] .« De secundo: »Non dabis sanctum tuum uidere corruptionem [1 1Kb] ,« carnis scilicet tam putredinis quam luxurie. De tertio: »Qui peccatum non fecit nec inuentus est dolus in ore eius [2 1Kb] .« Primus uenter uariatur chordis, secundus uallatur liliis, tertius distinguitur sapphiris. Primus uariatur chordis uirtutum, tamen ut concors sit illa uarietas, ut consonent graues acutis, acute superacutis. Graues sunt fortitudo et temperantia, fortitudo, contra tribulationis pressuram; temperantia, contra motus cordis illicitos et carnis petulantiam. Acute sunt prudentia et iustitia, prudentia contra insidias demonum, iustitia erga proximum. Superacute: fides, spes, caritas.  Prime graues sunt, quia demissius sonant, de his tractat homo apud semetipsum; secunde acute sunt, quia exaltantur usque ad proximum uel diabolum; tertie sunt superacute, quia eleuantur usque ad Deum. Harum si una defuerit, iucundum alie non reddent sonum, quia ubi deest una uirtus, et alie desunt. Iacobus apostolus: »Qui offenderit in uno, reus est omnium [3 1Kb] .« Concordent ergo in propheta uel predicatore, ut dicat cum Paulo: »Ne forte cum aliis predicauerim, ipse reprobus efficiar [4 1Kb] .« Secundus uenter, scilicet beate uirginis, est uallatus liliis, quia habuit in corde caritatem, id est in lilio aureum colorem, habuit uirginitatem, scilicet in lilio candorem, habuit apud homines, angelos et Deum humilitatem, id est lilii  odorem. uel plura habuit lilia. Unum ante partum, unum in partu, unum post partum, quia uirgo fuit ante partum, et uirgo in partu, et uirgo post partum. Tertius uenter fuit distinctus sapphiris. Sapphirus celi habet colorem. Tres sunt sapphiri qui distinguunt Christi humanitatem. Primus in celesti conuersatione, secundus in contemplatione, 122 tertius in miraculorum ostensione. In figura primi uidit Ezechiel uirum, et sub pedibus eius opus quasi sapphiri lapidis [5 1Kb] . Qui enim possunt dicere: »Nostra conuersatio in celis est [6 1Kb] ,« pedes Christi sustinent ambulantes in eis. De secundo Ieremias: »Candidiores Nazarei eius niue, ut luceant in ea, sapphiro pulchriores [7 1Kb] .« Pulchriores  enim sunt sapphiro, qui non solum celum sed angelos contemplantur, sed ipsum Deum. De tertio hic dicitur: uenter eius distinctus sapphiris, id est humanitas eius multis decorata miraculis.

Ad primam instruebat discipulos quando eis in monte predicauit [8 1Kb] , ad secundum quando se coram discipulis suis in monte Thabor transfigurauit [9 1Kb] , ad tertium quando coram eis cecos illuminauit, leprosos mundauit [10 1Kb] , etc. Hunc triplicem uentrem debemus habere moralem: primum in peccatorum recordatione, secundum in uirtutum fructificatione, tertium in deuotionum hilaritate.  Primus itaque concipit in peccatorum recordatione, parturit in contritione, parit in confessione. Unde propheta: »Domine, a timore tuo concepimus et parturiuimus et peperimus spiritum salutis [11 1Kb] .« Secundus concipit, uerba doctorum in se conferendo, parturit quomodo faciat deliberando, parit effectui mancipando. Sic conceperat illa mulier de Apocalypsi que ibat in deserto parturiens ut pareret, et draco persequebatur eam [13 1Kb] . Tales enim draco persequitur, qui fructificare moliuntur. Tertius ille uenter deuotionis concipit in desiderio, parturit in suspirio, pariet in premio. Hi in omnibus his gloriantur, quia »gloria eorum a partu, et ab utero et conceptu [14 1Kb] ,« quamuis in contrariam partem accipiat propheta de malis operantibus. Primus uariatur chordis: habet enim graues apud se in gemituum  dolore, acutas apud sacerdotem in confessione, superacutas apud Deum in oratione. Secundus est uallatus liliis: habet enim intra se aureum colorem, id est Dei et proximi dilectionem; in foliis candorem, id est corporis castitatem; circa se bonum odorem, id est ad proximos bonam opinionem. Tertius est distinctus sapphiris, quia in operibus suis celestem ostendit conuersationem, dum orat, dum Deum uoce laudat, dum in tribulatione glorificatur.


uenter illius eburneus, distinctus sapphiris.

[CARD.] Ac si dicat. uenter eius non est sicut uenter aliorum hominum, in quibus per luxuriam repit diabolus, sicut dictum est serpenti [14* 1Kb] : Pectore et uentre repes, sed est uenter eius eburneus. Nam, sicut cum ebore nascitur candor eius, sic cum  carne Christi natus est candor uirginitatis in carne, et quia sapphirus celestis est coloris, congrue dicitur uenter iste distinctus, id est pulchre notatus sapphiris, id est quibusdam conformitatibus cum angelica natura, que notatur in sapphiro. Nam in angelis sanctis est uirginitas, et eiusdem uirginitatis incorruptibilitas. In angelis quoque omnis motus diuine uoluntati subiectus est. Hoc itaque decore multiplici signatus est uenter iste, et distinctus est a ceteris uentribus. Nam in carne Christi uirginitas fuit incorruptibilis, et in carne illius nullus motus fuit, qui a Dei beneplacito discordaret. Alia uero translatio, munditiam carnis Christi, non tamen assimilat angelice munditie, sed preponit  dicens: uenter eius pyxis eburnea super lapidem sapphirum. Sequitur:


Crura illius columne marmoree, que fundate sunt super bases aureas.

[THO.] Crura Domini, itinera incarnationis eius quibus ad nos saluandos uenire dignatus est, insinuant. Que bene dicuntur columne marmoree, quia et fortia sunt et recta. Quid enim marmore fortius? quid columna directius? Hanc fortitudinem uidebat Dauid cum diceret: »Exsultauit ut gigas ad currendam uiam [15 1Kb] .« De rectitudine dixit: »Iustus Dominus in omnibus uiis suis [16 1Kb] .« Unde in cruce crura  illius non fregerunt et uestimenta non sciderunt [17 1Kb] . Bases auree in quibus fundate sunt, sunt consilia diuine promissionis, quibus omnia ab eterno prouisa sunt, et incarnatio Saluatoris, quibus ad terras de celo uenire, in terris conuersari, ad inferos descendere, de sepulcro resurgere, ad celos redire uoluit. Firma sunt ut marmora, recta ut columne, ad regulam diuine lineata iustitie. Fundata super bases aureas diuine prouidentie. Crura fortitudine sua totam corporis machinam sustinent, unde columnis marmoreis comparantur. Hi sunt prelati qui pondus sustinent Ecclesie. Qui sunt columne marmoree debent esse recti, fortes, plani; recti in iudicio, firmi in prelio, leues absque scrupulo; in iudicio subditorum, in prelio tyrannorum, absque scrupulo peccatorum. De primo: »Recte iudicate, filii  hominum [18 1Kb] ;« de secundo: »Estote fortes in bello, et pugnate cum antiquo serpente [19 1Kb] .« Et: »Nolite timere eos qui occidunt corpus, animam autem non possunt occidere [20 1Kb] ;« de tertio: »Oportet episcopum esse irreprehensibilem, hospitalem, non percussorem, non uinolentum [21 1Kb] «, etc. Item sacerdos qui habet maculam non ministrabit in tabernaculo Domini [22 1Kb] . Scimus tria genera esse columnarum quedam enim sunt lignee, quedam metalline, quedam marmoree: lignee, ut in arca Ne; metalline, ut in Moysi tabernaculo; marmoree, ut in Salomonis templo, ut in hoc loco. Prime subiacent duobus periculis, secunde uni, tertie nulli. Lignee namque aqua putrescunt et igne comburuntur; enee uero non aqua. sed igne dissoluuntur;  marmoree uero nec igne nec aqua corrumpuntur. Ignis et aqua due sunt tentationes mundi; per aquam prosperitas, per ignem aduersitas. Ignis prosperitas putrescere facit uoluptate, aduersitas dissoluit tribulatione; prima igitur carnales, secunda frangit pusillanimes. Igitur columne lignee, sunt carnales prelati et pusillanimes: enee uero non carnales, sed pusillanimes; marmoree uero nec carnales nec pusillanimes. Igitur primi scilicet lignei sepe igne et aqua elementis pereunt. Hi enim sunt ille puer euangelicus [23 1Kb] , qui sepe a demone mittebatur in aquam et crebro in ignem. Sepe etiam allidebatur in terram, quia tales ad terrenas uoluptates facit inclinare. Et despumare eum facit: spuma  fit ex superfluitate humorum, id est ex superfluis cogitationibus in otiosa uerba, risus dissolutos, opera lasciua facit effluere, et »hoc genus non eiicitur nisi in ieiunio et oratione [24 1Kb] .« In ieiunio contra prosperita is uoluptatem, in oratione contra tribulationis aduersitatem. Secundi prelati eneis, scilicet columnis, comparati aquis uoluptatis non putrescunt, sed igne aduersitatis dissoluuntur. In figura horum Nadab et Abiu aquas maris Rubri euaserunt, sed igne perierunt [25 1Kb] . Et Petrus saluatus est ambulans super aquas [26 1Kb] , ad ignem uero negauit [27 1Kb] . Tertii uero prelati qui in marmoreis columnis  intelliguntur, nec aqua uoluptatis resoluuntur, nec igne tribulationis dissoluuntur. Hi clamare possunt: »Transiuimus per ignem et aquam, et eduxisti nos in refrigerium [28 1Kb] .« His dicit Dominus per prophetam: »Cum ambulaueris per aquas, flumina non obruent te; cum transieris per ignem, non ureris, et flamma non ardebit in te [29 1Kb] .« Tales columne super basim auream fundantur, id est caritatem. Isti, enim iuxta Apostolum, sunt »in caritate radicati et fundati [30 1Kb] .« Super talem basim fundati debent euellendo spinas proprii cordis et alieni, excolere terram, contra tyrannos habere audaciam, in utroque discretionis temperantiam. Inde est quod in templo Salomonis erant bases in quibus sculpta erant leones, et boues, et cherubin  [31 1Kb] , quod dicitur plenitudo scientie. Sine hac basi predicatio est sine utilitate, firmitas fidei in imbecillitate, eleemosyna sine fructificatione, corporea tribulatio sine retributione. Unde Apostolus: »Si linguis hominum loquar et angelorum, caritatem autem non habuero, factus sum uelut es sonans aut cymbalum tinniens. Et si habuero omnem fidem ita ut montes transferam, caritatem autem non habuero, nichil sum. Et si distribuero omnes facultates meas in cibis pauperum, et tradidero corpus meum ita ut ardeam, caritatem autem non habuero, nichil mihi prodest [32 1Kb] .« Sunt et columne anime, scilicet uirtutes. He columne secantur, sculpuntur, poliuntur. Secantur, quando ferramento discretionis uirtutes a uitiis separantur; sculpuntur quando bona  que mens cogitat, manus operantur. Sic Salomon in templo celaturas fecit prominentes. Prominent enim celature, dum mentis cogitationes exterius apparent in exemplo et operatione; poliuntur, quando tribulatione feriuntur. In hac politione accipiunt lenitatem et equalitatem: lenitatem recipit, dum non exasperatur per iram; equalitatem recipit eradendo superbiam, que nullum sibi putat equalem. De equalitate: »Scio humiliari et abundare ubique, et in omnibus institutis satiari, et esurire, et penuriam pati, et abundare [33 1Kb] .« Lenitatem ostendit, dicens: »Si fieri potest quod ex uobis est cum omnibus hominibus pacem habentes [34 1Kb] .« Item: »Non uos defendentes, karissimi, sed date locum ire [35 1Kb] .« His columnis supponitur basis patientie,  que spiritalis edificii sustinet onus.

In Scripturis inuenimus tres basium species, scilicet eneam, argenteam et auream. Aenea fortitudinem, argentea cum fortitudine claritatem, aurea cum fortitudine et claritate fulgorem tenet: fortitudo in opere, claritas in sermone, fulgor in mente. Qui in his tribus patientiam seruat, quasi basis auream uirtutum structuram firmiter portat. His enim tribus usus est Moyses in constructione tabernaculi. Tabule que deposite sunt per circuitum, designant spiritaliter ordinem uirtutum; bine incastrature que erant in singulis tabulis [36 1Kb] , sunt  affectus mentis et exhibitio operis. Due uero bases sub singulis tabulis, sunt perseuerantia patientie, et longanimitas in prosperis et in aduersis. Sunt et alie tres basium species, que nunc in nostris reperiuntur edificiis, scilicet lignea, lapidea et picta. Sed he fragiliores sunt precedentibus, igne enim lignea comburitur, lapidea gelu frangitur. Picta uero nichil portat, sed ab alio sustentatur. Hec in corde nostro facile discerni possunt. Dum enim facibus iracundie seu luxurie flammis succendimur, in nobis basis patientie uel abstinentie fortitudo destruitur, scilicet lignea. Dum uero caritas in nobis frigescit [37 1Kb] , et mens ad diuersa desideria partitur, lapidea basis frigore tentationis in partes diuiditur. Basis picta est patientia ficta. Hec tenet similitudinem non ueritatem, colorem non fortitudinem. In celesti  uero beatitudine sunt quatuor ordines columnarum distincti quatuor coloribus: est enim primus ordo croceus, secundus rubeus, tertius ceruleus, quartus uioleus. Primus enim, est similis croco, secundus rose, tertius lilio, quartus uiole. He quatuor uarietates colorum designant quatuor ordines beatorum: primi sunt angeli, secundi martyres, tertii uirgines, quarti confessores. He columne fundate sunt super unam basim auream, que est caritas perpetua, caritas autem nunquam excidet [38 1Kb] .


Crura eius columne marmoree, fundate super bases aureas.

[CARD.] Alia translatio dicit: Tibie eius columne marmoree. Per tibias, que fortes sunt uelut columne  marmoree, et totam corporis compactionem portant, significantur ille due uirtutes, scilicet fortitudo et perseuerantia, que omnium uirtutum et sanctorum operum compaginem portant et sustentant, et iste columne, ut portare sufficiant istud edificium, fundate sunt super bases aureas, scilicet caritatem et sapientiam que signantur in auro. Fundatur enim in sapientia fortitudo, ne se precipitet. Fundatur in caritate perseuerantia, alioqui deficiet et non stabit. Sequitur:


Species eius ut Libani, electus ut cedri.

[THO.] Ne per singula laboret describendo, totum breuibus comprehendit. Quomodo mons Libani famosus est iam plenitudine insignis, ita Christus omnibus qui de terra orti sunt iure gratie sublimioris  antecellit. 123 Mons ille ferax arborum, hic exaltator sanctorum, et radicator ne uento tentationis moueantur. Et cedrorum pulchritudini, fortitudini, sublimitati et odori omne decus siluarum cedit. Sic dilectus: »Speciosus forma pre filiis hominum: diffusa est gratia in labiis tuis, propterea benedixit eum Deus [39 1Kb] .« Electus ergo est dilectus ut cedri, quia nemus Ecclesie in qua natus est, singulari dignitate transcendit. Species eius ut Libani, qui inter ligna eximia profert; et cedrum quia inter electos suos seipsam qualem uoluit, quasi lignum uite in medio paradisi creauit [40 1Kb]

 Quatuor legimus montes in quibus uariata est species: in primo est species angeli euacuata, secundo est species Christi comparata, in tertio est obscurata. De quarto est eleuata, euacuata propter superbiam, comparata propter multimodam gratiam, obscurata per angustiam, eleuata de gloria ad gloriam: propter superbam illicite aspirationis, propter multimodam gratiam fecunditatis et amenitatis, per angustiam passionis, de gloria passionis ad gloriam paterne confessionis. Primus mons est in lateribus aquilonis, secundus mons Libani, tertius Caluarie, quartus mons Oliueti. De primo: »Sedebo in monte testamenti, in lateribus aquilonis. Ascendam super altitudinem nubium, similis ero Altissimo [41 1Kb] ;« de secundo: Species eius ut Libani; in tertio: »uidimus  cum leprosum, et percussum a Deo, et humiliatum [42 1Kb] ;« item: »Non est species ei neque decor [43 1Kb] ;« de quarto: »Omnis pulchritudo Domini exaltata est super sidera.« De primo monte dum caderet Lucifer [44 1Kb] , euacuata est eius pulchritudo. De quo alius propheta: »Tu signaculum similitudinis, plenus sapientia et perfectus decore [45 1Kb] .« In hoc monte euacuatur eorum species, qui subiectorum contemnunt paruitatem, parium indignantur equalitatem, maiorum emulantur sublimitatem. De primo peta [45* 1Kb] :

Hic imperat, ille minatur.
De secundo et tertio:

Nec quemquam iam ferre potest Cesarue priorem,
   Pompetusue parem.
De primo Christus: »uidete ne contemnatis unum ex  his pusillis [46 1Kb] .« In secundo: non recusauit paritatem in soluendo tributum; ait enim: »Inuenies staterem in ore piscis, solue pro me et pro te [47 1Kb] .« De tertio, non recusauit dicere: »Pater maior est me [48 1Kb] .« Imo et subditus erat minoribus, scilicet patri putatiuo Ioseph, et Marie. Imo et inclinauit se, ut lauaret pedes discipulorum [49 1Kb] . Audi quod maius est: sunt qui indignantur maioribus subiici; secundo student eis parificari, tertio etiam supergredi. Sicut Absalon cum esset Ierusalem, primo indignatus est patri suo subiici [50 1Kb] . Secundo regnauit in Hebron, iam quasi equalis patri, nec suffecit. Tertio solus regnare uoluit quando expulit patrem suum de Ierusalem, et sic periit [51 1Kb] . Sic Saul in montibus Gelbe, quod dicitur lubricum uel  decursus, occidit [52 1Kb] . Ecce superbia in celo nata ad terras descendit, quia, sicut dicitur: »Celestis est origine et in cinere habitat,« unde: »Quid superbis, terra et cinis [53 1Kb] ?« Sic, fratres, »ante ruinam exaltatur cor [53* 1Kb] .« uidete quia »Deus superbis resistit, humilibus autem dat gratiam [54 1Kb] .« Taliter putabat Iob qui dixit:« Quid te eleuat cor tuum, et quasi magna cogitans, attonitos habes oculos [55 1Kb] ?« Ait Dominus per Dauid: »Non habitabit in medio domus mee qui facit superbiam [56 1Kb] , quoniam, sicut scriptum est:

    . . . Frangit Deus omne superbum.

In secundo monte, de quo hic agitur, est comparatio dilecti facta, scilicet propter quatuor: propter altitudinem, propter latitudinem, propter fertilitatem, propter iucunditatem: altitudinem in miraculis; latitudinem caritatis; fertilitatem in spiritalibus pascuis; iucunditatem in arboribus mysticis. De miraculis: »Ceci uident, claudi ambulant, leprosi mundantur [57 1Kb] ;« de caritate: »Propter nimiam caritatem, qua dilexit nos, cum essemus mortui peccato, conuiuificauit nos Christus [58 1Kb] .«---»Ipse enim prior dilexit nos, et lauit nos a peccatis nostris in sanguine suo [59 1Kb] .« Fertilitate pascuorum in spirituali mensa nos reficit.

Triplex est mensa, qua in hoc monte reficimur, triplex qua extra hunc montem. Mensarum que  extra hunc montem sunt, prima est hominis, secunda carnis, tertia demonis. Prima enim est ad necessitatem, secunda ad superfluitatem, tertia ad mortiferam ebrietatem. In prima iuxta Paulum: »Qui infirmus est, olus manducet [60 1Kb] .« ne grauetur cor eius in crapula et ebrietate [61 1Kb] .« In secunda proponitur uinum »de uinea Sodomorum et de suburbanis Gomorhe [62 1Kb] .« In tertia fel draconum est uinum eorum, et uenenum aspidum insanabile [63 1Kb] . Prima habet lectionem hanc: »Non in comessationibus et ebrietatibus [64 1Kb] ;« secunda: »Comedamus et bibamus, cras enim moriemur [65 1Kb] .« In tertia: »Letantur cum malefecerint, et exsultant in rebus pessimis [66 1Kb] .« In prima de laboribus manuum uiuitur: »Labores, ait, manuum tuarum, quia manducabis,  beatus es et bene tibi erit [67 1Kb] ,« unde subditur: »Filii tui sicut nouelle oliuarum in circuitu mense tue [68 1Kb] .« In secunda mensa sedebat diues indutus purpura et bysso, et epulabatur quotidie: Lazarus uero exspectabat micas, que cadebant de mensa illius [69 1Kb] . Talis erat mensa Herodis, unde: Mensas tyranni uirginis ebrius luxus repleuit sanguine sobrio.« De tertio: »Fiat mensa eorum coram ipsis in laqueum [70 1Kb] ,« et Paulus: »Non potestis participes esse mense Christi et mense demoniorum [71 1Kb] .« Tres sunt mense in hoc monte, quibus nos reficit Dominus uel dilectus. Prima fuit in lege, secunda in Euangelio, tertia in celo. De prima ait Moses in Exodo [72 1Kb] , ubi legitur posita in tabernaculo iuxta introitum,  et super eam erant duodecim panes propositionis de similagine, et super singulos patena aurea cum pugillo thuris. De secunda ait Apostolus: »Non potestis communicare mense Christi et demoniorum;« de tertia ait Christus: »Ut edatis et bibatis super mensam meam in regno meo [73_74 1Kb] .« Prima itaque monstrabat, non prestabat refectionem; secunda satiat, tertia glorificat; prima erat in littera, secunda in spiritu, tertia in specie. Prima enim docet, secunda adiuuat, tertia consummat. uel sic, prima in lege, secunda in Euangelio, tertia in celo.  Prima Mosi, secunda Christi, tertia Dei. Prima fuit in figura, secunda in ueritate, tertia erit in claritate. Prima docet, secunda perficit, tertia glorificat. Alias quoque diuisiones harum mensarum possumus facere, quas de Scripturis accepimus, hoc modo: Mensarum prima sub lege, secunda sub gratia, tertia in gloria. Prima ostenditur a Moyse in Exodo, secunda in Euangelio, tertia in regno. Prima erat mensa propositionis in tabernaculo [75 1Kb] ; de secunda dicitur: »Non potestis communicare mense Christi et mense demoniorum [76 1Kb] ;« de tertia: »Ut edatis et bibatis super mensam meam in regno meo [77 1Kb] .« Prima est in littera, secunda in spiritu, tertia in specie. Prima monstrat, secunda gustat, tertia satiat. Prima comeditur agnus paschalis sub figure nubilo, in secunda sub sacramento, in tertia in aperto.  De primo dicitur: »In eadem domo comedetis illum [78 1Kb] ;« de secundo: »Gustate et uidete quam suauis est Dominus [79 1Kb] !« de tertio: »Satiabor cum apparuerit gloria tua. [80 1Kb] « Media mensa nostri temporis est. Ad illam sponsus inuitabat sponsam in Canticis sic: ueniat dilectus meus in hortum suum ut comedat fructus pomorum suorum. Hec enim beata uirgo ait Filio suo incarnato. Triplicem enim fructum in se habuit: est ei fructus uentris, fructus mentis, fructus orantis. Primus est Christi incarnatio, secundus uirtuosa deuotio, tertius deuota oratio. De primo ait angelus: »Benedicta tu in mulieribus, et benedictus fructus uentris tui [81_82 1Kb] .« Et ipsa ait: »Ego quasi uitis fructificaui suauitatem odoris, et flores mei fructus honoris, et honestatis [83 1Kb] ,« scilicet  Christum. Ipsa enim fuit uitis, Christus botrus, flores uiola humilitatis, rosa caritatis, lilium uirginitatis.

O uerbi Dei cella
Affectibus amena,
Moribus serena,
Gratia plena.
De secundo dicitur: »Audite, diuini fructus, et quasi rosa plantata super riuos aquarum fructificate [84 1Kb] .« Audi fructus diuinos: »Fructus autem spiritus est caritas, pax, patientia, bonitas, benignitas [85 1Kb] ,« etc, Ista ex rosa caritatis procedent, crescunt super riuos gratie Dei. De tertio canit Ecclesia: »Per te fructum uite communicauimus.« Isti sunt tres fructus  quos exploratores filiorum Isrel attulerunt de terra sancta, scilicet botrus in uite, id est Christus in cruce; ficus, scilicet dulcedo deuotionis; malogranata, id est fructus orationis Marie. Sicut enim cortex exterior pallidus est, sic Ecclesia est tribulationis liuida. Intus grana multa purpurea, scilicet fideles in ea latentes qui purpura regia uestientur in regno, oratione beate uirginis. Hec tria designata sunt cum dicitur: »Fauus distillans labia tua, sponsa«, id est orationis dulcedo; »mel et lac sub lingua tua [86 1Kb] .« Sub lingua est cor, in quo est  mel, scilicet deuotionis dulcedo; item sub lingua est uenter, in quo est lac, id est Christi caro, que sumpta est de antiquis patribus sicut lac de animalibus. Iuxta aliam considerationem in pagina diuina quinque legimus mensas: prima pauperis, secunda orbis, tertia demonis, quarta diuitis, quinta Patris. Prima necessitatis, secunda uanitatis, tertia iniquitatis, quarta ueritatis, quinta consummationis. Primam ponit natura, secundam auaritia, tertiam perfidia, quartam gratia, quintam uita. Prima refocillat, secunda irritat, tertia suffocat, quarta satiat, quinta consummat. Ad primam sedent pecudes, ad secundam serpentes, ad tertiam canes, ad quartam uolucres, ad quintam heredes. De prima in Euangelio: »Nam et catelli edunt de micis que cadunt de mensis dominorum suorum [87 1Kb] ;« de secunda in  Isaia: »Mensa Babylonis, calix aureus est in ea [88 1Kb] ;« de tertia Apostolus: »Non potestis participare mense demoniorum et Christi [89 1Kb] ;« de quarta: »Fili, ad mensam diuitis sedisti, diligenter attende, que apposita sunt tibi [90 1Kb] ;« de quinta: »Ut edatis et bibatis super mensam meam in regno meo [91 1Kb] .« Pauper cuius est prima mensa, est genus humanum. In ista apponuntur panis, pulmentum, uel sal et potus. De primo Dauid: »Oblitus sum comedere panem meum [92 1Kb] .« Pulmentum est idem quod sal. Unde in Esdra [93 1Kb] : »Putas quod immemores simus salis quod comedimus in aula tua? »Aqua est illa quam Abraham posuit in utre, et imposuit in humeris Agar [94 1Kb] . In secunda ad quam sedent serpentes quinque apponuntur,  que est, uanitas orbis, et que semper suadent uana. Illa quinque numerat Betius in Consolatione philosophie: hec sunt fauor humanus, opes, dignitates, gloria, potentia. Primum attrahit auram, id est fauorem; secundum arenam, id est cupiditatem; tertium scintillas, id est potestatis optationem; quartum gemmas, id est diuitiarum gloriam; quintum lambit membra, scilicet designans luxurie uoluptatem. Ad hanc sedent serpentes, qui scilicet non cessant serpere, ut ad altiora conscendant. In quarta que est demonis, tria apponuntur: senecie, silique, quisquilie. Sene est animal immundum, unde. »Senecie quelibet immunda cibaria.« Alii dicunt senencias, uel sinantias. Sinantia enim est quedam pellicula in ore quam solent semper immundi  manducare. Siliqua est genus leguminis latos habens folliculos, sed intus uacuos. Quisquilie sunt purgamenta canabis et lini. Senecie sunt cibi gentium idolothyta comedentium, silique cibi Iudeorum cortici adherentium, quisquilie sunt cibi hereticorum, scilicet praue sententie. Isti sunt canes immundi, qui ad hanc mensam sedent. In quarta que est mensa diuitis, tria apponuntur. uitulus saginatus, bona terre, medulla tritici. uitulus scilicet quem pater occidit pro filio reuertente de longinqua regione [95 1Kb] ; bona terre sunt lectiones, unde Isaias [96 1Kb] :  »uetustissima ueterum comedetis, et nouis superuenientibus uetera proiicietis.« uetustissima ueterum sunt naturalia et moralia precepta, que seruando manducamus et predicamus. uetera, id est legalia proiicietis, nouis superuenientibus, id est gratia euangelii. Medulla tritici est illa purgatissima farina que in sacrificiis ponebatur: hec autem est oratio. Hec tria ponit Dominus contra alia tria, scilicet: contra carnem, contra mundum, contra diabolum. Contra carnis incentiua dat nobis uitulum saginatum, id est carnem 124 Christi et sanguinem. Lectionem apponit contra mundum, qui nos ad uagationes suas inuitat. Sed dicamus ei: »uade retro, Satanas [97 1Kb] .« Contra demonem apponit orationem qui non cessat inquietare religiosos quosque,  sed recurrunt ad medelam orationis. Ad hanc mensam diuitis sedent uolucres, scilicet sancti homines sperantes se uolare ab hac quarta mensa ad quintam. Diues iste est Christus, simul in unum diues et pauper. Diues quia Deus, pauper est quia est homo. Ad hanc sedent qui pugnant cum diabolo, cum mundo, cum carne, ut possint ad quintam et ultimam peruenire. Ultima autem mensa que est quinta, est mensa Patris. Ad hanc sedent heredes, in hac unum tantum apponitur, scilicet uisio Dei, et non plura. Unde dictum est Marthe: »Porro unum est necessarium [98 1Kb] ,« et non plus. Et Dauid: »Unam petii a Domino, hanc requiram,« scilicet »ut inhabitem in domo Domini omnibus diebus uite mee [99 1Kb] .«

 Quarto diximus montem istum habere iucunditatem arborum. Habet iucunditatem in frondium uirore, in florum uario colore, in refrigerio umbre. Arbores iste sunt uirtutes, quarum uirent folia in uerbis edificationum, ridet uarietas florum in operibus uirtutum, in umbra temperatur estus uitiorum. De primo: »Erit folium eius uiride, et in tempore siccitatis non erit sollicitum [100 1Kb] .« De secundo: »Flores apparuerunt in terra nostra [1 1Kb] .« De tertio: »Obumbrasti super caput meum in die belli [1* 1Kb] .« In tertio, monte scilicet Caluarie, diximus obscurari speciem eius. uis uidere obscuritatem, respice Iudeorum blasphemiam, circumpendentium latronum ignominiam, in capite spineam coronam, in manibus clauorum fixuram, in latere uulneris angustiam.  Ecce »non est species ei neque decor [2 1Kb] .« Ecce iuxta Apocalypsim: »Factus est sol uelut saccus cilicinus [3 1Kb] ;« et illud prophete: »Sol conuertetur in tenebras, et luna in sanguinem [4 1Kb] .« Tenebre enim facte sunt super terram in eius passione. De quarto morte diximus quod inde est species Domini eleuata. Inde enim eleuata est magnificentia tua super celos: inde omnis pulchritudo Domini exaltata est super sidera. Unde admirantur angeli dicentes: »Quis est iste qui uenit de Edom tinctis uestibus de Bosra? Iste formosus in stola sua [5 1Kb] .« Ecce species  eius ut Libani. Sequitur: Electus ut cedri. Cedrus dilecto comparatur pro altitudine et imputribilitate, pro rectitudine, et odore. Pro altitudine, quia cum alii sint filii adoptionis, ipse solus est filius Patris ex natura; pro imputribilitate, quia nec corpus Christi in morte putruit, nec ei adhesit macula; pro rectitudine, quia iuxta regulam iustitie reddet unicuique iuxta merita sua; pro odore, quia cum alii trahant per bonam conuersationem, ipse et per conuersationem et per promissa. De primo: »uidimus gloriam eius gloriam quasi unigeniti a Patre [6 1Kb] .« De secundo: »Peccatum non fecit, nec inuentus est dolus in ore eius [7 1Kb] .« Et de carne: »Non dabis sanctum tuum uidere corruptionem [8 1Kb] .« De tertio: »Iustus Dominus et iustitias dilexit; equitatem  uidit uultus eius [9 1Kb] ;« et: »De uultu tuo iudicium meum prodeat [10 1Kb] .« De quarto: »Quod oculus non uidit nec auris audiuit que preparauit Dominus his qui diligunt eum [11 1Kb] .«


Species eius ut Libani, electus ut cedri.

[CARD.] Ac si dicat: Quid discurro per singula? Species eius ut Libani, qui interpretatur candidatio, ac si dicat: Ex hoc species eius cognoscitur, quia ipse sanctorum omnium candidatio est, per quam omnes sancti speciosi existunt et mundi. Species quoque eius est ut Libani, quia sicut Libanus mons, amplitudine, altitudine, arborum feracitate ceteris est insignior, sic Christus insignis est pre filiis hominum; et ipse pre omnibus electus ut cedri, que arbor plenitudine, pulchritudine, fortitudine, sublimitate,  et odore, omne decus siluarum antecedit, quia Christo non est datus spiritus ad mensuram. Sequitur:


Guttur illius suauissimum, et totus desiderabilis.

[THO.] Si in labiis dilecti superius uerba accepimus, in eius suauissimo gutture merito eorumdem uerborum internum saporem intelligere debemus. Unde: »Memoriam abundantie suauitatis tue eructabunt: et iustitia tua exsultabunt [12 1Kb] .« Petrus memoriam abundantie suauitatis Dei iam gustauerat, et eructans ait: »Rationabile sine dolo lac concupiscite, ut in eo crescatis in salutem; si tamen gustastis quam dulcis est Dominus [13 1Kb] .« Item sicut in labiis uerba que dicebat, sic in gutture interna et occulta dispositio pietatis intelligitur. Sed  et proprii gutturis fructum ostendit, cum post resurrectionem discipulis insufflauit dicens: »Accipite Spiritum sanctum [13* 1Kb] « Et totus, inquit, desiderabilis. Totus Christus Deus est et homo, id est uerbum, anima et caro, quia non solum desiderabilis de incommutabili maiestate perpetue diuinitatis, sed etiam de clarificata substantia assumpte humanitatis. Maxime inde quod cum in celos ascenderet ad transferendum nos ad suam gloriam, se rediturum promisit dicens: »Si abiero et preparauero uobis locum, iterum uenio et accipiam uos ad meipsum,  ut ubi sum ego et uos sitis [14 1Kb] .« Tria sunt guttura, primum carnale, secundum rationale, tertium spiritale. Primum est uoluptuosi, secundum magistri, tertium dilecti. Primo enim gustat uoluptuosus, ut carni satisfaciat; secundo magister, ut discernat; tertio dilectus, ut que sursum sunt sapiat. Primum affert mortem, secundum discernit inter uitam et mortem, tertium excludit mortem. De primo Iob: »Potest aliquis gustare quod gustatum affert mortem [15 1Kb] ?« De secundo: Oblatum est Christo acetum, »et cum gustasset noluit bibere [16 1Kb] .« De tertio: »Qui manducauerit ex hoc pane non gustabit mortem in eternum [17 1Kb] .« In lege scriptum est: »Animal quod ruminat, et non habet ungulam fixam, immundum est [18 1Kb] «. Item, quod habet ungulam  fixam, et non ruminat, immundum est; quod uero ruminat, et habet ungulam fixam, mundum est [19 1Kb] . Primi sunt carnales, scilicet immundi, quia carnali gustu ruminant uoluptates suas, sed non findunt ungulam, quia non discernunt inter bonum et malum, inter licitum et illicitum. Secundi sunt rationales qui ungulam findunt, id est inter bonum et malum quodam gustu rationis discernunt, sed non ruminant; quia bonum quod a malo ratione discernunt, in eo delectando non ruminant. Tertii sunt spirituales qui rationali gustu bonum a malo discernendo, ungulam findunt et ruminant, dum bonum, quod discreuerunt, dulciter in corde suo delectando reuoluunt. Propter gustum carnalem in lege mel a sacrificio Dei prohibetur apponi;  propter gustum tertium, id est spiritualem, sal in omni sacrificio iubetur apponi; propter medium, id est gustum discretionis preceptum est hostie pellem detrahere, artus in frusta concidere, id est cogitationes, sanguinem in terram fundere. Pellem enim, id est carnis conuersationem debemus separare, deinde artus in frusta concidere, id est cogitationes, utrum carnales an spiritales sint, in corde tractare, et sanguinem, id est appetitum carnalem in terram fundere. Primum guttur suauitatem habet in sermone, dulcem saporem in interiori delectatione. Sed sequitur amaritudo in damnatione. Unde Salomon: »Fauus distillans labia meretricis, et nitidius oleo guttur eius, et nouissima illius amara quasi absynthium [20 1Kb] .« In labiis distillantibus fauo,  uerba uoluptuosa; in nitore gutturis, delectatio interior saporosa; in amaritudine absynthii, damnatio eterna. Secundum guttur, scilicet discretionis, prius debet naturam rei agnoscere: secundo usum rei an bonus sit an sit malus, pensare; tertio bonum usum cum cognouerit, sibi assumere. Unde Salomon: »Cum sederis ad mensam diuitis, diligenter attende que tibi apposita sunt;« id est rei naturam considera, »et fige cultrum in gutture tuo [21 1Kb] ,« id est discretionis acumine considera usum rei, et scito  quia talia oportet te preparare, id est usum rei precognitum in obsequium Domini tui tibi cuncta dantis, id est Dei, assumere. Dicitur guttur a gustu et terendo; esca namque prius dentibus teritur, deinde gustatur, postea in uentrem traiicitur. Teritur loquendo, gustatur delectando, in uentrem traiicitur memorie commendando. Quidam terunt, sed non gustant, ut predicatores hypocrite, et carnales quidam gustant et non terunt, scilicet deuoti, sed inconstantes; quidam et terunt et gustant, et in uentrem traiiciunt, ut sunt in deuotione perseuerantes. Herodes ruminabat et non gustabat, cum magis diceret: »Ite et interrogate diligenter de puero, ut et ego ueniens adorem eum [22 1Kb] .« Balaam terebat et gustabat, cum diceret: »Moriatur anima  mea morte iustorum [23 1Kb] ;« sed in uentrem non transmisit, quia paulo post in mortem eorum consilium dedit. Stephanus ruminauit, gustauit, in uentrem memorie traiecit, quia etiam dum lapidaretur, et predicauit, et orauit [24 1Kb] . Guttur suaue est, suauius est, suauissimum est. Tertium igitur guttur suaue est in iis qui deuoti sunt momentanee, suauius in iis qui frequentius, suauissimum in iis qui gustum habent assiduum; et hic est dilectus. Sequitur:

Et totus desiderabilis. Est homo qui totus est odibilis, et est homo qui est desiderabilis in aliquo, et est homo qui totus est desiderabilis. Primus est omni uirtute destitutus, secundus multis uirtutibus institutus, tertius omni gratia preditus. Primus est obstinatus peccator, secundus est Dei et fratrum  amator, tertius est saluator. De primo: »Iniquos odio habui [25 1Kb] .« De secundo dicitur Dauid per interpretationem uisu desiderabilis. De tertio propheta: »ueniet desideratus cunctis gentibus [25* 1Kb] ;« id est Christus. Ipse enim est desiderabilis corpore, desiderabilis anima, desiderabilis diuinitate. Corpore, in quo sponsus »speciosus forma pre filiis hominum [26 1Kb] .« Anima, in qua habuit plenitudinem gratiarum. Diuinitate, ex qua est »Rex regum, et Dominus dominantium [27 1Kb] .« In primo enim pro nobis sustinuit passionem, in secundo erga nos multam habuit caritatem, in tertio recipiemus nostri laboris remunerationem. De primo Isaias: »Desiderauimus cum nouissimum uirorum, uirum dolorum, et scientem infirmitatem [28 1Kb] .« De secundo: »Anima mea desiderauit  te in nocte [29 1Kb] ,« et: »Domine, memoriale tuum in desiderio anime [29* 1Kb] .« De tertio: »Domine, ante te omne desiderium meum, et gemitus meus a te [30 1Kb] ,« etc. Item, fuit desiderabilis in exsilio, desiderabilis in inferno, desiderabilis in iudicio, desiderabilis in regno. In exsilio peccatoribus, in inferno iustis exspectantibus, in iudicio diligentibus, in regno exsultantibus. Peccatoribus, ut iustificarentur; iustis ut liberarentur; diligentibus, ut securi a uerbo aspero ad dexteram transferantur; exsultantibus,  quia Dei uisione fruentur: Unde primi dicunt: »ueni, Domine et noli tardare. Relaxa facinora nostra [31 1Kb] .« Secundi: »ueni ad liberandum nos, Domine Deus uirtutum.« De tertiis Paulus: »Reposita est mihi corona iustitie, quam reddet mihi Dominus in illum diem iustus iudex. Non solum autem, sed et iis qui diligunt aduentum eius [32 1Kb] ; in quem desiderant angeli prospicere [32* 1Kb] .« Causas quibus sit desiderabilis, Dauid aperit dicens: »Domine Deus meus, magnificatus es uehementer [33 1Kb] .« Quare? quia »confessionem et decorem induisti, amictus lumine sicut uestimento [34 1Kb] .« Ex sacre Scripture ueritate perpendimus Christum esse magnum, esse magnificum, esse magnificatum. Magnum in essentia diuinitatis, magnificum in creatione  mundane uarietatis, magnificatum in profectu assumpte humanitatis. In primo, quia incomprehensibilis; in secundo, quia inestimabilis; in tertio, quia incomparabilis; in primo per fidem induit confessionem, in secundo decorem induit per mundi ordinationem, in tertio est amictus lumine sicut uestimento, per resurrectionem. Primum fit per miraculum, secundum per mundi gubernaculum, per tertium factus est hominibus et angelis gloriosum spectaculum. Audi magnum: »Magnus Dominus et laudabilis nimis [35 1Kb] .« Inde: »Celum et terram ego impleo [36 1Kb] .« Et magnificum: »Omnia per ipsum facta sunt, et sine ipso factum est nichil [37 1Kb] .« Et: »In principio creauit Deus celum et terram [38 1Kb] .«---»Qui fecit mirabilia magna solus [39 1Kb] .«  Audi magnificatum: »Magnificatus est Dominus, quoniam habitauit in excelso [40 1Kb] .«---»uade, et tu fac similiter [41 1Kb] .« Esto ergo magnus in spiritualium bonorum aggregatione, magnificus in exteriori operatione, ut sis magnificatus in eterna retributione Esto ergo magnus: primo sperando, secundo aspirando, tertio suspirando, quarto respirando. Primum fit quia homo superna uocatione excitatur, secundum quia desiderium inflammatur, tertium eo quod desiderium differatur, quartum quia in bonis celestibus contemplans delectatur. Audi uocationem, unde uenit spes. Apostolus ait: »Si 125 consurrexistis cum Christo, que sursum sunt querite; ubi Christus est in dextera Dei sedens [42 1Kb] .«  Idem: »Quos enim presciuit, et predestinauit conformes fieri imaginis Filii sui; et quos predestinauit, hos et uocauit; quos uocauit, hos et iustificauit; quos iustificauit, hos et magnificauit [43 1Kb] .« uocauit sponsus sponsam: »Surge, propera, amica mea, et ueni [43* 1Kb] .«

Inde uenit spes. »Spes autem non confundit [44 1Kb] .« Inde procedit homo et aspirat ad superna, quia desiderium eius inflammatur. Inde: »Inflammatum est cor meum [45 1Kb] ;« et: »Nomen tuum et memoriale tuum in desiderio anime [45* 1Kb] .«---»Anima mea desiderauit  te in nocte, sed et spiritus meus in precordiis meis [46 1Kb] .«---»Nonne cor nostrum ardens erat in nobis« de Iesu, »dum loqueretur nobis in uia [47 1Kb] ?« Sponsa ducta hoc desiderio, dicebat: »Osculetur me osculo oris sui [47* 1Kb] .« Pro dilatione suspirant. Quia »spes que differtur, affligit animam [48 1Kb] .« Inde Dauid: »Sitiuit anima mea ad Deum fontem uiuum [49 1Kb] .« Et sponsa: Filie Ierusalem, nuntiate dilecto quia amore langueo. Item Dauid: »Hei mihi, quia incolatus meus prolongatus est [50 1Kb] !« Ecce unde suspirant: »Memor fui Dei, ait Dauid, et delectatus sum [51 1Kb] .« Quia »delectationes in dextera tua usque in finem [52 1Kb] .« Quare: »Etenim passer inuenit sibi domum, et turtur nidum ubi ponat pullos suos [53 1Kb] .« Ibi enim »in pace in idipsum dormiam et requiescam  [54 1Kb] .« Inde sponsa: Ego dormio et cor meum uigilat. »Adiuro uos, ait Sponsus, ut non suscitetis neque euigilare faciatis eam donec ipsa uelit [54* 1Kb] .« Ipsa quoque ait: »Sub umbra illius quem desideraueram sedi, et fructus eius dulcis gutturi meo [55 1Kb] .« Inde de ipsa cum admiratione clamatur: Que est ista que ascendit de deserto deliciis affluens, innixa super dilectum [55* 1Kb] ?« Pro his quatuor dicitur de Ioseph: »Filius accrescens [56 1Kb] .« Ioseph qui dicitur augmentum, est qui sperando augetur; accrescens, dum ad superna aspirat. Item, accrescens, dum desiderio suspirat; decorus aspectu, in meditatione celestium, et ideo respirat. Et sic prouenit hec magnitudo. Inde dicitur de Iob: »Erat uir ille magnus inter omnes  orientales [57 1Kb] .«

Hic sciendum est, quod sunt quidam magni inter occidentales, quidam inter septentrionales, quidam inter orientales, quidam inter australes. Primi, quia cadendo se magnis inuoluunt criminibus; secundi, quia magnis alios fatigant tentationibus; tertii, quia proficiunt in uirtutibus; quarti, quia pre ceteris feruent in celestibus. Primus magnus ad occidentem fuit diabolus. Unde ipse ait: »Ascendam super altitudinem nubium, similis ero Altissimo.---Quomodo cecidisti, Lucifer, de celo, qui mane oriebaris [58 1Kb] .« De secundo dicitur: »uentus turbinis ueniebat ab aquilone, et nubes magna [59 1Kb] .« De tertio: »Erat uir ille magnus inter omnes orientales.« Item de eodem: »Erat simplex et rectus,  timens Deum, et recedens a malo [60 1Kb] .« Simplex, de bonis operationibus non querens elationem et iactantiam; rectus, contra proximum non exercens fraudem uel malitiam; timens Deum, ne minueret pro peccatis suis in eo gratiam; recedens a malo, puniens in se quotidie etiam leuia peccata per penitentiam. Magnus inter australes erat Isaac, de quo dicitur: Ibat Isaac ad meridiem. Et non longe post: »Ibat Isaac succrescens et proficiens, donec magnus effectus est [61 1Kb] .« Ibat sperando, succrescebat aspirando, proficiebat superando, magnus effectus  est reparando. Ecce factus es magnus, uide ut sis magnificus. Ipse enim Christus fuit magnificus mundi creatione. »In principio enim creauit celum et terram [62 1Kb] .« Celum creauit angelis. Celum tuum est anima tua; hoc ornasti prefatis uirtutibus. Terra tuum est corpus; hoc ornando bonis operibus, eris magnificus. Terra enim super se uenientem sepe bibit imbrem, et proferens herbam congruam temporibus suis, benedictionem accepit a Deo his a quibus colitur. Que autem profert spinas et tribulos, reproba est et maledicto proxima, eius consummatio in combustione est. Ornetur hoc celum uirtutibus: hec terra sit fecunda bonis operibus; et sic eris magnificus. Non solum autem, sed sit homo munificus, sit magnificus, sit mirificus. Munificus,  de laboribus et facultatibus suis subueniat pauperibus et egenis; magnificus, ut cum uirtutibus crucifigat carnem suam cum uitiis et concupiscentiis; mirificus, ut ponat animam suam pro fratribus suis. In primo proximi supplet necessitatem, in secundo sue anime procreat utilitatem, in tertio perfectam habet caritatem. De primo: »Frange esurienti panem tuum [63 1Kb] ,« etc. De secundo: »Scindite corda uestra, et non uestimenta uestra [64 1Kb] .« De tertio: »Maiorem caritatem nemo habet ut animam suam ponat quis pro amicis suis [65 1Kb] .« Primus thesaurizat sibi thesauros in celis, secundus meretur nouitatem incorruptionis, tertius cum Christo gloriam immortalitatis. In eo ergo quod magnificatus est sponsus, est aliquatenus desiderabilis, in quem  desiderant angeli prospicere, et quem, si modo uelimus uirtutibus proficere, non cessabimus in regno omnes laudare et benedicere.


Guttur illius suauissimum.

[CARD.] Quia uerba uite eterne habet, et totus est desiderabilis, quia ipse est in quem desiderant angeli conspicere: tandem sermonem suum uirgo concludit et dicit:


Talis est dilectus meus, et iste est amicus meus, filie Ierusalem.

[THO.] Quanto deuotius Ecclesia siue anima queque diligit Deum, tanto familiarius eum habet amicum. Nam qui adhuc pre infirmitate mentis siue conscientia peccati timore seruili Dei mandata custodit,  necdum ad apostolicam illam perfectionem attingere potuit, qua audire mereatur: »uos autem dixi amicos, quia omnia quecunque audiui a Patre meo, nota feci uobis [66 1Kb] .« Descriptione dilecti premissa ex iis que in descriptione posita sunt, dignum dilectione ostendens, tria uocabula plena mysterio subiungit, scilicet dilectus, amicus, filie Ierusalem. In primo ostenditur dignus ut ab eo ametur; in secundo gratulatur, quia ab eo amatur; in tertio deuotas animas inuitat ut ipsum ament, ut sic ab eo amentur. Dilectus enim dicitur quasi digne electus, amicus quasi animi custos, filie  Ierusalem quasi filie uisionis pacis. Est itaque dilectus, id est digne electus a Deo ut mitteretur in mundum; ab angelis, ut exhiberent ei obsequium; ab hominibus, ut portarent eius suaue iugum; in mundum, ut manifestaret eius potentiam, iustitiam, clementiam. Potentiam in miraculis, iustitiam in meritis, clementiam in afflictis. Potentiam in miraculis, ut incredulos reuocaret; iustitiam in meritis, ut peccatores terreret et iustos accenderet; clementiam in afflictis, ut pusillanimes confortaret. De potentia miraculorum: »Si uerbis, ait, meis non creditis, saltem operibus credite [67 1Kb] .« De iustitia tribulationum: »Ibunt hi, ait, in supplicium eternum, isti autem in uitam eternam [68 1Kb] .« De clementia in afflictis: »uidens, ait, uidi afflictionem populi mei, qui  est in Aegypto, et gemitum eorum audiui, et descendi liberare eum [69 1Kb] .« Sic dilectus missus in mundum Patrem manifestauit: »Pater, inquit, manifestaui nomen tuum hominibus, quos dedisti mihi [70 1Kb] .« Ecce dilectus, id est digne electus a Deo. Est et dilectus, id est digne electus ab angelis, cui prestarent obsequium; ut angelicam ruinam repararet. Unde propheta: »Ipse restaurabit ruinas Ierusalem [71 1Kb] .« Prebuerunt ei obsequium in natiuitate pastoribus nuntiantibus. »Facta est enim cum angelo multitudo militie celestis, laudantium Deum et dicentium: Gloria in excelsis Deo [72 1Kb] !« Obsequium et pueritie, in somnis Ioseph apparendo; obsequium in tentatione, de pinnaculo templi asportando; obsequium in passione, quando presens affuit angelus confortans  eum; obsequium in resurrectione, quando apparuerunt duo angeli in uestibus albis; obsequium in ascensione, quando duo uiri astiterunt in uestibus albis dicentes: »uiri Galilei, quid admiramini, aspicientes in celum [73 1Kb] ?« Est enim dilectus, id est digne electus ab hominibus, cuius portarent suaue iugum, ut primi parentis inobedientie iugum leuigaret. Unde: »Iugum enim oris eius, et sceptrum exactoris eius superasti [74 1Kb] .« Eius triplex iugum portat iustus, scilicet iugum discipline, iugum uerecundie, iugum patientie. Discipline regularis, uerecundie in contumeliis, patientie in flagellis. Primum facit mitem, secundum humilem, tertium parat requiem. Unde ait: »Tollite iugum meum super uos, et discite a me quia mitis sum et humilis  corde, et inuenietis requiem animabus uestris [75 1Kb] .« Ecce quomodo dilectus, id est digne electus, ut diligamus. Est et amicus animi custos. In tribus enim cognoscit nos sicut amicus, sicut ait Dauid: »Dominus custodit te ab omni malo, custodiat animam tuam Dominus. Dominus custodiat introitum tuum et exitum tuum [76 1Kb] .« Ecce tertio dicitur custodit. Prius enim custodit ab omni malo, ne suggestione seducaris, et alieno exemplo corrumparis; secundo custodit animam tuam ne uitio uoluptatis inficiatur et ne nimis terreatur; tertio custodit introitum  tuum, ne incipiens pati pro Christo flagellis cedas: et exitum tuum, ut per mortem illatam sic exeas de mundo, ut de ipsa morte gaudeas. Sic itaque est amicus, id est animi custos, ut te et in paruis et in magnis uirtutibus custodiat.

Est enim uirtus parua, est minor, est minima. Parua est suggestione non seduci, minor est alieno exemplo non corrumpi, minima est uitio uoluntatis non infici. Est quoque uirtus magna, est maior, est maxima. Est magna minis non pauere, est maior flagellis non cedere, est maxima non solum mortem illatam uiriliter sustinere, sed etiam de ea gaudere. Sed quibus talis sit, ostendit cum subiungit: Filie Ierusalem, id est filie uisionis pacis. Tres sunt filie Ierusalem. Prima est anima iusta que delectatur in Dei dilectione, secunda est Ecclesia militans que  adhuc est in peregrinatione, tertia est anima beata que iam fruitur requie. Prima uidet pacem in puritate conscientie, secunda cum caret persecutione, tertia quia est immunis ab omni calamitate. Prima habet pacem cum uitiis; secunda a tyrannis, schismaticis et hereticis, tertia a corruptione uetustatis. Prima figuratur in leproso, qui a Deo mundatur [77 1Kb] ; secunda in nauicula laborante in mari, cui a Saluatore subuenitur [78 1Kb] ; tertia in transfiguratione facta in monte Thabor in qua discipulis assistentibus gloria Dei manifestatur [79 1Kb] . Primam pacem uidet filia Ierusalem intra se, secundam circa se, tertiam supra se. Ibi enim erit corpori requies a labore, anime pax a tentatione, utrique securitas a diaboli potestate. Requies a labore, iam enim dicit Spiritus:  »Ut requiescant a laboribus suis [80 1Kb] .« Anime pax a tentatione, ut »In pace in idipsum dormiam et requiescam [81 1Kb] .« Utrique securitas a diaboli potestate, quia: »Nihil proficiet inimicus in eo et filius iniquitatis non apponet nocere ei [82 1Kb] .« De his dixit philosophus [82* 1Kb] :

Huc omnes . . . . uenite, capti,
Quos fallax ligat improbis catenis
Terrenas habitans libido mentes.
Hic erit uobis requies laborum,
Hic portus placida manens quiete,
Hic patens unum miseris asylum.

Dilectus, id est digne electus est a Patre, qui tanquam magni consilii angelus in carcerem mundi huius gratia consolationis ad uos descenderet Amicus, scilicet animi custos, qui nube carnis  indutus refrigerium contra tentationum estus procuraret. Qui uerbo et exemplo informaret, et miraculis ad premia inuitaret. Talem uidit Ioannes in Apocalypsi dicens: »uidi angelum fortem descendentem de celo, amictum nube, et iris in capite eius [83 1Kb] .« O uere prudens uillicus, uerus amicus, fidelis medicus! Primum, quia preuenit hostis malitiam, secundum quia prouidet ouibus suis angelicam custodiam, tertium quia seipsum prebet in hoc exsilio salutarem hostiam, in regno gratiam et  gloriam. Hostis enim noster est angelus mortis, custos angelus meliorator sue sortis. Primus est diabolus, secundus bonus a Deo creatus spiritus, tertius Dei Filius. Primus non tam descendit quam precipitatus est de celo ad suam confusionem, secundus descendit ad hominis consolationem, tertius descendit ad humani generis redemptionem. Primus enim est precipitatus, secundus a Deo legatus, tertius a Deo predestinatus. De primo: »Quomodo cecidisti de celo, Lucifer, qui mane oriebaris [84 1Kb] ,« etc. Pro secundo: »uidit Iacob scalam et angelos ascendentes et descendentes [85 1Kb] .«---»Omnes enim sunt administratorii spiritus ad ministerium missi [86 1Kb] .« De tertio: »uidi angelum descendentem de celo habentem potestatem magnam et tota terra illuminata est a gloria eius [87 1Kb] .« Iste a Deo predestinatus.  Unde Paulus: »Qui predestinatus est Filius Dei in uirtute [88 1Kb] .«

126 Ad quid uero iste amicus descenderit, ipse ait: »Descendi in hortum nucum ut uiderem poma conuallium et inspicerem si floruissent uinee et germinassent mala punica [89 1Kb] .« Nuces sunt in horto Ecclesie, qui militant sub passionum grauitate; poma conuallium, qui se cohibent in humilitate; uinee, feruentes in caritate; mala punica, coniuncti unanimitate. Primi amici, scilicet Christum sequuntur uiriliter, secundi fructificant abundanter, tertii diligunt ardenter, quarti simul uiuunt concorditer. De primis: »Sancti ludibria et uerbera experti, insuper et uincula et carceres [90 1Kb] ;« de secundis: »Humiliamini sub potenti manu Dei, ut  uos exaltet in die uisitationis [91 1Kb] .« Qui et respondet: »Neque ambulaui in magnis neque in mirabilibus super me [92 1Kb] .«---»Qui enim inclinauerit oculos suos, saluabitur; et qui humiliatus fuerit, erit in gloria [93 1Kb] .« Tertii dicunt: »Nonne cor nostrum ardens erat in nobis« de Iesu, »dum loqueretur nobis in uia [94 1Kb] ?« Item: »Lampades eius, lampades ignis atque flammarum [95 1Kb] .« Quartos custodit »qui habitare facit unius moris in domo [96 1Kb] .« Hi sunt »solliciti seruare unitatem spiritus in uinculo pacis [97 1Kb] .« Sic dicitur: »Multitudinis credentium erat cor unum et anima una [98 1Kb] .« Has quatuor proprietates leguntur animalia Ezechielis habuisse. Fortia erant, quia »ubi erat impetus, illuc gradiebantur, nec reuertebantur cum ambularent [99 1Kb] .« Humilia erant.  »Cum enim fieret uox super firmamentum quod erat super caput eorum, stabant et submittebant alas suas [100 1Kb] .« Charitate ardebant, quia »aspectus eorum quasi carbonum ignis ardentium, et quasi aspectus lampadarum [1 1Kb] .« Item: »Et scintille quasi aspectus eris candentis [2 1Kb] .« Unanimiter ibant, quia »cum ambularent animalia, quasi sonus castrorum, ut sonus multitudinis [3 1Kb] .« Sed et in angelo nobis proposito, scilicet amico nostro, hec quatuor inuenio. Et cum hec in aliquo uideo, possum dicere:  Talis est dilectus meus. »uidi, ait, angelum fortem [4 1Kb] ,« propter patientiam, quia »factus est Patri obediens usque ad mortem [5 1Kb] . Sequitur: »Amictum nube [6 1Kb] ,« propter humilitatem, quia »exinaniuit semetipsum factus obediens usque ad mortem [7 1Kb] .« »Iris in capite [8 1Kb] ,« propter unanimitatem qua in Christo omnes unum sumus [9 1Kb] . Quia exhibet Pater Ecclesiam sanctam non habentem maculam neque rugam [10 1Kb] . Ipse enim est panis uiuus ex multis granis, que sunt fideles in Ecclesia. Iris est in capite eius; qui multos habet colores, propter uarias sanctorum coronas. »Et facies eius sicut sol [11_12 1Kb] ,« propter caritatem apparentem exterius. »Pedes eius sicut columne ignis [13 1Kb] ,« propter caritatem latentem interius. Fortis ergo dicitur, propter patientiam.  Inde dicitur: »Dominus fortis, Pater futuri seculi [14 1Kb] .« Fuit enim fortis in patibulo, fortis in inferno, fortis in resurgendo. In patibulo, ubi mortem non formidauit; in inferno, ubi Satanam ligauit; in resurgendo, ubi penitus mortem conculcauit. Inde in Iob: »Si fortitudo queritur, robustissimus est [15 1Kb] .« In primo fuit »Issachar asinus fortis, accubans inter terminos [16 1Kb] .«---»uere enim languores nostros ipse tulit, et dolores nostros ipse portauit [17 1Kb] .« In secundo fuit »Dominus fortis et potens, Dominus potens in prelio [18 1Kb] .« In tertio fuit ille Samson fortis qui, occiso leone, inuenit ore eius examen apum [19 1Kb] .«---»uade ergo et tu fac similiter [20 1Kb] .« Iuxta primum sis fortis, carnem mortificando; iuxta secundum, diabolo resistendo; iuxta  tertium, a morte eterna per amorem Spiritus resurgendo. Audi de primo, quid dicatur de forti muliere? »Accinxit fortitudine lumbos suos, et roborauit brachium suum [21 1Kb] ;« de secundo: »Aduersarius noster diabolus tanquam leo rugiens circuit querens quem deuoret, cui resistite fortes in  fide [22 1Kb] ;« de tertio: »Mulierem fortem quis inueniet? procul et de ultimis finibus pretium eius [23 1Kb] ;« item: »Fortitudo et decor indumentum eius et ridebit in die nouissimo [24 1Kb] .« Sequitur: »Amictum nube [25 1Kb] .« O beata nubes, que errantes dirigit, operantibus gratiam porrigit, peccantes corrigit, suspirantes ad celum erigit. Dirigit uoluntate, ut sustineant penitentes dura et aspera; porrigit gratiam, ut offerant uirtutum munera; corrigit, ne eleuentur per prospera; erigit auferens terrene molis pondera. Primum fugauit nubes, que filiis Isrel ducatum prebuit; secundum nubes in qua in transfiguratione Spiritus sanctus apparuit; tertium nubes que designans apostolos terram compulit. Quartum nubes que, Domino ascendente, preclara  obsequium prebuit. De prima: »Fuit illis in uelamento diei, et in luce stellarum nocte [26 1Kb] ;« secunda nubes gratiam porrigit, inde: »uidimus eum plenum gratie et ueritatis. Et de plenitudine eius omnes accepimus gratiam pro gratia [27 1Kb] .« In hac apparuit Spiritus sanctus in transfiguratione. De tertia: »Qui sunt isti qui ut nubes uolant et quasi columbe ad fenestras suas [28 1Kb] ?« De quarta: »Et nubes clara suscepit eum ab oculis eorum [29 1Kb] .« Cum has nubes in aliquo uideo, agnosco in eos imaginem Christi, scilicet dilecti mei, et exclamo:

Talis est dilectus meus, et ipse est amicus meus, filie Hierusalem.



Talis est dilectus meus.

[CARD] Qualem scilicet descripsi, et ipse est amicus  meus, qui secreta mihi aperuit, et mea nouit. Igitur soluta questione de qualitate et decore dilecti, filie Ierusalem desiderantes scire ubi sit dilectus eius et ubi possit inueniri, quia ipsa dixerat superius: Adiuro uos, si inueneritis dilectum, consequenter annectunt interrogando.



LIBER NONUS


 Quo abiit dilectus tuus, o pulcherrima mulierum! quo declinauit dilectus tuus? et queremus eum tecum.

[THO.] Audientes filie Ierusalem formam dilecti quam obnixe petebant, adiiciunt quo abierit ipse requirere, quia et hoc in unitate sancte Ecclesie disci oportet, in qualium corde potissimum et in quo genere conuersationis Dominus soleat inueniri. Pulcherrima. etiam mulierum Ecclesia dicitur, quia cum multa sit eius pulchritudo per orbem in ecclesiis particularibus quasi mulieribus spirituali flore fecundatis, multo pulchrior ex his omnibus adunata  quasi ex membris suis creditur. Sed sepe gratia Dei anime subtrahitur. Sed si causa queritur hoc unde sit, ignoratur: quo abierit uel declinauerit, id est siue ad commodum uel incommodum contingat. Hic requiritur ut altera cognitio aliqua ratione fiat quod sequitur: et queremus eum tecum. Quinque modis abit dilectus, primo subtrahendo custodiam, quando exponit hominem in tribulatione; secundo quando subtrahit gratiam, que abesse potest sine periculo anime ut est scientia, genera linguarum, interpretationes sermonum, spiritus prophetie; tertio quando subtrahit gratiam uirtutis; quarto  subtrahendo dulcedinem deuotionis; quinto ascendens in celum per absentationem presentie corporalis. De primo ait Christus in passione: »Deus meus, Deus meus, utquid dereliquisti me [30 1Kb] ?« De secundo Eliseus quando uenit ad eum mulier Sunamitis: »Anima eius, ait, in amaritudine est, et Dominus celauit a me [31 1Kb] ;« de tertio: Recessit spiritus Domini a Samsone, septem crinibus abrasis [32 1Kb] ; de quarto ait Dauid: »Redde mihi letitiam salutaris tui [33 1Kb] ;« de quinto ait Christus: »Nisi ego abiero, Paracletus non ueniet [34 1Kb] .« Primus recessus facit relicto anxietatem, secundus homini suam ostendit infirmitatem, in tertio suam amittit fortitudinem, in quarto multam amittit suauitatem, de quinto sancti Spiritus exspectat consolationem. De  his quinque ait Iob: »Quis mihi tribuat, ut sim iuxta menses pristinos, secundum dies in quibus Deus custodiebat me [35 1Kb] ?« ecce de primo: »Quando lucebat lucerna eius super caput meum et ad lumen eius ambulabam in tenebris [36 1Kb] ?« ecce secundum: »Secundum dies adolescentie mee, in quibus Deus secreto erat in tabernaculo meo, et in circuitu meo pueri mei [37 1Kb] ?« Deus enim est in tabernaculo cordis, quando uirtutes interius habentur. In circuitu uero sunt pueri, quando exterius effectui mancipantur. Ecce tertium: »Quando lauabam pedes meos butyro [38 1Kb] ?« id est affectus meos pinguedine deuotionis. Ecce quartum: »Et petra fundebat mihi riuos olei [39 1Kb] ?«---»Petra autem erat Christus [40 1Kb] ,«  maxime in resurrectione solidatus; qui fudit riuos olei. id est dona Spiritus sancti dedit hominibus. Primo se subtrahit dilectus, ut homo in tribulationibus positus et probatus amplius mereatur; secundo, ut humilior habeatur; tertio, ut fortior resurgat; quarto, ut dulcedinem pregustatam homo auidius querat; quinto, ut eterne beatitudinis spem credentibus tribuat. Eius triplicem legimus inclinationem: inclinauit de celo descendendo, inclinauit scribendo, inclinauit moriendo. De primo: »Inclinauit celos et descendit [41 1Kb] ,« de secundo: »Iterum iehsu inclinans se digito scribebat in terram [42 1Kb] ;« de tertio: »Inclinato capite, emisit spiritum [43 1Kb] .« In primo mutauit clatos ad humilitatem, in secundo crudeles erudiuit ad compassionem, in tertio inobedientes docuit perseuerare  in obedientia, usque ad mortem. Christus enim in primo »exinaniuit semetipsum formam serui accipiens [44 1Kb] ;« de secundo clamat: »Beati misericordes, quoniam ipsi misericordiam consequentur [45 1Kb] ?« in tertio »Factus est Patri obediens usque ad mortem [46 1Kb] .« Similiter et nos, fratres, debemus oculos inclinare, ne supercilia nostra sapiant superbiam, ad secundum aures inclinare, ad percipiendam de passione Christi doctrinam, ad tertium cor inclinare, ut preparetur etiam ad exhibendam  minori obedientiam. De primo legitur in Iob: »Qui inclinauerit oculos suos, saluabitur, et qui humiliatus fuerit, erit in gloria [47 1Kb] ;« de secundo ait Dauid: »Inclinabo in parabolam aurem meam: aperiam in psalterio propositionem meam [48 1Kb] ;« de tertio idem dixit: »Inclinaui cor meum ad faciendum iustificationes tuas in eternum propter retributionem [49 1Kb] .« Legimus quoque triplex reclinatoriam dilecti: reclinatus est enim in thalamo, reclinatus in presepio, reclinatus in domicilio: in thalamo uirginis, in presepio asini et bouis, in domicilio cordis. De primo dicitur quod in ferculo suo fecit sibi Salomon reclinatorium aureum [50 1Kb] . De secundo quod »Maria et Ioseph reclinauerunt eum in presepio, quia non erat eis locus in diuersorio [51 1Kb] ;« de tertio  per contrarium dicitur: »uulpes foueas habent et uolucres celi nidos, Filius autem hominis non habet ubi caput suum reclinet [52 1Kb] .« Hec enim ad litteram de cruce Domini legunt quidam, moraliter autem de corde hominis: in primo requieuit diuinitas, in secundo humana infirmitas, in tertio Dei benignitas. In primo: »Minoratus est paulo minus ab angelis [53 1Kb] ;« in secundo figuratus est ipse futurus cibus fidelibus iumentis; in tertio: »Lucerna anime sedentis in tenebris et in umbra mortis [54 1Kb] . Moraliter, hec tria inclinatoria habet dilectus in nobis. In loco enim thalami uirginalis ipsum concipimus cum incipimus habere conscientie puritatem, cum bene laborantes in operibus uirtutis ipsum suscipimus, asini retinentes simplicitatem,  scilicet ut in operibus nostris nec admittamus uoluptatem, nec uanitatem, nec malignitatem. In corde ipsum mittimus, si ei exhibeamus frequentem deuotionis iucunditatem. Ecce dilecti inclinatio, post hec de qua incipimus fit declinatio. uerumtamen plus est declinare quam abire. Abire enim est aliquo ire et ab aliquo discedere. Declinare uero est post recessum in aliquo loco ubi difficile inueniatur quasi se abscondere. Sed notandum, quod dilectus ab aliquo non recedit uel declinat inferendo ei malum, uel auferendo bonum, sed gratiam suam ei non conferendo, uel collatam non consentiendo.

Iste qui sic declinat querendus est cum sponsa: sunt autem quidam qui scienter non querunt ubi  est, sunt et qui nescienter querunt ubi est, sunt et qui scienter querunt ubi est. Primi sunt homines peruersi, secundi in religione sua singularitate decepti, tertii sunt religiosi discreti. Primi »cum cognouissent Deum, non sicut Deum glorificauerunt, aut gratias egerunt, sed euanuerunt in cogitationibus suis [55 1Kb] .« Secundi »ignorantes iustitiam Dei et suam uolentes constituere, iustitie Dei non sunt subiecti [56 1Kb] .« Tertii clamant cum sponsa: »Indica mihi quem diligit anima mea, ubi pascas, ubi cubes in meridie [57 1Kb] .« Primi merentur supplicium,  secundorum simplicitas merebitur aliquando habere consilium, tertii metentur in patria premium, scilicet dilectum quem cum sponsa omni deuotione querunt.

[CAR.] Quo abiit dilectus tuus, o pulcherrima mulierum! quo declinauit dilectus 127 tuus? et queremus eum tecum. Duas itaque proponunt questiones, sed ad priorem scilicet quo abiit dilectus tuus, non respondet pulcherrima mulierum. Quo enim abierit Christus egrediens de sepulcro? ubi quieuerit per illos continuos quadraginta dies, in quibus per uices discipulis suis apparuit ipse scit, sed Scriptura non nouit. Ad secundam uero questionem, que est: Quo declinauit dilectus tuus, ipsa respondet sic:



CAP. uI.---Dilectus meus descendit in hortum suum ad areolam aromatis, ut pascatur in hortis et lilia colligat.


[THO.] Hortus iste est Ecclesia, est et fidelis anima, et benedixit suum: quem ipse fecit, ipse excoluit, ipse uirtutum pigmentis conseuit, fonte gratie sue ne deficeret rigauit: muro custodie sue ne ab extraneis profanaretur conclusit. In hoc seminauit granum sinapis, id est uerbum Dei paruum humilitate; sed feruens caritate, quod postea crescens ramos uirtutum extendit in altum ita ut uolucres celi, id est angeli in eis requiescerent, scilicet hominum profectibus delectando. In hoc horto passus est, comprehensus, crucifixus, sepultus, a morte resurrexit: hortulanus a Maria Magdalena putari uoluit  [58 1Kb] . In hoc quoque uirtutem patientie, contemptum mortis, spem beate quietis, desiderium beate immortalitatis plantauit. Et bene dicitur descendit, non intrauit. Hortus enim iste in ualle lacrymarum est, locus uero eius excelsus, unde: »Excelsus Dominus et humilia respicit et alta a longe cognoscit [59 1Kb] .« In hunc itaque descendit ut nos ascendere faceret, inde est in Exodo quod Moses ascendit in montem [60 1Kb] ; Dominus uero descendit ut nos ascendere faceret. Ad areolam, inquit, aromatis. Areola aromatis est mens fidelium que disciplina recte fidei est edocta, fossorio solertie reuersa, superuacuis herbis uitiorum purgata. Subdit quoque quid ibi facturus ueniat, scilicet ut pascatur in hortis et  lilia colligat. In hortis pascitur, quia piis sanctorum laboribus delectatur et fructibus spiritalibus; colligit lilia cum iustos ad perfectum candorem meritorum ex hac uita educit et ad alios transuehit. Tres sunt descensus dilecti: primus de celo, secundus de crucis patibulo, tertius de regni solio. Primus fuit in uirginis uterum, secundus in sepulcrum, de sepulcro in infernum, tertius super montem Oliueti. Unde ascendet quando ueniet ad iudicium. Hortus in quo descendit, generalis est Ecclesia. In hac sunt tres areole aromatum, ad quas descendit: primam  scimus uirginis, secundam sepulcri, tertiam, partem illam eris, in qua omnes ei isti occurrent ad iudicium. Aromata prime, sunt spiritualia; secunde, materialia; tertie, incorruptibilia. Prima enim sunt gratie plenitudo; secunda, corporis Christi unctio; tertia, corporum et animarum glorificatio. De primis dicitur: »Odor unguentorum tuorum super omnia aromata [61 1Kb] ,« quia beata uirgo gratia fuit plena [62 1Kb] ; de secundis dicitur quod sancte mulieres emerunt aromata, ut uenientes ungerent Iesum [63 1Kb] ; de tertiis: »Assimilare, dilecte mi, capree hinnuloque ceruorum super montes aromatum [64 1Kb] .« Ad primam descendit, ut spargeret semina; ad secundam, ut sumeret pascua; ad tertiam descendit, ut colligat lilia: semina predicationis, pascua liberande  captiuitatis, lilia glorificate carnis. De primo: »Exiit qui seminat seminare semen suum [65 1Kb] ;« de secundo: »Ero mors tua, o mors, morsus tuus ero, inferne [66 1Kb] ;« et: »Ego cibum habeo manducare, quem uos nescitis [67 1Kb] ,« et: »Desiderio desideraui manducare hoc pascha [68 1Kb] ;« de tertio: »Germinabit sicut lilium [69 1Kb] .« Moraliter quoque anima iusti est areola aromatum, id est uirtutum. In ea semina sparguntur, ipse pascitur, lilia colliguntur.

Tria sunt semina que in ea spargit dilectus: primum est uerbum doctrine, id est predicationis; secundum est in tribulatione abiectio corporis; tertium est humilis initium caritatis. De primo: »Semen est uerbum Dei [70 1Kb] ;« de secundo: »Qui seminant in lacrymis, in exsultatione metent [71 1Kb] ;« de  tertio: »Simile est regnum celorum grano sinapis [72 1Kb] .« Hoc granum paruum est dum seminatur, sed excrescit ut sit maius omnibus oleribus; sic caritas in humilitate fundata prouehitur super omnia uirtutum germina: ex primo nascitur cognitio diuine uoluntatis, ex secundo surget gloria incorruptionis, ex tertio perpetuus amor in hominibus et angelis. De primo: »Disseminabatur uerbum Dei per uniuersam regionem [73 1Kb] ;« de secundo Paulus: »Stulte, tu quod seminas non uiuificatur, nisi prius moriatur [74 1Kb] ;« tertium est semen quod cecidit in terram bonam et fecit fructum centuplum [75 1Kb] .« Hoc semen triplex figurat Dominus in tribus parabolis. Primum est illud semen quod cecidit nunc in terram bonam  et fecit fructum centuplum; nunc in terram malam, quia sunt qui in uerbo Dei proficiunt, et sunt qui in eo deficiunt. Secundum est de quo idem ait: »Nisi granum frumenti cadens in terram mortuum fuerit, ipsum solum manet; si autem mortuum fuerit, multum fructum affert [76 1Kb] .« Quidam enim sunt granum frumenti cadens in terram, dum se mortificant, sed non moriuntur, dum inde commodum temporale uel laudes humanas exspectant. Tertium est illud quod seminauit homo in agro suo et inimicus superseminauit zizania [77 1Kb] . Sunt enim in quibus Dominus seminat  bonum initium caritatis, sed diabolus ad hoc deducit, ut hoc retorqueant ad usum uanitatis. Ecce quid seminat dilectus in hac areola. In eadem pascitur tribus pascuis. Primo enim pascitur operibus misericordie, secundo munda uirginitate, tertio suaui deuotione. De primo dicit: »Esuriui et dedistis mihi manducare [78 1Kb] ;« de secundo: »Qui pascitur inter lilia donec aspiret dies et inclinentur umbre [79 1Kb] ;« de tertio in Apocalypsi: »Si quis aperuerit mihi, intrabo ad illum et cenabo cum illo et ipse mecum [80 1Kb] .« Hec tria figurata sunt in tribus conuiuiis que celebrauit Dominus post resurrectionem suam cum discipulis suis. Comedit enim cum euntibus in Emmaus, qui cegerunt eum ad hospitalitatem [81 1Kb] , quod pertinet ad opera misericordie. Comedit enim cum  piscantibus super littus partem piscis assi et fauum mellis [82 1Kb] , quod spectat ad munditiam uirginitatis. In pisce enim asso designatur contra libidinem carnis maceratio. In melle quod non prouenit ex coitu, sed ex mundis floribus uirginitatis munda refectio. Cenauit enim cum discipulis ascensurus in celum, precipiens eis, ab Hierosolymis ne discederent [83 1Kb] . In Hierosolymis enim quod dicitur uisio pacis, permanent deuoti dum contemplantur pacem, et hec deuotio Christi est refectio. In hac quoque areola lilia colligit, dum pulchros uirtutibus ad se quadam familiaritate spirituali attrahit. Tria sunt lilia: primum est innocentie, secundum uirginitatis, tertium perfectionis. De primo: »Sicut lilium inter spinas, sic amica mea inter filias [84 1Kb] .« Sicut  lilium enim est inter spinas, sic innocens qui est pacificus, »cum iis qui oderunt pacem [85 1Kb] ;« de secundo: »Qui pascis inter lilia septus choris uirginum;« de tertio: »Ero quasi ros, et Isrel germinabit quasi lilium [86 1Kb] .« Quod autem hoc lilium perfectionem significat, sequens docet littera: »Et erumpet radix eius ut Libani, ibunt rami eius [87 1Kb] ,« id est uirtutes, crescendo usque ad perfectionem glorie suscipiendum. Unde sequitur: »Et erit quasi oliua gloria eius [88 1Kb] .« Audi primum: »Quis ascendet in montem Domini, aut quis stabit in loco sancto eius? Innocens,« ait, »manibus et mundo corde [89 1Kb] .« Ecce istud colligit, colligit et secundum. Ait enim: »Hi sequuntur Agnum quocunque ierit, et sine macuta  sunt apud Deum [90 1Kb] .« Audi quomodo et tertium colligit: »Si uis, ait, perfectus esse, uade et uende omnia que habes et da pauperibus, et ueni et sequere me [91 1Kb] .« Istud lilium quadruplex est: est enim quadruplex perfectio, est enim perfectio prelatorum, est perfectio contemplatiuorum, est perfectio clericorum, est et perfectio timentium. Isti quatuor habent quatuor signa: signum prelatorum est animam suam pro ouibus suis ponere [92 1Kb] ; contemplatiuorum, Christum sequi et omnia relinquere; clericorum est  continentia; timentium, mortem habere in desiderio, et uitam in patientia. Primis dicitur: »Bonus pastor animam suam ponit pro ouibus suis [93 1Kb] ;« secundis dicitur: »Que sursum sunt sapite, non que super terram [94 1Kb] .« Sed et ipsi dicunt: »Nostra autem conuersatio in celis est [95 1Kb] ;« tertiis dicitur: »Non in comessationibus et ebrietatibus, non in cubilibus et impudicitiis [96 1Kb] .« Quarti dicunt: »Cupio dissolui et esse cum Christo [97 1Kb] .« In hunc hortum descendit, ut nobiscum maneat Christus. Unde ipsum desiderantes dicunt: »O Emmanuel, dux et legifer noster, exspectatio gentium, et Saluator earum, ueni et salua hominem quem de limo formasti [98 1Kb] .« Benedictus Deus qui ut consolationem inueniamus in hoc exsilio, tot mittit nobis consolatores, de celo. Missus  est enim ad Danielem Michel [99 1Kb] , ad Tobiam Raphel [100 1Kb] , ad Mariam Gabriel [1 1Kb] , ad totum genus humanum Emmanuel.

Primus fuit Danieli quasi primipilus; per secundum, Tobie reddita est lux; tertius, Marie factus est nuntius; quartus nobis factus est dux. Primus dicitur mysteriorum signifer, secundus Tobie lucifer, tertius Marie salutifer, quartus Christianis legifer. Michei primipilus pugnantium, Raphel medicus egrotantium, Gabriel manifestatio exspectantium, Emmanuel exspectatio gentium. Michel ad paradisum est dux animarum, Raphel medicus infirmarum, Gabriel firmitas robustarum, Emmanuel saluator earum. Primus, ut letificet animam quam diabolus deformauit; secundus, ut sanet quam diabolus  sibi informauit; tertius, ut roboret, quam diabolus infirmauit; quartus, ut saluet hominem quem de limo formauit. Sed et si moraliter attendamus, isti sunt gradus quibus ipsa anima prouehitur, quod ex interpretationibus nominum patet. Michel enim dicitur quis ut Deus, Raphel medicina Dei, Gabriel fortitudo Dei, Emmanuel nobiscum Deus. Primo enim peccator se erigit in diuine magnificentie admirationem; secundo currit ad sanitatem per penitentie satisfactionem; tertio accipit in bene operando firmitatem; quarto ascendit ad Christi societatem, qui hic dicitur Emmanuel, id est nobiscum Deus. De primo: »Accedit homo ad cor altum, et exaltabitur Deus [2 1Kb] ,« ut dicat cum Apostolo: »O  homo, tu quis es qui respondeas Deo [3 1Kb] ?« Et Iob: »Si uoluerit contendere cum eo, non poterit respondere unum pro mille,« quia »sapiens est corde et fortis robore. Quis restitit ei et pacem habuit [4 1Kb] ?« Hac igitur uisa magnitudine, iuxta secundum clamat: »Sana me, Domine, et sanabor [5 1Kb] ;« et: »Sana animam meam, quia peccaui tibi [6 1Kb] .« Iste enim angelus sanat a uitiis, et hic est leprosus quem Christus sanauit [7 1Kb] . Sanat manus a cessatione boni operis et hic est cui restituit Christus manum aridam in synagoga  [8 1Kb] . Sanat aures, ne obturentur in audiendis uerbis diuinis: et Dominus surdo auditum reddidit [9 1Kb] . Sanat os, ut aperiatur colloquiis diuinis: et Dominus mutum sanauit [10 1Kb] . Sanat oculos cordis ad officium contemplationis, unde et Dominus sanauit oculos ceci nati [11 1Kb] . Hos enim oculos impediunt tria ne uideant celum, scilicet uanitas: hec est caligo oculorum. Iob unde ait: »Caligauerunt oculi mei [12 1Kb] .« Sed ceciderat caligo cum dixit: »Auditu auris audiui te, nunc autem oculus meus uidet te [13 1Kb] .« Sollicitudo mundana, et he sunt membrane que ceciderant ab oculis Tobie [14 1Kb] . Tribulationis pressura, he sunt tanquam squamme que ceciderunt ab oculis Pauli [15 1Kb] . Iste talis quasi Tobias sanatus iam celestia recipit, et ei Gabriel angelus, id est  fortitudo Dei, occurrit. Fit itaque fortis non ea fortitudine de qua dicitur: »Non in fortitudine sua roborabitur uir [16 1Kb] ;« sed ea de qua dicitur: »Fortitudinem meam ad te custodiam [17 1Kb] .«

Triplici fortitudine fortes esse debemus, scilicet in laborando, in sustinendo, in reluctando: in laborando, cum fiunt opera penitentie; 128 in sustinendo, inflicta turbatione; in reluctando, imminente tentatione. In figura primi: »Mulierem fortem quis inueniet? Operata est consilio manuum suarum [18 1Kb] .« Secundam se non plene habere plangit Iob cum dicit: »Neque fortitudo mea fortitudo lapidum, nec caro mea enea est [19 1Kb] .« Tertiam Dominus suis predicabat dicens: Estote  fortes in bello. Isti sunt tres fortes qui attulerunt Dauid de fonte qui est in porta Bethlehem. Hec fortitudo facit ut ueniat Emmanuel, id est ut sit cum eo Deus. Tribus modis est nobiscum Deus: temporaliter, spiritualiter, eternaliter. Temporaraliter per incarnationem, spiritualiter per gratie infusionem, eternaliter per glorificationem. Primum ut pro nobis pugnaret, secundum ut nos ornaret, tertium ut glorificaret. Pugnaret ut nobis restitueret hereditatem patrie, ornaret stola innocentie, glorificaret corona glorie. In figura primi pugnauit Dauid cum Golia [20_21 1Kb] ; in figura secundi, uestiuit bonus pater filium prodigum stola prima [22 1Kb] ; in figura tertii, pendebat super mensam tabernaculi aurea et aureola [23 1Kb] . Primum itaque nobiscum est  per incarnationem, ut pugnet pro nobis, ne forte dicat inimicus: »Preualui aduersus eum [24 1Kb] .«---»Quoniam multiplicati sunt qui tribulant me, multi insurgunt aduersum me [25 1Kb] ,« ut necesse sit mihi clamare: »Expugna impugnantes me. Apprehende arma et scutum, et exsurge in adiutorium mihi [26 1Kb] .« Et illud: »Conculcauerunt me inimici mei tota die, quoniam [27 1Kb] ,« etc. Sed »Dominus mecum est, quasi bellator fortis [28 1Kb] ;«---»cornua in manibus eius [29 1Kb] .« Quoniam non est alius qui pugnet pro nobis, nisi  tu, Deus noster [30 1Kb] . Ut etiam doceas nos pugnare »per arma iustitie a dextris et a sinistris,« exponit cum subdit: »per gloriam et ignobilitatem, per infamiam et bonam famam [31 1Kb] .« Per gloriam a dextris, ut non sit elatus, ignobilitatem a sinistris, ut inde sit humiliatus; per infamiam a sinistris, ne turbetur inde conscientia, per bonam famam a dextris, ut sit hilaris conscientia. Secundo modo nobiscum est Emmanuel, dum nos ornat stola innocentie. Hec stola prius emitur, secundo firmiter custoditur, tertio ea indutus Domino famulatur: emitur fructu penitentie, custoditur sollicita circumspectione, Domino famulatur obsequio et deuotione.

In figura horum trium graduum innocentie tres legimus sindones, que signant candorem innocentie.  Prior legitur uendita, secunda reiecta, tertia caro Christi inuoluta. Pro prima dicitur de muliere forti: »Sindonem fecit et uendidit [32 1Kb] .« Itaque pro ista emenda oportet laborare, non otiari; unde Salomon: »Manus in manu non erit innocens malus [33 1Kb] .« Pro secunda dicitur: Ioannes »sindone amictus super nudo,« sed non bene custodiuit, quia »reiecta sindone aufugit [34 1Kb] .« Tam ipse enim quam omnes alii peccauerunt in Christi passione, unde ipse Christus ait: »Omnes uos hac nocte scandalum patiemini in me [35 1Kb] .« Istam se firmiter custoditurum proposuerat Dauid cum diceret: »Iudica me, Domine, quoniam ego in innocentia mea ingressus sum et in Domino sperans non infirmabor [36 1Kb] .« In tertio ostenditur  Ioseph nobilis ille decurio se obsequium et deuotionem exhibuisse Deo cum dicitur: »Inuoluit corpus Iesu Ioseph in sindone munda [37 1Kb] .« De hac Dauid: »Innocens manibus et mundo corde, qui non accepit in uano animam suam, nec iurauit in dolo proximo suo: hic accipiet benedictionem a Domino [38 1Kb] .« Tertio Emmanuel nobiscum erit, quando coronabit nos corona glorie. Sed ipse Christus prius nobis corona efficitur, secundo militi datur, tertio miles coronatur. Corona est in resurrectione, militi datur in bone uite consummatione, ea coronabitur finito iudicii examine. De primo dicitur: »Et eris corona glorie in manu Domini, et diadema in manu Dei nostri [39 1Kb] ;« de secundo: »Magnificauit illum in conspectu regum, et dedit illi coronam glorie  [40 1Kb] ;« de tertio: »Gloria et honore coronauit eum Dominus [41 1Kb] ,« etc. Notandum autem quod dicitur dux, legifer, exspectatio gentium, saluator earum. Dux, qui nobis uiam preuideat; legifer, qui excessus inhibeat; exspectatio, que impossibilitatem nostram suppleat; saluator, qui ad beatitudinem iustos prouehat. uiam preuideat qua diabolus nobis insidiatur. Excessus quibus ira Dei excitatur. Impossibilitatem suppleat, qua peccator desperatur; ad beatitudinem iustos prouehat plenitudine que  iustis preparatur. Dux itaque uiam prouidet. Aliquando Satanas facit eam tenebrosam, uenenosam, ruinosam. Tenebrosam astutia, uenenosam inuidia, ruinosam seuitia. Primum more latronis, secundum more serpentis, tertium more leonis. De primo: »In uia hac qua ambulabam absconderunt laqueum mihi [42 1Kb] .« Hac uia homo quidam descendebat ab Ierusalem in Iericho, et incidit in latrones [43 1Kb] ;« de secunda: »Fiat Dan coluber in uia, cerastes in semita [44 1Kb] ;« de tertia Salomon: »Leo est in uia, occidendus sum [45 1Kb] .« Sed contra tenebrosam iste est dux, unde: »Dux fuisti in misericordia populo quem redemisti [46 1Kb] .« Contra uenenosam: »uineam de Aegypto transtulisti, eiecisti gentes, et plantasti eam. Dux itineris fuisti in conspectu eius [47 1Kb] .« Contra  ruinosam. Dux iter complanauit, unde canit Ecclesia: »Propter nomen tuum dux mihi eris et enutries me.« Dicitur et legifer. Tres ei leges tulit: primam in paradiso primis parentibus, secundam in deserto ambulantibus, tertiam in terra promissionis habitantibus. Prima peccatum preuenit, secunda peccatorem inuenit, tertia peccanti subuenit. Prima uiolata est inobedientia, secunda corporaliter punitur iniuria, tertia impletur penitentia. Prima est: »De ligno scientie boni et mali ne comedatis [48 1Kb] .« Audi uiolatam: »Tulit mulier et comedit et dedit uiro suo [49 1Kb] .« Secunda inuenit peccatorem, cum peccauerunt in uitulis aureis. Sed punit sic: »Dentem pro dente, oculum pro oculo [50 1Kb] .« Tertia fit petens sic: »Non ueni uocare iustos, sed peccatores [51 1Kb] .« Sic datur: »Mandatum nouum do uobis, ut diligatis inuicem [52 1Kb] .« Tertio loco dicitur, exspectatio gentium, consolatio flentium, irrigatio mentium. Gentium, quas mundaret; flentium, quorum penam leuigaret; mentium, quas gratia perungeret. Mundaret, ut ad Christum suscipiendum essent elegantiores; leuigaret, ut ad seruiendum Deo essent expeditiores, perungerent, ut ad diligendum essent alacriores. De primo: »Lauit nos a peccatis nostris in sanguine suo [53 1Kb] ,«---»ut mundaret sibi populum acceptabilem, sectatorem bonorum operum [54 1Kb] ;« de secundo: »Ad annuntiandum mansuetis misit me, ut consolarer lugentes [55 1Kb] .« Hi sunt expeditiores, quia, »Dominus alleuat omnes  qui corruerunt et erigit omnes elisos [56 1Kb] ;« de tertio: »Unxit te Deus, Deus tuus, oleo letitie pre consortibus tuis [57 1Kb] .«---»Hilarem enim datorem diligit Dominus [58 1Kb] ;« quarto dicitur Saluator, unde: »ueni et salua hominem quem de limo formasti [59 1Kb] .« Deus hominem formauit, diabolus deformauit, Christus reformauit: formauit de limo, deformauit fimo, reformauit in imo. De limo terre, fimo culpe, in imo humilitatis, ut limum mutaret in soliditatem. Iuxta primum: »Corruptibile hoc induet incorruptelam, et mortale hoc immortalitatem [60 1Kb] ;« iuxta secundum:  »Liberati a peccato, serui facti Deo erimus [61 1Kb] «---»In sanctitate et iustitia coram ipso, omnibus diebus nostris [62 1Kb] .« Iuxta tertium: »Suscitabit de puluere egenum, et de stercore erigens pauperem, ut sedeat cum principibus, et solium glorie teneat [63 1Kb] .«


Dilectus meus descendit in hortum suum ad areolam aromatum, ut ibi pascatur in hortis, et colligat lilia.

[CARD.] Ac si dicat: Dilectus meus de celo descendit, et in me carnem assumens, uenit in hortum suum, mundum istum, sed precipue ad areolam aromatum. Nam licet esset ubique et cum omnibus per potentiam, et essentiam, atque presentiam, quodam tamen singulari modo cum illis fuit, qui per  paucitatem suam et propter uite fragrantiam, per areolam aromatum designati sunt, nam propter collationem uel augmentationem gratie descendit ad ipsos. Descendit autem in hunc hortum uidelicet mundum, ut pascatur in hortis singularibus et delectetur in conscientiis singulorum hominum; et in eis lilia munditie colligat, in quibus requiescat. uerum in hoc horto inuenit Christus pro liliis spinas et crucem. Hortus enim iste, uidelicet mundus, in quo Dominus tot plantas posuit quot personas, est illa uinea, de qua habetur in Euangelio, ad quam uenit heres, et a cultoribus eccisus est [64 1Kb] . Hoc autem inpresentiarum uirgo tacuit, quia recenserat factum, et sine amaritudine ab ipsa recitari non poterat, et mulieribus erat non ignotum. uerum causam reddit, quare sic adiurauerit superius mulieres, nam ipsam ad hoc urgebat amoris prerogatiua specialis, quam ostendit per hec uerba.


Ego dilecto meo et dilectus meus mihi, qui pascitur inter lilia.

[THO.] Ego dilecto meo gratam pastionem in areolis aromatum, id est mundis fidelium cordibus preparo. Et dilectus meus mihi, qui pascitur inter sancta desideria mentium castarum. Hanc sue gratie uicem rependit, ut eadem fidelium suorum, quos educauit, desideria compleat. Complebit autem ea deducendo eos de hoc paradiso sacre uoluptatis, et ad celestium mansionum secretaria congregando,  ubi gemina specie lilii, id est aurosa et candente refulgeant. Inter amicos in dandis accipiendisque muneribus multa solet esse gratia. Inde est igitur. Unde sponsa gratulatur sibi uicem a dilecto confidens rependi. Ac si dicat dilectus: Descendam ad areolam ut ascendam ad regis palatium, Pastus est in hortis, ut sedeam in regno ad mensam diuitis, collegit lilia, ut me colligat ad iucunda celi gaudia. Dilectus descendit sub seipsum, descendit sub hominem, descendit sub angelum. Sub seipsum, quando in unitate persone uniuit sibi creaturam;  sub hominem, quando Marie et Ioseph exhibuit obedientiam, iudicis passus est iniuriam, persequentium contumeliam; sub angelum, quando assumpsit carnem morti tributariam. In primo enim »uerbum caro factum est, et habitauit in nobis [65 1Kb] ;« in secundo fuit »quasi uermis et non homo, opprobrium hominum et abiectio plebis [66 1Kb] ;« in tertio cum angelus morti nichil debeat, ipse uero soluit debitum morti: »Minoratus est paulo minus ab angelis [67 1Kb] .« Igitur ut tu per hos descensus ascendas necesse est ut tu prius ascendas super te ipsum, secundo super mundum, tertio super celum. Si super te uis ascendere, primo ascende super carnis tue uoluptatem, secundo super propriam uoluntatem, tertio super humanam rationem. Si non ascendas,  primum trahet te in dolorem, secundum te faciet tui impotem, per tertium cades in errorem. Igitur ascende prius super uoluptatem, quia qui delicate nutrit seruum suum ab adolescentia, postea sentiet eum contumacem. uoluptas enim habet penam, et necessitas parit coronam. Audi petam:

Sepe uoluptates commendat rarior usus.
Et:

Sperne uoluptates, nocet empta dolore uoluptas.
uidit dolorem uoluptatis. »Mane, ait Dauid, floreat et transeat; uespere decidat, induret et arescat [68 1Kb] .« Mane floret nascendo, transit de infantia in adolescentiam, de adolescentia in iuuentutem, de iuuentute in uirum, de uiro in senem, de sene in decrepitum,  de decrepito uespere, id est in fine, cadit in interitum. Deinde indurat in cadauer, arescit in puluerem ad extremum. Respiciat ergo homo, quia »idem est interitus hominis et iumenti et par utriusque conditio [69 1Kb] .« uide itaque ne computrescas quasi iumentum in stercore suo [70 1Kb] , ne forte dicatur tibi: »Comparatus est iumentis insipientibus, et similis factus est illis [71 1Kb] .« Secundo ascende super propriam uoluntatem, iuxta illud: »A uoluntatibus tuis auertere [72 1Kb] ,« et illud: »Non ueni facere uoluntatem meam, sed uoluntatem eius qui misit me [73 1Kb] .« Magnum est enim dominari Domino et animo suo, unde Salomon: »Melior est patiens uiro forti, et qui dominatur animo suo, expugnatore urbium [74 1Kb] .« Et peta [75 1Kb] :

 Si pergis facere que uis,
Audies que non uis.
129 Et alius [76 1Kb] :

Animum rege, qui nisi paret imperat:
Hunc frenis, hunc tu contunde flagellis.
Frenis retine, ne irruat in illicitum, flagellis contunde, ne pigrescat ad bonum. Audi philosophum: Qui se cupit esse potentem, animos domet ille feroces. Etenim licet ultima longe tua tellus iura tremiscat, et seruiat ultima Thule, tamen atras uincere curas: miserasque fugare querelas non posse: potentia non est. Unde idem alibi:

 Latius regnes, auidum domando
Spiritum, quam si Libyam remotis
Gadibus iungas, et uterque Penus
   Seruiat uni.

Igitur si non uis sequi propriam uoluntatem, acquiesce Salomoni: »Omnia, inquit, fac cum consilio, et post factum non penitebis [77 1Kb] .« Propria uoluntas est que discordat a uoluntate diuina. Ut ergo quid sit propria uoluntas intelligatur, triplex uoluntas attendatur. Est enim uoluntas Patris, est uoluntas Spiritus, est uoluntas carnis. Est igitur uoluntas Patris nos benefacere, uoluntas Spiritus obedire, uoluntas carnis desideria adimplere. uoluntas Patris est honoranda, uoluntas Spiritus est facienda, uoluntas carnis dirigenda. Cum igitur uoluntas  sic temperatur, propria non dicitur. Ascendit etiam super rationem, non sequendo causas inferiores, ne hic tuum constituas premium, sed superius: ut intelligas premium tuum ipsum Deum. Ideo, »sursum corda habemus ad Dominum [78 1Kb] .« Inde ait Dauid: »Ad te leuaui oculos meos qui habitas in celis [79 1Kb] .« Et Ieremias: »Leuemus corda nostra cum manibus ad Dominum [80 1Kb] .« Qui igitur sic ascendit, et inferiora paruipendens, in silentio cogitat superiora. Unde: »Bonum est uiro cum portauerit iugum ab adolescentia sua; sedebit solitarius et tacebit, quia leuauit se super se [81 1Kb] .« Ascendit etiam super mundum, ipsum despiciendo: »Omne enim quod in mundo est, concupiscentia carnis est, et concupiscentia oculorum et superbia  uite [82 1Kb] .« Et quia talis est mundus, uos qui religiosi estis nolite mirari si odit uos mundus: »si enim de mundo essetis, mundus quod suum erat diligere [82* 1Kb] .« Respicite igitur ipsum et dicite cum uiro illo religioso: »O munde immunde, quare dileximus te?« De facili mundum uincetis, si filii Dei estis. Ipse enim dixit: »Confidite, ego uici mundum [83 1Kb] .« Itaque »Omne quod natum est ex Deo uicit mundum [84 1Kb] .«---»Religio munda et immaculata apud Deum et Patrem, hec est: uisitare pupillos et uiduas in tribulatione eorum et immaculatum se custodire ab hoc seculo [84* 1Kb] .« Ecce ascendisti super carnis uoluntatem. Ascendisti et super mundum si tamen calcasti rerum ipsius abundantiam et malignandi letitiam. In his enim duobus amor mundi consistit. In hoc statu perseuera,  et non restat nisi ut super celum ascendas, ubi dilectus recompensabit tibi quod aromata exhibuisti ei, quod pauisti, quod lilia presentasti. Quia pro his aromata reddet, quorum odor afferet perpetuam incorruptionem. Pro pastu ad mensam sedebimus: Unde accipiemus diuine uisionis satietatem. Pro liliis comparabimus nobis, sanctorum et angelorum societatem. In primo enim »corpus quod seminatur animale resurget in gloria [85 1Kb] .« In secundo: Domine Iesu, satiabimur »cum apparuerit gloria tua [86 1Kb] .« In tertio: »Non erimus hospites et aduene, sed  ciues sanctorum et domestici Dei [87 1Kb] .« Tunc, Domine »iubilabunt omnes filii Dei: et te laudabunt simul astra matutina [88 1Kb] .« Ibi de plenitudine Dei omnes accipiemus gratiam pro gratia [89 1Kb] : id est gloriam tuam.


Ego dilecto meo, et dilectus meus mihi, qui pascitur inter lilia.

[CARD.] Ac si dicat: Ego sum dilecto meo; singulariter, significanter ac antonomatice dicit, ego. Subdit quoque: Dilectus meus mihi; singulariter quoque significanter et antonomatice dixit, mihi. Sed attende quod ipsa non dixit quid ipsa sit dilecto, uel quid sit ei dilectus, quia istud quid, est tantum, quod ad ipsum explicandum uerba deficiunt. Subdit tamen, qui pascitur inter lilia; et supplendum est mea, nam inter lilia uirginis et uitam,  ipsiusque munditiam carnis, et ipse Christus pascitur, et precipue iucundatur. Sequitur in uoce Filii recensentis matris preconia, et dicentis:


Pulchra es, amica mea: suauis et decora sicut Ierusalem: terribilis ut castrorum acies ordinata.

[THO.] Ierusalem uisio pacis dicitur. Hec est celestis patria, que summa permanet tranquillitate. Hanc imitatur anima uel Ecclesia integritate mundane operationis, suauitate diuine laudis, dulcedine mutue dilectionis. Suauis est et decora sicut Ierusalem in eis, de quibus legitur in Isaia: »Sicut celi noui et terra noua, que stare facio ante me, dicit Dominus, sic stabit semen uestrum et nomen uestrum [90 1Kb] .« Hec terribilis est ut castrorum  acies ordinata, cum fixa intentione bone orationis, omnem incursum demonici exercitus in se repellit, cum predicatione cuncta erratici dogmatis arma confringit, cum bonis exemplis peccatorum uitam ad tramitem ueritatis reducit, terribilis est cum quisque fidelis in ea uocatione qua uocatus est permanet, cum scilicet rectores subditis suis in uerbo et opere formam tradunt, cum continentes ab omni inquinamento carnis et sanguinis se emundant, cum coniugati ita utuntur hoc mundo, ut eleemosynas facere non negligant. Isti sunt tres uiri qui saluabuntur: scilicet Ne, Daniel, et Iob. In quatuor laudatur sponsa. Primo dicitur pulchra, secundo suauis, tertio decora, quarto terribilis. Pulchra est  domestico, suauis subdito, decora dilecto, terribilis aduersario. Domestico operibus, subdito moribus, dilecto affectibus, aduersario uirtutibus. Operibus iustis, moribus compositis, affectibus desiderii et amoris, uirtutibus ordinatis. Primo proximum ad operandum instruit, secundo subditum ad amorem suum allicit, tertio dilectum suscipit, quartum aduersarium repellit. Ad hoc nos instruxit dilectus ipse. De primo ait: »Qui credit in me, opera que ego facio et ipse faciet [91 1Kb] .« Et subditis ait: »Discite a me, quia mitis sum et humilis corde [92 1Kb] .« Et de tertio: »Gratias tibi ago, Pater, quia semper me  audis [93 1Kb] .« De quarto quoque ait, cum tentaretur a diabolo: »uade retro, Satana [94 1Kb] .« Audi pulchritudinem laborando: »Ad omnia, ait, que opus fuerunt mihi et his qui mecum erant, laborauerunt manus iste [95 1Kb] .« Item: »Nocte et die manibus nostris laborantes, ne quem uestrum grauaremus [96 1Kb] .« Audi suauem moribus: »Filioli mei, quos iterum parturio, donec formetur Christus in uobis [97 1Kb] .« Audi decorum deuotione: »Que posteriora sunt obliuiscens, ad ea que anteriora sunt me extendo ad brauium superne uocationis [98 1Kb] .« Audi terribilem uirtute: »Non solum alligari, sed et mori paratus sum in Ierusalem pro nomine Domini mei Iesu Christi [99 1Kb] .« Unde confidenter dicebat: »Bonum certamen certaui, cursum consummaui, fidem seruaui: de reliquo reposita est mihi corona iustitie  [100 1Kb] .« Quam terribilis erat uirtute cum diceret: »Ter uirgis cesus sum, semel lapidatus [1 1Kb] ,« etc.

Item amica ista pulchra est iustitia, suauis humilitate, decora obedientia, terribilis grauitatis rigore. Pulchritudo iustitie tribus gradibus perficitur: primus est se maiori subdere, secundus equali non preferre, tertius minori seruire. Primus inchoat, secundus promouet, tertius consummat. Maiori se subdebat Eliseus seruiens Elie, pari non se preferebat Paulus, aduocationem conferens Petro disputanti cum Simone; minori seruiebat Maria, quando abiit in montana: et seruiebat Elisabeth cognate sue. Merito igitur »respexit Dominus humilitatem ancille sue [2 1Kb] ,« quia consummatam  impleuit iustitiam, dum ancille domina, dum militi sua regina, dum mater Dei uiuentis, matri deseruit hominis morientis. Ecce pulchra iustitia. Est et suauis humilitate. Huius humilitatis sunt tres gradus: primus est sufficiens, secundus abundans, tertius consummans. Primus enim est subdere se maiori et non preferre se equali; secundus est subdere se equali et non preferre se minori; tertius est subesse minori. Primum impleuerunt apostoli se subdentes Christo, secundum sibi inuicem ministrando, tertium impleuit Christus, quando se subdidit Ioanni ut baptizaretur ab eo. Ecce quod amica suauis est humilitate. Est etiam decora obedientia. Obedientia autem in tribus consistit, scilicet: In humilitate cordis, in patientia  operis, in perseuerantia operis bonitatis. Primum impleuit Christus, quando »exinaniuit semetipsum, formam serui accipiens [3 1Kb] .« Secundum, quando »habitu inuentus est ut homo [4 1Kb] ,« in quo multa tolerando patientiam habuit. Tertium, quando »factus est Patri obediens usque ad mortem, mortem autem crucis [5 1Kb] .« Ecce quomodo decora obedientia. Sed decora dicta est ut Ierusalem, que uisio pacis interpretatur. In superna enim Ierusalem pax est, quia omnes ibi obediunt Creatori suo. Unde: »Beati pacifici, quoniam filii Dei uocabuntur [6 1Kb] .« Est hec amica terribilis grauitatis rigore. Quadruplex est  rigor religiosi. Est enim rigor abstinentie, et est rigor discipline, et est rigor patientie, et est rigor in oratione uel increpatione. Abstinentie est ab alimentis, discipline a leuitate exterius in membris, patientie, ne inhonesta gesticulatio membrorum ex dolore appareat in exterioribus signis; in reprehensione, ne nimis sit remissa et mollis. De primo: »uidete ne grauentur corda uestra in crapula et ebrietate [7 1Kb] .« Unde peta [8 1Kb] :

Discite quam paruo liceat producere uitam:
Gentibus obsessis satis est fluuiusque Deresque.
Et idem de Catone rigido [9 1Kb] :

Huic epule uicisse fame magnique penates
Submouisse hiemem tecto, pretiosaque uestis,
Hirtam membra super Romani more Quiritis:
Induxisse togam.

 Hunc etiam commendat rigorem ille philosophus Betius [10 1Kb] :

Felix nimium prior etas,
Contenta fidelibus aruis,
Nec inerti perdita luxu.
Nec Bacchica munera norat
Liquido confundere melle,
Nec lucida uellera serum,
Tyrio miscere ueneno.
Somnos dabat herba salubres:
Potum quoque lubricus amnis,
Umbras altissima pinus.
Hunc habuit Ioannes Baptista cum locustas et mel siluestre edebat, et zona pellicea circa lumbos suos [11 1Kb] . De rigore discipline dictum est: »Apprehendite disciplinam, nequando irascatur Dominus [12 1Kb] .« Sicut dicit sanctus Benedictus: »Ne scurrilitas  fomitem inueniat.«---»Stultus, ait, in risu exaltat uocem suam [13 1Kb] .« Propterea oportet nos cohibere exteriorem hominem. Non solum enim interior, sed exterior seruanda est disciplina. uis habere formam exterioris discipline? Respice oculos dilecti clausos in morte, aures septas spinea corona, linguam sonantem: »Consummatum est [14 1Kb] ,« manus et pedes confixos clauis. Est et rigor patientie, ut te non trahat dolor in femineos ululatus, sicut dilectus, qui »quasi agnus ad occisionem ductus est, et non aperuit os suum [15 1Kb] .« Item: »Non erit turbulentus, non clamabit et non audietur foras uox eius [16 1Kb] .« Est et rigor increpationis. Unde Apostolus: »Corripite inquietos, consolamini pusillanimes, suscipite infirmos [17 1Kb] .« Item: »Argue, obsecra,  increpa [18 1Kb] .« Qui tali rigore est ordinatus, terribilis est hostibus, ut castrorum acies ordinata, que nullam habet aperturam, per quam hostis ingrediatur.

uel ita: Pulchra es caritate, suauis uoluntate, decora opere, terribilis in tentatione. Charitate, qua caret anima crimine et originali peccato, uoluntate, qua obsecundat Creatori suo, opere, quo exterius contendit obsequium prestare Deo, tentatione, in qua uiriliter resistit diabolo. Sed decora es ut Ierusalem, id est ad similitudinem Ierusalem,  quia iam quodammodo illius imaginem tenes. Nam tua conuersatio in celis est. Unde: »uidi ciuitatem sanctam Ierusalem nouam descendentem de celo [19 1Kb] .« Descendit Ierusalem de celo, quando fideles imitantur ueram pacem in terra, et eorum conuersatio iam tota in celis est. uel, pulchra in coniugatis, suauis in continentibus, decora in prelatis, terribilis in martyribus. Erit quoque ut castrorum acies ordinata, si ponantur martyres in fronte, prelati in secundo loco, continentes in tertio, coniugati in fine. Ita scilicet ut habeant a martyribus exemplum sustinende passionis, a prelatis uerbum predicationis, a continentibus amorem castitatis, a coniugatis 130 abstinentiam et largitatem in eleemosynis, et sic inueniantur in fide stabiles, et in  opere efficaces.


Pulchra es, amica mea, suauis, et decora sicut Ierusalem, terribilis ut castrorum acies ordinata.

[CARD.] Ac si dicat: »O amica mea, pulchra es intentione mentis, suauis in eloquio, decora in operibus; tu es mihi sicut Ierusalem, id est pacis uisio; pacem faciens inter Deum et hominem. Tu es malignis spiritibus terribilis: tanquam turris edificata cum propugnaculis, sicut supra dictum est, et quia tu es ut castrorum acies ordinata. Ipsam enim tanquam reginam sequuntur omnes sanctorum acies ordinate, secundum status suos, et proprias dignitates, et merita; ut sub ipsa et cum ipsa pro nobis militent contra hostem, et subditur:


 Auerte oculos tuos a me; quia ipsi auolare me fecerunt.

[THO.] Ac si aperte dicatur: Oculos tibi columbinos dedi, quibus Scripturarum arcana cognoscens quibus uirtutes a uitiis secernens, in quibus semitas iustitie: per quas ad me uenires, dignoscens, uel simpliciter aspicias. Sed uide ne hic maiestatem meam uidere queras: »Non enim uidebit me homo et uiuet [20 1Kb] .« Itaque auerte oculos tuos a me, quia dum in carne constituta peregrinaris a perennibus bonis, me perfecte cognoscere non poteris. Igitur in uia premium non queras, quod non dabitur alicui uiuentium nisi in patria. Quidam auertunt oculos suos a ueritate, quidam a uanitate, quidam a maiestate. De primo: »Auersio paruulorum interficiet eos, et prosperitas stultorum  perdet illos [21 1Kb] .« De secundo: »Auerte oculos meos ne uideant uanitatem [22 1Kb] .« De tertio, ut hic: Auerte oculos tuos a me, quoniam ipsi auolare me fecerunt. Prima auersio est cecitatis, secunda grauitatis, tertia infirmitatis. Que cecitatis est, precipitat in foueam; que grauitatis est, stabilem facit in nobis iustitiam; que infirmitatis est, nimii desiderii refrenat audaciam. Primi »Nescierunt neque intellexerunt, in tenebris ambulant; ideo mouebuntur omnia fundamenta terre [23 1Kb] ,« id est cordis firmitas. Qui enim non uidet, nullam in corde suo stabilitatem  tenet. De talibus legitur in Parabola: »uocaui et renuistis, extendi manum meam et non fuit qui aspiceret [24 1Kb] .« Nec mirum. Quia »oculi stultorum in finibus terre [25 1Kb] .« uerumtamen audiant, quia ignorans ignorabitur [26 1Kb] .« Hi »errauerunt in solitudine in inaquoso, uiam ciuitatis habitaculi non inuenerunt [27 1Kb] .« Unde orabat Propheta: »Illumina oculos meos ne unquam obdormiam in morte [28 1Kb] .« Isti cum ceciderint, non adiicient ut resurgant [29 1Kb] . Ipsi enim non cadent in faciem suam, ut uideant ubi cadunt; sed cadunt retrorsum cum iis qui custodiebant sepulcrum Domini, ne uideant ubi cadunt. Secundi auertunt oculos suos a uanitate et securi ambulant, et ita »frustra iacitur rete ante oculos pennatorum [30 1Kb] .« Nec mirum. Quia »oculi  sapientis in capite eius [31 1Kb] ,« quibus cauet, ne forte oporteat eum plangere cum propheta: »Oculus meus deprecatus est animam meam, in cunctis filiabus urbis mee [32 1Kb] .« Hec precauerat Iob cum dicebat: »Pepigi fedus cum oculis meis, ut ne cogitarem quidem de uirgine [33 1Kb] .« Tales non habuit Eua, quando uidit lignum quod erat pulchrum uisu, et ad uescendum suaue. Unde illuminati sunt oculi amborum et uiderunt quod nudi essent [34 1Kb] . Illuminati dico ad uidendam uanitatem, non ueritatem. Et uiderunt se nudos exterius uestibus, interius uirtutibus. Quare? quia non auerterunt oculos suos a uanitate. Tertii post presumptionem suam auerterunt oculos a maiestate. Experimento enim didicerunt quia »qui scrutatur maiestatem, opprimetur a gloria [35 1Kb] .« Et  illud: »Bestia que tetigerit montem, lapidibus obruetur [36 1Kb] ,« quippe cum nec ipsi angeli magnitudinem eius possunt comprehendere. Ipse enim ascendit super cherubim et uolauit super pennas uentorum [37 1Kb] .« Cherubim plenitudo scientie dicitur. Ascendit ergo super cherubim, quia nulla plenitudo scientie potest eum comprehendere: »Magnus enim Dominus et laudabilis nimis, et magnitudinis eius non est finis [38 1Kb] .« Primi ergo auertunt oculos suos a dilecto, ut eius obliti ne faciant commemorationem; secundi auertunt oculos suos a uanitate, ne perdant summam ueritatem; tertii auertunt oculos ab eo, ne sint presumentes scrutari maiestatem. Imo post presumptionem suam auertunt  oculos reuerberatos per eius incomprehensibilem claritatem.

Itaque a primis Christus euolat, secundis aduolat, tertiis auolat. Euolat, id est extra uolat, gratie destitutione; aduolat, id est ad eos uolat, gratie collatione; auolat, id est ab eis uolat, non gratie destitutione, sed sue celsitudinis incomprehensibilitate. Primorum oculi triplici nube obscurantur. Est enim alia uoluptatum, alia iniquitatum, alia phantasiarum. Prima est fumosa, secunda malitiosa, tertia turbosa. De prima: »Quomodo obtexit  caligine in furore suo Dominus uirginem filiam Sion [39 1Kb] ?« uirgo enim caligatur, quando munda polluitur. De secunda: »Educens nubes ab extremo terre [40 1Kb] .« Extremum enim terre, id est cordis, est malitia. De tertia: »Opposuisti nubem tibi ne transeat oratio [41 1Kb] .« Prima enim que fumosa est, excecat; secunda, id est malitiosa, inuenenat; tertia que est phantasiarum, orantes turbat. Prima dicitur fumosa, quia sicut fumus oculos corporis turbat, sic uoluptas rationem excecat. Secunda malitiosa; quidam enim dum uoluptates fugiunt, inde superbientes alios opprimunt. Sunt quoque qui a uoluptate et malitia liberantur, sed phantasiis in oratione turbantur. Contra istas tres sunt alie tres bone: prima est tonitrui, secunda pluuie,  tertia diei. Nubes tonitrui terribilis, quia comminatur et terret; nubes pluuie humida, quia rigat et docet; nubes diei lucida et blanda, quia illuminat et refrigerat. Nubes tonitrui pellit nubem uoluptatis; nubes doctrine, nubem iniquitatis; nubes diei, nubem phantasmatis. De prima: »uocem dederunt nubes [42 1Kb] .« Et sequitur: »uox tonitrui in rota [43 1Kb] .« De secunda ait Dominus per prophetam: »Mandabo nubibus meis ne pluant [44 1Kb] .« De tertia: »Nubes clara suscepit Iesum ab oculis discipulorum suorum in ascensione sua [45 1Kb] .« Prima nube, primi excitantur; secunda, secundi fecundantur; tertia, tertii illuminantur. Per terrorem igitur prime, primi oculos eleuant, ut a peccatis liberentur; in secunda, secundi uirtutibus gratulantur,  et sic sursum oculi eleuantur; in tertia, tertii Iesum ascendentem in celum speculantur. Ad ipsum enim oculi contemplatiuorum attolluntur. In figura prime eleuationis, Iacob qui supplantator dicitur, reuertens in terram suam, attollens oculos suos uidit Esau fratrem suum, qui dicitur pilosus, id est peccator, sibi occurrentem [46 1Kb] . In figura secunde, Isaac qui dicitur risus, eleuans oculos cum exierat ad meditandum in agro, uidit Rebeccam que patientia dicitur, ad se uenire [47 1Kb] . In figura tertie, Abraham cum staret ad ilicem Mambre in ostio tabernaculi sui, in ipso feruore diei eleuans oculos suos uidit tres uiros descendentes per uiam, et occurrit eis, et pauit et adorauit [48 1Kb] . Abraham qui  dicitur pater multarum gentium, id est spiritus, Dominus cogitationum, stat in ostio tabernaculi sui, id est in carne non latens, dum contemplatur uidit tres uiros, id est tres personas in Trinitate, occurrit eis desiderio, adorat humilitate, pascit deuotione et amore. Questione dignum est, cur sponsa reprehenditur de sua contemplatione cum Patres antiqui tantopere de diuina glorientur uisione. Unde Isaias: »uidi Dominum sedentem super solium excelsum, et eleuatum [49 1Kb] .« Idem Iacob: »uidi Dominum facie ad faciem, et salua facta est  anima mea [50 1Kb] .« Sed aliud est quod prohibemur scrutari maiestatem, aliud quod permittimur Christi cognoscere humanitatem. Ibi enim dicit: »Qui scrutatur maiestatem, opprimetur a gloria [51 1Kb] .« Hic ait angelus: »Precedet uos in Galileam, ubi eum uidebitis [52 1Kb] .« Auertentes oculos igitur a maiestate, ad cognoscenda humanitatis eius beneficia conuertemur.

Itaque prius inquiramus, secundo queramus, tertio acquiramus. Inquiramus qua dilectione nos amplectatur; queramus, ut inueniatur; acquiramus, ut inuentus possideatur. Inquiramus iugi meditatione, queratur in pura conscientia habitatione, acquiratur desiderio et habitatione. De primo: »Inquirentes autem Dominum non minuentur  omni bono [53 1Kb] .« De secundo: »Querite Dominum dum inueniri potest [54 1Kb] .« De tertio: »Melior est acquisitio eius negotiatione argenti et auri [55 1Kb] .« Iam omnes per fidem inquisiuimus, sed quo modo queratur et acquiratur uideamus. Sic docet euangelica parabola: »Simile est regnum celorum homini querenti bonas margaritas: inuenta autem una pretiosa, abiit et uendidit omnia que habuit, et emit illam [56 1Kb] .« Tres legimus in Euangelio parabolas Christo precipue assignatas. In prima est margarita que queritur; in secunda est stater qui in ore piscis reperitur [57_58 1Kb] ; in tertia thesaurus qui in agro absconditur [59 1Kb] . Margarita fuit in natiuitate, stater in passione, thesaurus in restauratione.  In prima sapiens mulier accendit lucernam, ut inueniret drachmam, quam perdiderat [60 1Kb] ; in secunda Christus reportauit ad gregem ouem que errauerat [61 1Kb] ; in tertia predicatur filius prodigus, qui uiuendo luxuriose bona sua expendit [62 1Kb] . Accendamus ergo lucernam, ut queramus margaritam, lucernam pedibus, lucernam manibus, lucernam capiti. Primum ut sciamus, secundum ut opera discernamus, tertium ut celestia capiamus. De primo: »Lucerna pedibus meis uerbum tuum [63 1Kb] ;« de secundo: »Lucerne ardentes in manibus uestris [64 1Kb] ;« de tertio: »Quis mihi det ut sim iuxta menses pristinos, in quibus Deus erat mecum, quando splendebat lucerna eius super caput meum [65 1Kb] ?« Per hanc queritur pretiosa. Pretiosa in  utero matris, pretiosior in corde fratris, pretiosissima in sinu patris. Unde Salomon: »Gemma gratissima, exspectatio prestolantis: quocunque se uerterit, prudenter intelligit [66 1Kb] .« Est grata conuersis, gratior iustis, gratissima sanctis. Item grata est, dum tangitur, gratior dum portatur, gratissima dum aspicitur. In tactu enim dat sanitatem; dum portatur, securitatem; in aspectu, claritatem. Sanitatem, a languore peccatorum; securitatem, ab  inimicorum insidiis; claritatem, in cognitione supernorum. De primo: »Sana me, Domine, et sanabor [67 1Kb] .« Item: »Sana animam meam, quia peccaui tibi [68 1Kb] .« Inde illa mulier sanguinaria: »Si tetigero fimbriam uestimenti eius, salua ero [69 1Kb] .« Et ille: »Tetigit me aliquis. Sentio enim uirtutem exiisse a me [70 1Kb] .« Inde: »Omnis turba querebat eum tangere [71 1Kb] ,« quia nondum puram habebat fidem.

Et notandum quod quandoque Christi tangimus pedes, quandoque caput, quandoque pectus. Pedes, dum deuoti sumus erga eius humanitatem; caput, dum suspiramus ad eius uidendam diuinitatem; pectus, dum de utroque cognoscimus ueritatem. Pedes tetigit Maria Magdalena [72 1Kb] , caput mulier que  effundit unguentum super caput ipsius discumbentis [73 1Kb] , pectus Ioannes euangelista [74 1Kb] . Pedes tangebat qui dicebat: Putas durabo  caput Iob: »In carne, inquit, mea uidebo Deum saluatorem meum [75 1Kb] ;« pectus qui dicebat: »Dominus meus et Deus meus [76 1Kb] !« Aliquando Christus tangit nos. Tangit lectum, tangit uentrem, tangit os, tangit aurem. Lectum, ut suscitet mortuum in peccatis iacentem; uentrem, ut exerceat memoriam ad spiritualem dilectionem; os, ut inuitet ad predicandi, laudandi, operandi gratiam; aurem, ut prouocet ad obedientiam. De primo: »Tetigit lectum eius qui iacebat mortuus, filius unicus matris sue [77 1Kb] .« Pro secundo ait sponsa: »Dilectus misit manum suam per foramen, et uenter meus intremuit ad tactum eius [77* 1Kb] .« Pro  tertio Ieremias: »Misit Dominus manum suam et tetigit os meum [78 1Kb] .« Et Isaias: »Tetigit angelus os meum carbunculo, quod forcipe tulerat de altari [79 1Kb] .« Pro quarto: »Tetigit Dominus auriculas surdi [80 1Kb] .« Et: Sanauit Dominus auriculam serui, quam Petrus absciderat [81 1Kb] . Primo dicit: »Surge, qui dormis, et exsurge a mortuis, et illuminabit te Christus [82 1Kb] .« Secundus dicit: »Memor fui Dei, et delectatus sum [83 1Kb] .« Tertius dicit: »uespere et mane et meridie narrabo et annuntiabo, et exaudiet uocem meam [84 1Kb] .« Sic Christus tangit, et sic tangitur, et sanat peccatum; potatur et reddit securum. 131 Inde: »Senex puerum portabat, puer autem senem regebat, unde securus ibat.« Itaque ut securi  eatis, »glorificate et portate Deum in corpore uestro [85 1Kb] .« Tertio aspectum facit clarum, unde in Apocalypsi: »uidi angelum descendentem de celo, et tota terra illuminata est gloria eius [86 1Kb] ,« ut, reuelata facie, speculemur gloriam Dei [87 1Kb] .« Qui inuenit hanc margaritam, abiit et uendidit omnia que habuit et emit illam [88 1Kb] . Abiit, fugiendo peccatum; uendidit, relinquendo concupiscentiam temporalium; emit, abnegando semetipsum. De primo:  »Egredimini de Babylone et fugite a Chaldeis [89 1Kb] ;« de secundo: »uade, uende omnia que habes, et da pauperibus [90 1Kb] ,« ut dicas: »Que fuerunt mihi lucra facta sunt mihi detrimenta propter Christum [91 1Kb] .« Pro tertio dicit: »Properate, emite, et comedite [92 1Kb] .« Ecce sic diuertisti oculos tuos a uanitate, qui mundum reliquisti. Auertisti a maiestate, et ideo essentiam inuestigasti. Conuertisti in Christi humanitate, et margaritam inuenisti.


Capilli tui sicut grex caprarum, que apparuerunt de Galaad. Dentes tui sicut grex ouium, que ascenderunt de lauacro, omnes gemellis fetibus, et sterilis non est in eis. Sicut cortex mali punici, sic gene tue absque occultis tuis.

[THO.]  Dicta ne repetas. Quia enim hec capitula  superius ad liquidum pertractata sunt, uel est de his tacendum, uel breuiter percurrenda sunt, ne otiose uideantur introducta a uiro tam sapiente. In capillis sponse multifaria cogitationum sublimitas, in dentibus autem firmissima sermonum eius stabilitas designatur, quia et hi in loquendo labiis et lingue cooperantur, et illi de cerebro insensibiliter oriuntur, nec precisi dolent. Non enim est dolendum, sed letandum in recisione superfluarum cogitationum. Unde dentes Moysi iam senis non sunt mutati aut moti [93 1Kb] ; et in caput Samuelis, quia Nazareus erat, id est sanctificatus Domino, nouacula non ascendit [94 1Kb] . Capilli bene gregi caprarum comparantur, quia capra in lege pro peccatis immolabatur [95 1Kb] , et cogitationes nostre capris conferuntur, dum erratus  earum per compunctionem Deo immolamus. Item capra in arduis pascitur, et cogitatio iusti in celis delectatur. Qui dum Galaad, quod dicitur aceruus testimonii, ascendunt, cum multarum uirtutum apparentia iusti seculo renuntiasse probantur. Dentes ouibus comparantur, id est doctores, propter candorem uirtutum et innocentiam. Bene de lauacro ascendisse dicuntur, quia de ore ipsorum sermo non procedit immundus. Sicut ait Apostolus: »Omnis sermo malus de ore uestro non procedat. Sed si quis bonus est ad edificationem edificii, ut det gratiam audientibus [96 1Kb] .« Omnes gemellis fetibus dicuntur propter dilectionem Dei et proximi, quam predicant, uel doctrinam ueteris et Noui Testamenti, uel salutem anime et corporis. Cortici mali  punici gene comparantur; in genis enim pudor predicantis, in rubore corticis passio Saluatoris designatur. Sequitur, absque occultis tuis, quia in predicatoribus exterius apparet Christi passio. Interius uero latet uirtus et deuotio. Moraliter: in capillis, cogitatio, in dentibus, cogitationum diiudicatio, in rubore genarum, feruor in bonis, in malis confusio. Ordo congruus: debet enim homo in corde suo cogitationes suas tam bonas quam malas reuoluere, secundo quasi quibusdam dentibus reuolutas  bonas a malis separando diiudicare, tertio de malis quasi in sinistra gena erubescere. De bonis quasi in dextra gena ad ampliorem feruorem se attendere. De recogitatione malarum dicitur: »Recogitabo tibi omnes annos meos in amaritudine anime mee [97 1Kb] .« De bonis: »Memor fui Dei et delectatus sum [98 1Kb] ;« de secundo: »Quoniam si nosmetipsos iudicaremus, non utique iudicaremur [99 1Kb] .« Sed quia separationem istam sine Deo facere non sufficimus, ut insufficientiam nostram suppleat rogamus cum Dauid: »De uultu tuo iudicium meum prodeat, etc. [100 1Kb] .« uide quomodo diiudicatas separabat: »Iniquitatem odio habui, et abominatus sum; legem autem tuam dilexi [1 1Kb] .« De malis, uide ruborem sinistre gene: »Tota die uerecundia mea contra me  est semper, et confusio faciei mee contra me est semper [2 1Kb] .« uide de bonis feruorem: »Concaluit cor meum intra me [3 1Kb] ,« etc. Et, »inflammatum est cor meum [4 1Kb] ,« etc. Sed et Ieremias de his ait: »Scrutemur uias nostras,« rememorando, »et queramus« diiudicando, »et reuertamur [5 1Kb] ,« erubescendo. Sed caute aduertamus quia diabolus satagit capillos bonarum cogitationum auellere, malarum relinquere. Dentes diiudicationis confringere, erubescentes genas impudicas reddere. De primo fuit figura quod Anon, qui dicitur rex Rabath, nuntiis Dauid rasit dimidium barbe et dimidium capillorum [6 1Kb] . Anon qui dicitur dolor eorum, id est diabolus, rex Rabath, que dicitur sicca, id est inferni, nuntiis Dauid qui dicitur manu fortis, id est Christi, radit dimidium  barbe et dimidium capillorum, dum nuntiantibus nomen Domini bonas aufert cogitationes, malas autem relinquit. De confractione dentium ait Ieremias: »Confregit ad numerum dentes meos [7 1Kb] .« De impudentia genarum, idem: »Facies senum non erubuerunt [8 1Kb] .« Et alius propheta: »Frons meretricis facta est tibi [9 1Kb] .« Tria uero notanda sunt in capillis, scilicet quod assimilantur capre, quod ascendunt de monte Galaad, quod fixi sunt in capite. Capra fetida est, in altum ascendit. Sichomo reuoluens cogitationes suas, debet se coram Deo, quantumcunque fuerit iustus, peccatorem reputare, et ad Dei misericordiam corde ascendere. Sed de monte Galaad id est de altitudine pure conscientie, de aceruo uirtutum illi testimonium perhibente. Capilli fixi  sunt in capite. Nam cogitationes nostre, Deo qui caput nostrum est, debent inseparabiliter adherere. Audi capram fetidam se reputantem: »Putruerunt, inquit, et corrupte sunt cicatrices mee a facie insipientie mee [10 1Kb] ,« etc. Audi aceruum testimonii: »Gloria nostra hec est, testimonium conscientie nostre [11 1Kb] ;« item: »Maledicimur et benedicimus; persecutionem patimur, et sustinemus [12 1Kb] .«---»Aporiamur, sed non destituimur [13 1Kb] ,« etc. In capite fixas audi cogitationes: »Iacta cogitatum tuum in  Domino, et ipse te enutriet [14 1Kb] .«---»Ad te, Domine, inquit, leuaui animam meam [15 1Kb] .« Tales respiciunt, quia »apud Deum est merces eorum, et ideo cogitationes eorum apud Altissimum [16 1Kb] .« Ibi figentes cor suum, sunt quasi animalia que non reuertebantur cum ambularent [17 1Kb] , quia in summitate cogitationum est spes illius eterne beatitudinis, que quasi anchora tenet eos; unde Apostolus: »Tutissimum habemus solatium nos qui fugimus ad spem tenendam, quam quasi anchoram anime habemus tutam ac firmam et incedentem usque ad interiora uelaminis [18 1Kb] .« Respice etiam quod tria sunt in dentibus: primo enim comparantur ouibus, secundo dicitur de lauacro ascendentibus, tertio quod omnes sunt gemeliis fetibus. In tribus habemus ouis significationem;  in simplicitate, in uellere, in lacte. Qui ergo more dentium et sua et aliena uolunt mordere peccata, sumatur ab eis de simplicitate ouis, innocentia a criminibus, a uellere largitas temporalibus, a lacte eruditio in spiritualibus. In primo, ut sit »innocens manibus et mundo corde [19 1Kb] ;« in secundo, ut tribuat in simplicitate [20 1Kb] ; in tertio, ut presit in sollicitudine [21 1Kb] . Talem se exhibuit Ioseph fratribus suis in Aegypto [22 1Kb] . Innocens fuit, non reddens pro malis mala. Largitatem habuit uelleris tradita eis annona, et reddita in saccis pecunia [23_24 1Kb] . Eruditionem lactis exhibuit, dicens eis: »Ne irascamini in uia [25 1Kb] .« Secundo debet de lauacro ascendere. Hoc lauacrum triplex est: primum fit in baptismate, secundum  in confessione, tertium in lacrymarum effusione. In primo abluimur a contagione originalis lepre, in secundo a quotidiana criminum dissolutione, in tertio ab obstinationis cecitate. Primum fit in Iordane, secundum in probatica piscina, tertium in natatoria Sile. Iordanis interpretatur descensus, in quo designatur humilitas; probatos ouis, id est innocentia et simplicitas; sile missus, id est missa Saluatoris benignitas et humanitas. In primo sanatur Naaman Syrus [26_28 1Kb] , in secundo iacens in grabato paralyticus [29 1Kb] , in tertio cecus natus [30 1Kb] . Naaman dicitur decor. Syria elata regis, cuius ipse erat miles. Rex elationis est diabolus, eius milites ante baptismum fuimus. Paralysis dissolutio dicitur, et nos quoties mundanis et carnalibus criminibus  inuoluti sumus, paralytici, id est dissoluti in grabato iacemus. Tertius erat cecus a natiuitate: sic semper manentes in peccandi consuetudine, sua cecantur obstinatione. Primus igitur sanatur in Iordane, id est humilitate quod contulit Christi humilitas. Secundus in probatica piscina, id est ouina quia peccata nostra purgauit Christi innocentia et simplicitas. Tertius in Sile qui dicitur missus, quia cecitatem nostre obstinationis sanauit ad nos missa Christi benignitas et humanitas. In talibus non inuenimus sterilitatem, quia sunt gemellis  fetibus per Dei et proximi dilectionem. Gene quoque rubee dicuntur, sicut cortex mali punici. Tribus causis est rubor in facie, scilicet ex confusione, ex solis adustione, ex abundanti sanguine. Primus rubor fit ex erubescentia criminis, secundus ex feruore et appetitu amoris, tertius in martyrio ex effusione sanguinis; pro primo dixit Dauid: »Erubescant et conturbentur uehementer omnes inimici mei [31 1Kb] .« Pro secundo de Nazareis ait Ieremias: »Rubicundiores ebore antiquo [32 1Kb] .« Pro tertio cantat Ecclesia [33 1Kb] :

Rubri nam fluido sanguine fulgidis
Cingunt tempora laureis.
Propter hoc dicit Sapientia: »Ego quasi plantatio rose in Iericho [34 1Kb] .« Hec sunt mala punica  in ueste sacerdotali pendentia cum tintinnabulis aureis [35 1Kb] , id est cum laude diuina in ore sapientis. Hec apparent exterius, sed preter hec radices uirtutum sunt interius, ut sunt occulte contemplationes, dulcia desideria, deuotiones sancte.


Auerte oculos tuos a me, quia ipsi me auolare fecerunt.

[CAR.] Ac si diceretur: Tibi promissum est: »Spiritus sanctus superueniet in te [36 1Kb] ,« et illuminabit oculos tuos ad uidendum me plenius ceteris; non tamen credas quod in uia pleneme uideas, sed auerte oculos tuos a me, hoc est ab incomprehensibilitate maiestatis mee; nam uirtus Altissimi tanta est quod ipsa »obumbrabit tibi [37 1Kb] ,« sicut  sol obumbrat et repercutit oculos, ne ipsum in rota uideant. Ideo, inquam, auerte oculos tuos, quia ipsi, id est eorum imperfectio, qui me capere non sufficiunt, me auolare fecerunt, ut non bene me comprehendas, sicut legitur in parabolis: »Ne erigas oculos tuos ad opes quas habere non poteris, quia facient sibi pennas ut aquile, et uolabunt in celum [38 1Kb] ;« et in Psalmo: »Accedit homo ad cor altum, et exaltabitur Deus [39 1Kb] .« Consequenter iteratis quibusdam matris laudibus, quas Scriptura superior comprehendit, et stylus exponit, subditur:

Sexaginta sunt regine, et octoginta concubine, et adolescentularum non est numerus.

[THO.] Regine et concubine utreque quidem ad thronum regis accedunt, filios regis generant, sed  non utreque diademate regni caput nobilitant. Utreque enim predicatione et baptismo Deo animas acquirunt, sed tamen multum inter se differunt. Ille namque sunt regine que intentione regni in hoc Deo seruiunt. Ille uero sunt concubine, que carnalium commodo, uoluptatum occasione Christo animas acquirunt. Unde Apostolus: »Siue per occasionem, siue per ueritatem, dummodo Christus annuntietur, et in hoc gaudeo et gaudebo [40 1Kb] .« Regine itaque sexagenario designantur, propter scientiam decalogi et perfectionem boni operis, quod designat  senarius. Item quinque per duodecim multiplicata, faciunt sexaginta. He namque quinque sensus regunt, et ad duodecim apostolos formant uitam suam, ut cum eis recipiant in regno coronam. Octogenarius qui ex quatuor multiplicatur, in malo accipitur propter temporalium rerum uoluptates, quia huius seculi cursus quatuor temporibus agitur, uel mundus quatuor climatibus, scilicet oriente, occidente, aquilone et austro, dirimitur. Adolescentule sunt que nuper in Christo renate, ad predicandum nondum sufficiunt, et quasi nondum tono regali habiles in ministerio regine fidelibus assistunt excubiis, quia iussis sancte Ecclesie fideliter obtemperant. Unde superius: »Adolescentule dilexerunt te nimis [41 1Kb] ,« quarum non est numerus, quia modum  nostre estimationis transcendit summa ciuium patrie celestis.

132 Feminarum tria genera enumerata sunt: regine et concubine, adolescentule. Regine sunt que filios pariunt regi de matrimonio, concubine pariunt sine coniugio, adolescentule propter etatem non sunt apte puerperio. Regine pariunt ad honorem regium, concubine propter temporale solatium, adolescentule intente sunt in regine obsequium. Regine sunt predicatores spirituales, concubine carnales, adolescentule minores spiritualium uitam emulantes. Regine uerbo et exemplo aliis proficiunt, concubine uerbo proficiunt, sed exemplo corrumpunt, adolescentule uerba et exempla bonorum attendunt. De primis ait Apostolus:  »Despondi uos uni uiro uirginem castam exhibere Christo [42 1Kb] ;« de secundis Salomon: »Eruaris a muliere extranea, que mollit sermones suos,« scilicet predicando, »et relinquit ducem pubertatis sue,« id est Christum, male operando, »et pacti Dei sui oblita est [43 1Kb] ,« quod uerbo spondet, opere non adimplendo; de tertiis: »Adducentur regi uirgines post eam, proxime eius afferentur tibi [44 1Kb] .« De reginis Paulus: »Saluabitur mulier per filiorum generationem, si permanserint in fide et dilectione [45 1Kb] .« De concubinis idem: »Non simus sicut plurimi adulterantes uerbum Dei [46 1Kb] .« De adolescentulis: »Adolescentule dilexerunt te nimis.« Et: »Curremus in odore unguentorum tuorum [47 1Kb] .«  Has reginas figurauit Bethsabee, quam Dauid duxit in uxorem, et fecit reginam et ipsa peperit ei filium sapientem, scilicet Salomonem [48 1Kb] . Bethsabee septiformis uel puteus abundantie dicitur: qui enim Spiritu septiformi sunt pleni, et scientia abundant, et filios pacificos gignunt, quod sonat Salomon. Tales regine placent Dauid, sunt enim laudabiles in quatuor: in gloria, in forma, a consortio, a puerperio. A forma exterius, a gloria interius, a consortio adolescentularum, a puerperio conuersorum. A forma: »Et concupiscet rex decorem  tuum [49_50 1Kb] .« A gloria: »Omnis gloria eius filia regis ab intus in fimbriis aureis,« id est operibus caritatis, »circumamicta uarietatibus [51 1Kb] « uirtutum; a consortio: »Adducentur regi uirgines post eam, proxime eius afferentur tibi [52 1Kb] ;« a puerperio: »Pro patribus tuis nati sunt tibi filii [53 1Kb] .«---»Mulierem, ait, fortem quis inueniet [54 1Kb] ?« Ecce inuenisti. Sed ad quid fortitudo eius? Quia »procul et de ultimis finibus pretium eius [55 1Kb] ;« id est de celo, qui est finis superior. »Confidit in ea cor uiri sui [56_57 1Kb] .« Concubine uero generant aliquando regi conformes, aliquando matri similes, aliquando degeneres. Regi conformes uirtute, matri similes uoluptate, degeneres infidelitate. Primi sunt uiri sapientes et robusti, secundi molles et effeminati,  tertii sunt heretici. In figura horum Osce propheta duxit uxorem fornicariam, scilicet Gomer [58 1Kb] . Osee saluator dicitur, id est Christus. Hic in fornicaria primo gignit filium sibi similem, unde dictus est Iezrel, id est semen Dei, uel filius Dei. Secundo fornicaria parit filiam sibi similem, quia uoluptuosam, unde uocata est Absque misericordia, quia matrem sequendo meretur misericordia Dei priuari. Tertio peperit filium degenerem, quia in hoc degenerat, quod matrem transgreditur infidelitate, unde uocatus est Non populus meus [59 1Kb] . Primi edificantur matris uerbo, secundi corrumpuntur eius exemplo, tertii seducuntur, quia putant matrem penitus alienam a Deo. Primis dicitur:  »Que dicunt facite;« secundis: »Que autem faciunt nolite facere [60 1Kb] ;« tertiis: »Sed et lamie nudauerunt mammas, lactauerunt catulos suos [61 1Kb] .« Primi conformantur regi: »Quos enim presciuit, predestinauit conformes fieri imaginis Filii sui [62 1Kb] .« De filia que matri assimilatur dicitur: »Filia Babylonis misera [63 1Kb] .« Inde misera, quia matri assimilatur; unde peta [64 1Kb] :

Scilicet exspectas ut tradat mater honestos,
Aut alios mores quam quos habet? utile porro:
Filiolam turpi uetule producere turpem.
»Cum enim ambularent animalia, ambulabant pariter et rote iuxta ea; cumque eleuarentur a terra, eleuabantur pariter et rote sequentes ea [65 1Kb] .« Animalia ista sunt prelati, rote sunt uite hominum.  Cum ergo ambulant prelati, per terrena, eis conformatur hominum uita; et cum eleuantur ad celestia, et rote similiter. De ultimis dicitur: »ue genti peccatrici, populo graui iniquitate, semini nequam, filiis sceleratis [66 1Kb] !« Adolescentularum est in Ecclesia religiosorum uitam inspicere; magistrorum doctrina, quasi pane se reficere; in amaritudine peccata sua rememorare; sese frequenter lacrymis perfundere, ut sic tandem possint esse de numero reginarum, et ad torum regis accedere. Sic illa Ruth, que dicitur inspirata, Moabitis, in agro  Booz, quod dicitur in fortitudine, id est in Ecclesia Christi, qui est Deus fortis; spicas post messores colligebat, id est religiosorum uitam inspiciebat. Magistrorum doctrina quasi pane se reficiebat. Hoc est quod dixit ei Booz: »Comede panem cum pueris nostris.« Et adiecit: »Et intinge buccellam tuam in aceto [67 1Kb] .« Hoc est quod in refectione sua, debet in amaritudine peccata sua rememorare. »Et bibe, inquit, aquam de sarcinulis nostris [68 1Kb] ,« hoc est quod lacrymis debet se perfundere. Et sic crescens fit aliquando regina, ut predicando possit regi filios parere. Moraliter rex est spiritus noster; regina ratio, concubina sensualitas, adolescentule sunt sancte meditationes. Ratio parit regi, id est spiritui, filios, id est ueritatis  cognitionem, in actionibus et deliberationibus discretionem; concubina, id est sensualitas, item parit regi filios, dum exteriores sensus quos uiuificat, in usus bonos dirigit; adolescentule etsi non pariunt, adiuuant tamen ad partus nutriendos, et sunt in obsequium regine. Esther enim regina [69 1Kb] tremebunda accedebat ad conspectum regis Assueri, et quia delicata erat, et fere ex timore cadebat in terram, duas habebat in obsequium suum adolescentulas, quarum una, id est spes, caput eius sustinebat, id est superiorem uim rationis, que Dei est contemplatio. Altera uero, id est timor, uestes eius sustinebat, ne defluerent in terram, id est bonam compositionem morum et operum, ne ad terrena se inclinarent. Concubine uero aliquando  bone sunt cum filiis suis, que sunt scilicet quando motus sensualitatis exteriores sensus ad bonos usus dirigunt. Iste sunt concubine, que Iacob genuerunt filios bonos, id est patriarchas. Sunt et concubine male cum filiis suis, que sunt abiiciende. Unde de Agar ancilla Sare dicitur: »Eiice ancillam et filium eius [70 1Kb] .« Agar enim que seruitus dicitur, id est sensualitas que seruire debet rationi, superbiebat contra dominam suam; et Ismel turpiter ludebat cum Isaac fratre suo [71 1Kb] , quia sepe euagationes sensuum bonos usus euertunt. Adolescentule quoque in obsequium sunt regine, dum sancte meditationes pios affectus nutriunt. Hinc est quod Abisac Sunamitis, qui dicitur patris mei  risus, uel gaudium, pedes Dauid fouebat [72 1Kb] . Quod uero regine sub numero sexagenario, concubine sub octogenario ponuntur, ad rem pertinet. Sexaginta enim duas habent sub se diuisiones. Diuiditur enim sexaginta in triginta et triginta, ecce prima. Item triginta diuiditur in quindecim et quindecim. Sed non potest diuidi quindecim; item sunt due diuisiones, quas patiuntur iusti. Primo enim dolent quod adhuc diuiduntur a regno, secundam patiuntur quando separatur anima a corpore suo. Octogenarius uero quatuor habet diuisiones: prima est in quadraginta et quadraginta, secunda quadraginta in uiginti et uiginti, tertia uiginti in decem  et decem, quarta decem in quinque et quinque; quinque uero non diuiditur. In his accipe duas predictas et duas alias, quas habent iniusti: una qua diuiduntur a Dei gratia, alia qua diuiduntur a perfectione sue concupiscentie. Adolescentularum uero non est numerus, propter multitudinem cogitationum, que sub numero non possunt comprehendi.


Una est columba mea, perfecta mea; una est matri sue et electa genitrici sue.

[THO.]  Una est, quia non alia ante legem, alia sub lege, alia sub gratia, alia de circumcisione, alia de preputio. Sed sicut est unus Dominus, una fides, unum baptisma, unus Deus et Pater omnium [73 1Kb] ,« ita est Ecclesia una catholica, per totum  mundum dispersa. Dicitur columba, quia Spiritus sanctus super Dominum in columbe specie descendit [74 1Kb] , ut et suam et eius in quo descendebat ostenderet simplicitatem, quam et Ecclesie contulit. Perfecta dicitur, quia ex omnibus populis colligitur, et omnium diuinorum carismatum acceptione perficitur. Mater et genitrix Ecclesie presentis est illa, de qua Apostolus ait: »Que sursum est libera est, Hierusalem, que est mater nostra [75 1Kb] .« Quia »omne datum optimum et omne donum perfectum desursum est, descendens a Patre luminum [76 1Kb] .« Electa est genitrici sue, et a superna Ecclesia propter suam unitatem approbata.

Nota quod sponsa dicitur una, dicitur columba, dicitur perfecta, dicitur electa. Una dum incipitur,  columba dum gratia augetur, perfecta dum mundus integre despicitur. Electa, dum totus in Deum animus intenditur. Ut taceamus ad presens illas philosophicas unitates, quantum ad presens spectat negotium. Est unum spirituale, est unum singulare, est unum eternale. Primum est adunatione, secundum unione, tertium eterna unitate. Primum est in fide, secundum fit in uirgine, tertium in trinitate. De primo: »Qui adheret Deo, unus efficitur spiritus [77 1Kb] ,« de secundo: »Sicut anima rationalis et caro unus est homo, ita Deus et homo unus est Christus [78 1Kb] ;« De tertio: »Tres sunt qui testimonium dant in celo: Pater et Filius, et Spiritus sanctus, et hi tres unum sunt [79 1Kb] .« Primo quasi  lapides uiui ad construendum templum Dei, in unum colligimur, secundo erigimur, tertio consummabimur. De primo, congregauit nos in unum Christi amor, de secundo, erexit nobis Dominus cornu salutis in domo Dauid pueri sui; de tertio dicitur quod Deus perficiet solidabitque. Item ipsi nos gemimus habitationem que de celo est, superuestiri cupientes. Prima itaque unitate dicitur sponsa una, scilicet adunatione fidelium tanquam lapidum ad construendum templum Domini, quod prius fundatur ex rudibus et impolitis lapidibus, scilicet humilitate. Postea locantur sculpti in patientia, superponuntur politi in mansuetudine, tanquam  cemento colligantur simul caritate, deinde accumulatur templum in pacis sollicita conseruatione. Sic docebat Apostolus construere, dicens: »Obsecro uos ut digne ambuletis cum humilitate et mansuetudine, cum patientia supportantes inuicem in caritate, sollicite seruare unitatem spiritus in uinculo pacis [80 1Kb] .« Sic quoque operatus est Christus. uide ut omnia facias secundum exemplar quod tibi in monte monstratum est [80* 1Kb] . Sic sponsa est una, est etiam et columba bona simplicitate. Quod in tribus fit: si ad pacem alios inuitat, si irrogatus iniurias non uindicat, si in gratia Dei alios exaltat. De primo: »Pacem sequimini cum omnibus et sanctimoniam, sine qua nemo Deum uidebit [81 1Kb] ;« de secundo: »Non reddentes malum pro malo,  nec maledictum pro maledicto, sed econtrario benedicentes [82 1Kb] ;« de tertio sicut ait Apostolus: »Optimum est gratia stabilire cor [83 1Kb] ;« et: »uidete ne in uacuum gratiam Dei recipiatis [84 1Kb] ;« et: »Florete flores in gratia [85 1Kb] .« Hinc est quod in Scripturis tres legimus columbas: prima ramum oliue ad arcam attulit in signum pacis in diluuio; secunda in lege offerebatur in sacrificio, tertia apparuit super Dominum in baptismo. De his columbis contra Simoniacos dicitur quod Dominus eiecit de templo flagello facto de funiculis, uendentes oues et boues et columbas [86 1Kb] . Ouis hic accipitur pro simplicitate, bos pro predicationis labore, columba pro sacramentis noue gratie. Primum uendunt hypocrite, secundum mercenarii, tertium Simoniaci, deteriores  ceteris. Isti quia uendunt columbam eiiciuntur de templo, sicut scriptum est in Apocalypsi: »Eiice foras atrium quod foris est [87 1Kb] ,« scilicet flagello facto de funiculis peccatorum, unde Dauid: »Funes peccatorum circumplexi sunt me [88 1Kb] .« Itaque apud ipsos non una columba ista. Item sponsa perfecta est, dum mundus perfecte despicitur eo ordine quo docuit Dominus: »Si uis, ait, perfectus esse, uade, uende omnia que habes et da pauperibus, et habebis thesaurum in celis [89 1Kb] .« Primum ergo est in affectu, secundum in effectu, tertium in profectu, quartum in prouentu. In affectu uoluntatis, in effectu alienationis, in profectu erogationis, in prouentu sperande retributionis. Quia,  sicut ait Gregorius: »uelle mente ire est, uolendo 133 iam bonum diligitur.« Alienando prorsus mundum despicimus. Erogando proximum diligimus dum necessitati ipsius de nostro subuenimus; inde sperando nos habituros premia in celo thezaurizamus, et sursum cor eleuamus.

Sic sancti martyres »euntes ibant et flebant, mittentes semina sua: uenientes autem uenient cum exsultatione [90 1Kb] .« Est quoque sponsa electa genitrici sue, id est »Ierusalem que sursum est, que est mater nostra [91 1Kb] :« cuius caput est Christus qui elegit.  Sciendum uero quod est electio predestinationis, et est electio gratie, et est electio assumptionis. Prima liberam conseruat hominis uoluntatem, secunda prouehit ad dignitatem, tertia perducit ad beatitudinem. De prima ait Apostolus: »Sicut elegit uos ante mundi constitutionem [92 1Kb] ;« de secunda idem Paulus apostolus: »Non ab hominibus electus, neque per hominem, sed per Iesum Christum [93 1Kb] ;« de tertia Dauid: »Beatus quem elegisti et assumpsisti, habitabit in atriis tuis [94 1Kb] .« Item: »Sancti et iusti, in Domino gaudete, uos elegit Deus in hereditatem sibi [95 1Kb] .« Per primam nos presciuit Dominus, per secundam nos uocat et iustificat [96 1Kb] , per tertiam nos magnificabit in sua celesti gloria. Non in una sola persona laudatur humanitas, sed  inter fratres unanimitas, unde Apostolus: »In uno Spiritu unanimes [97 1Kb] ;« sed notandum quod in oratione quidam sunt pusillanimes, cum primo debent esse magnanimes; secundo unanimes, tertio longanimes. Tria sunt que faciunt in oratione pusillanimes. Conscientie impuritas, petitionis sublimitas, eius qui petit seueritas. Primus fuit Iudas, qui desperauit per reatum conscientie, secundus fuit Achaz rex Isrel, cui dictum est: »Pete tibi signum a Domino, et dixit: Non petam; et non tentabo Dominum [98 1Kb] .« Tertia fuit mulier sanguiflua, que non audens tangere Christum, »tetigit fimbriam uestimenti eius [99 1Kb] .« Primus enim audierat: »Peccatores Deus non audit [100 1Kb] ;« secundus: »Altiora te  ne quesieris et maiora te ne scrutatus fueris [1 1Kb] ;« tertius: »Cum implicaueritis orationem, non exaudiam: manus uestre plene sunt sanguine [2 1Kb] .« Ergo sicut scriptum est: »Qui pusillo animo est, et qui duxit uxorem, reuertatur ad domum suam [3 1Kb] .« Pusillanimes, nolite timere. Nolite attendere seueritatem, sed attendite illum qui »saluum facit a pusillanimitate spiritus et tempestate [4 1Kb] .« Qui clamat: »Ego cogito cogitationes pacis et non afflictionis. Inuocabitis me, et ego exaudiam uos [5 1Kb] .« His ergo auditis, qui erant pusillanimes fiunt magnanimes. Tria autem sunt que faciunt magnanimes in oratione, scilicet spes uenie, spes gratie, spes glorie: spes uenie facit puritatem conscientie, spes gratie ut secure petat sublimia, spes  glorie ut postposita seueritate accendatur dantis beneuolentia. De primo: »Sperate in eo, omnis congregatio populi, effundite coram illo corda [6 1Kb] ,« etc. Sic purificando conscientiam habebis petendi audaciam. De secundo: »Spera in Domino et fac bonitatem, et inhabita terram, pasceris in diuitiis eius [7 1Kb] .« De tertio: »Letentur omnes, qui sperant in te; in eternum exsultabunt, et habitabis in eis [8 1Kb] .« Isti audiunt: »Quidquid orantes petitis, credite quia accipietis et fiet uobis [9 1Kb] .«---»Oratio fidei alleuiabit infirmum,« ait Iacobus [10 1Kb] . Si autem  facti sumus magnanimes, oportet ut simus unanimes.

In tribus sumus unanimes: in simplicitate, in mortalitate, in fidelitate. Primum contra duplicitatem, secundum contra propriam uoluntatem, tertium contra infidelitatem. Primum ne sit proximo dolosus, secundum ne sit inter sanctos seditiosus, tertium ne sit per heresim a Deo diuisus. Propter hec tria dicit sponsus de sponsa: Una est columba mea, una est fortitudo mea, una est matri sue. De simplicitate dicit Dauid: »Qui loquitur ueritatem in corde suo, qui non egit dolum in lingua sua [11_12 1Kb] .« Quia uix duplex constans est in omnibus operibus suis. De secundo: »Ecce quam bonum et quam iucundum habitare fratres in unum [13 1Kb] !« Item  dicit: »Qui habitare facit unius moris in domo [14 1Kb] .« De tertio: »Unus spiritus et una fides erat in eis [15 1Kb] .« Item: »Multitudinis credentium erat cor unum et anima una [16 1Kb] .« Sunt quoque unanimes in oratione, quia unum petunt. »Porro unum est necessarium [17 1Kb] .«---»Unam petii a Domino, hanc requiram, ut inhabitem in domo Domini omnibus diebus uite mee [18 1Kb] .« Interim ergo sit nobis »unus spiritus, una fides, unum baptisma [19 1Kb] .« Unus spiritus in terrena concordia, una fides in Ecclesia, unum baptisma in purificanda conscientia. Sed quia parum prodest unanimitas momentanea, necesse est ut adsit longanimitas perpetua. Si ergo aspicimus Christum longanimem in sustinenda mundana tribulatione, longanimem in passione, longanimem in exspectatione,  nos quoque multo magis longanimes debemus esse in oratione: Oratio ergo debet habere profunditatem, longanimitatem, latitudinem, altitudinem: profunditatem in contritione, latitudinem in dilectione, longitudinem in exspectatione, altitudinem in exspectanda retributione. Audi profunditatem: »De profundis clamaui ad te, Domine, Domine, exaudi orationem meam [20 1Kb] ;« et latitudinem: »Orate pro inuicem ut saluemini [21 1Kb] ;« et longanimitatem: »Sine intermissione orate,« ait Apostolus [22 1Kb] . »Multum enim ualet deprecatio iusti assidua,« ait Iacobus [23 1Kb] . Et Dauid: »Dirigatur oratio mea sicut incensum in conspectu tuo [24 1Kb] .« Idem: »uespertina oratio ascendat ad te, Domine, et descendat super nos misericordia tua [25 1Kb] .« Altitudinem  audi: »Quoniam tu, Deus meus, exaudisti orationem meam dedisti hereditatem timentibus nomen tuum [26 1Kb] .« De eodem Salomon: »Melior est finis orationis quam principium [27 1Kb] .« Itaque »cum statis ad orandum, si quid ita petitis, credite quia accipietis [28 1Kb] .« Ut ergo audiatur oratio, currat pusillanimus ad misericordiam, magnanimus ad temperantiam, unanimis ad obedientiam, longanimus ad patientiam. Ad misericordiam, ne cadat in desperationem;  temperantiam, ne in elationem; obedientiam, ut non solum magistri, sed fratris mandatum perficiat; patientiam, ne per tedium deficiat. Dicat ergo pusillanimus: »Domine, cum iratus fueris, misericordie recordaberis [29 1Kb] .« uitent magnanimi, ne dicatur eis quod duobus filiis Zebedei: »Nescitis quid petatis [30 1Kb] .« Respicient unanimes Christum qui »factus est Patri obediens usque ad mortem, mortem autem crucis. Propter quod Deus illum exaltauit [31 1Kb] .« Quia uero »spes que differtur affligit animam [31* 1Kb] ,« audiant longanimes: »Qui perseuerauerit usque in finem saluus erit [32 1Kb] ,« et Apostolus: »Ne fatigemini animis uestris deficientes. Nondum enim restitistis usque ad sanguinem, aduersus peccatum repugnantes [33 1Kb] .« Non solum autem fit hec unanimitas  in oratione, sed in compassione. Ubi uidendum est quod aliud est propassio, aliud compassio, aliud passio: in propassione uitetur prime suggestionis uehementia, in compassione nascitur uita, in passione seuit utilis afflictionis angustia. Primum est exercende uirtutis materia, per secundum habetur indulgentia, tertium uero sequitur regni celestis gloria. In primo triumphat homo quia cito suggestionem perpendit, in secundo proximo beneficium impendit, in tertio Christo patienti uicem rependit. Ad primum uos inuitat qui ait: »Omni custodia serua cor tuum [34 1Kb] ,« etc. »Fili, si te lactauerint peccatores, ne acquiescas eis [35 1Kb] .« In hoc conflictu iunxit Agag: quia suggestio dicitur, scilicet rex Amalec [36 1Kb] , qui dicitur populus  alligatus. Misericordia que sequitur compassio dicitur: »Estote misericordes, sicut Pater uester misericors est [37 1Kb] .« Item: »Misericordiam uolui et non sacrificium; et scientiam Dei plusquam holocausta [38 1Kb] .« De passione dicit: »Beati qui persecutionem patiuntur propter iustitiam [39 1Kb] .« In primo ergo est columba, in secundo perfecta, in tertio una est matri sue et dilecta genitrici sue, supercelesti Ecclesie. Ad quam nos perducat iehsu Christus: »cui est honor et gloria in secula seculorum. Amen [40 1Kb] .«


Sexaginta sunt regine, octoginta concubine, et adolescentularum non est numerus. uerumtamen una est columba mea.

[CARD.] Per reginas et concubinas anime prelatorum  designantur, quia pariter ad torum accedunt, pariter generant, sed non pariter coronantur. Regine enim intuitu regni celestis ex ueritate; concubine uero intuitu rerum temporalium, et per occasionem doctrine inseruiunt, et de utrarumque fructu gaudet Apostolus, dicens ad Philippenses: »Quid enim, dum omni modo, siue per ueritatem, siue per occasionem Christus annuntietur, et in hoc gaudeo et gaudebo [41 1Kb] .« Illud autem attendamus,  quod concubine plures sunt numero quam regine. In adolescentulis uero designatur rudis et quasi innumerabilis illarum animarum multitudo, que renouatur per fidem, adhuc dependens ab uberibus magistrorum, de quibus dicit Christus quod licet predictarum animarum tanta sit multitudo, tamen una est columba mea plena gratia pre ceteris, et ipsa est una matri sue, scilicet celesti gratie, quia singulariter dicere potest: »Gratia Dei sum id quod sum, et gratia eius in me uacua non fuit [42 1Kb] :« et ipsa est electa genitrici sue. Nam inter omnes filias genitrici sue, militanti, scilicet siue triumphanti Ecclesie, ipsa est preelecta. Et ideo ad laudes eius omnes assurgunt; hoc est quod sequitur:


 uiderunt eam filie et beatissimam predicauerunt, regine et concubine laudauerunt eam.

[THO.] Magna laus est unitati catholice quam et gratia mater que genuit in perpetuum elegit et filie quas ipsa Deo per spiritum genuit et enutriuit, mox ut uiderunt, id est ut eius castitatem uite didicerunt, ut dona promisse illi hereditatis audierunt, merito beatificare non cessant. Sed et regine et concubine preconiis iustis extollunt, id est celestes, he que uere regni eius sunt participes, siue ille que ei solo nomine adherentes, sed spe sunt et animo terrestres perenni eam dignam laude fatentur. uiderunt filie, uiderunt regine, uiderunt concubine. Filie suspirantes in eius emulatione, regine congratulantes de eius perfectione,  concubine corrose sunt, uerme conscientie. Filie suspirant in illam, suam cognoscentes infirmitatem; regine congratulantur, pariter festinantes ad beatitudinem; concubine roduntur uerme conscientie, quia se uident preparatas ad damnationem. Hinc est quod clamant adolescentule: »Trahe nos post te. Curremus in odore unguentorum tuorum [43 1Kb] .« Unde Ruth, que inspirata dicitur, ad socrum suam Nemi, que dicitur pulchra, clamat: »Quocunque ibis et ego uadam; quocunque manebis et ego, uiuit Dominus, quia sola mors me et te separabit [44 1Kb] .« Regine dicunt: »Letatus sum in his que dicta sunt mihi: In domum Domini ibimus [45 1Kb] .« Concubine roduntur uerme conscientie,  testimonium illis reddente conscientia ipsarum, et inter se inuicem cogitationum accusantium, unde quedam reuertentes, clamant: »Domine, ne memineris iniquitatum nostrarum antiquarum [46 1Kb] .« Quidam dicunt cum Cain desperando, dicentes: »Maior est iniquitas mea quam ut ueniam merear [47 1Kb] .« Quidam uero cum Iuda currunt in laqueum, dicentes: »Peccaui tradens sanguinem iustum [48 1Kb] .«

Ordo congruus: prius uident, secundo predicant beatissimam, tertio laudant. uident, »non habentem maculam neque rugam [49 1Kb] ;« predicant beatissimam,  iam celesti refectione saginatam; laudant supra conditionem humanam ad superna gaudia exaltatam. Non habet maculam neque rugam, sacrificiis purificata, saginata est pane celesti satiata. Ad gaudia, scilicet exaltata, scilicet uino letitie exhilarata. Hec tria sunt de quibus ait Samuel ad Saul: »Cum ueneris ad quercum Thabor, occurrent tibi tres uiri euntes in Bethel: unus portans tres hydrias, alius portans tres tortas panis, alius lagenam uini [50 1Kb] .« Thabor ueniens lumen dicitur, quercus est crux Christi per quam uenit lumen, tres uiri sunt tria genera hominum: incipientes, proficientes, perficientes, uel Daniel, Iob, Ne. In tribus hedis triplex sacrificium est, quibus sponsa est purificata, quia hedi in lege sacrificabantur. Primum sacrificium est  contritionis, secundum iustificationis, tertium iubilationis. De primo: »Sacrificium Deo spiritus contribulatus [51 1Kb] ,« de secundo: »Sacrificate sacrificium iustitie [52 1Kb] .« de tertio: »Sacrificium laudis honorabit me [53 1Kb] .« Sic sponsa prius in se mactat ueterem hominem per penitentiam. Inde in nouitate uite ambulat per iustitiam [54 1Kb] . Tandem Deum laudat per ineffabilem letitiam. Beatissima dicitur sponsa tribus panibus satiata, de quibus in Euangelio: »Amice, commoda mihi tres panes [55 1Kb] .« Primus est doctrine, 134 secundus lacrymarum, tertius consolationis diuine. Primus est de mensa propositionis [56 1Kb] ; secundus, unde Dauid: »Fuerunt mihi lacryme mee panes die ac nocte [57 1Kb] ;« de tertio: »Panem angelorum manducauit homo [58 1Kb] .«  Pro primo predicatur beata, pro secundo beatior, pro tertio beatissima.

Lagena uini est letitia, qua interius tangit Christum, cum illo iam degustans superne patrie gaudia. Hi supra pectus Domini cum Ioanne uehementi amore accensi in cena recumbunt [59 1Kb] . Primus enim tactus est tangere fimbriam uestimenti eius, id est fidei uel conuersationis eius, cum hemorrhoide muliere [60 1Kb] , et hac sanamur a sanguine culpe. Secundus tactus est, tangere pedes eius, id est affectus, cum Maria Magdalene. Tertius est supra pectus eius cum Ioanne in cena recumbere, id est superna gaudia sapere, et inde laudatur. Possunt hec accipi de beata uirgine. Notandum autem quod concubine  possunt accipi hi qui adhuc plorant pro peccatorum enormitate, qui se nondum iudicant dignos ad regis amplexus accedere; filie sunt que contemplantur in hac peregrinatione, regine que iam fruuntur Dei uisione. Ut ergo singulis singula uerba assignemus, concubine landant, filie uident, regine predicant. Concubine, sicut acceperunt documento, filie sicut probant contemplationis argumento, regine, sicut didicerunt experimento. Concubine laudant, quia de nocte surrexit, et dedit predam domesticis suis, et cibaria ancillis suis [61 1Kb] ; filie, quia »omnis gloria eius filie regis ab intus in fimbriis aureis [62 1Kb] ;« regine,  »quia uenit a finibus terre audire sapientiam Salomonis [63 1Kb] .« Ecce concubine laudant beatam, filie uident beatiorem, regine predicant beatissimam. Concubine ergo laudant a conceptu, laudant a fructu, laudant a partu. A conceptu, quia fuit sine luxurie feditate; a fructu, quia liber fuit ab originali necessitate; a partu, quia fuit sine difficultate. In conceptu, uirga Aaron floruit sine cultu hominis [63* 1Kb] ; in fructu: ueniet uentus urens a regione deserti, et siccabit uenas mortis [64 1Kb] ; in partu: uisus est rubus ardens sine damno combustionis [65 1Kb] . In primo laudatur uirginitas, in secundo nouitas, in tertio sublimitas. uirginitas que concepit et non marcuit, nouitas qua creata in muliere latuit, subtilitas qua Creator egressus est de utero, et portam non aperuit.  De primo ait Isaias: »Ecce uirgo concipiet et pariet filium [66 1Kb] .« De secundo ait propheta: »Faciet Dominus nouum super terram, femina circumdabit uirum [67 1Kb] . De tertio ait Ezechiel: Porta hec clausa erit et non aperietur, uir non intrabit per eam, quia Dominus Deus Isrel ingressus est per eam. uir sedebit in ea ut comedat panem coram Domino [68 1Kb] .« Concubina ergo uidens hec sponse magnalia in exitu non cessat laudare, sed et merito. Quia plorat uidens illuc se non posse pertingere. Contra primum ergo erubescit, contra secundum sibi uilescit, contra tertium tabescit. Erubescit se de putredine propagari. Audi erubescentiam: »Tota die uerecundia mea contra me est,« ait Dauid [69 1Kb] . Unde idem: »Ego sum uermis et non homo [70 1Kb] .«  De putredine ait Iob: »Putredini dixi: Pater meus es, mater mea et soror mea, uermibus [71 1Kb] .« Audi de secundo: »Preoccupauerunt me laquei mortis [72 1Kb] .« Item: »Funes peccatorum circumplexi sunt me [73 1Kb] .« De humilitate: »Dignum ducis super huiuscemodi aperire oculos tuos [74 1Kb] .« De tertio, audi laborem miserie: »Quasi flos egreditur, et conteritur, et fugit uelut umbra et non in eodem statu permanet [75 1Kb] .« Item: »Homo ad laborem nascitur et auis ad uolandum [76 1Kb] .« Et: »Tabescere fecisti sicut araneam animam eius [77 1Kb] .« Ecce quando tabescit labore presentis miserie. Hec tria in Rebecca sunt figurata. Cum enim Isaac occurreret ei egressus ad meditandum in agro [78 1Kb] , uide quid fecerit: primo operuit  uultum suum pallio, secundo desiliit de camelo, tertio Deboram, que interpretatur apis, ducebat a latere suo. Operiens uultum, est uerecundata; desiliens de camelo, est humiliata; Deboram habens in latere suo, est aculeo miserie fatigata. Sed dum talibus exercitatur, ab Isaac, qui risus interpretatur, suscipitur, et in thalamum matris inducitur. Et sic sponsa ipsius efficitur. Iste enim concubine dum talibus exercentur, sponse Christi processu temporis fieri merentur. Fidelis sponsa in tribus solet  laudari, scilicet: a pietate, a timore, a labore. A pietate, qua patris ira paruulis temperatur, a timore quo sponso reuerentia exhibetur, a labore quo uoluptas carnis domatur, et diuitiis domus instruatur. Talis fuit beata uirgo: pia, populum Deo subditum Filio suo reconciliando; timorata, Filium suum debito honore reuerendo, laboriosa, carnem domando, et Filio suo aulam uirgineam diuitiis uirtutum instruendo. In primo itaque populum Dei ad hereditatem reuocauit, unde ait: »Et radicaui in populo honorificato et in partes Dei mei hereditas illius [79 1Kb] .« Ac si diceret: Hereditatem Dei mei eis acquisiui. De secundo ipse ait: »Ego mater pulchre dilectionis et timoris [80 1Kb] .« De tertio: »Multe filie congregauerunt diuitias, tu supergressa es uniuersas [81 1Kb] .«  Has tres laudes Salomon proposuit in tractatu de muliere forti [82_83 1Kb] . De primo ait: »Surrexerunt filii eius et beatissimam predicauerunt, uir eius et laudauit eam.« De secundo idem dixit subsequenter: »Mulier timens Dominum ipsa laudabitur.« De tertio ibidem ipse adiunxit dicens: »Laudant eam in portis opera eius,« id est laudatur ex eis. Ecce ancille laudauerunt, siue concubine. Sequitur:

Filie uiderunt, sed differenter, quia filiarum alie procedunt, alie accedunt, alie excedunt. Procedunt, cum uirtutum diuitiis; accedunt, cum aromatibus spiritualis dilectionis, excedunt, in stuporem admirationis. De primis: »Multe filie congregauerunt diuitias, tu supergressa es uniuersas.« De secundis: »Myrrha et gutta et casia a uestimentis  [84 1Kb] .« etc. Maria enim fuit uestimentum regis et domus eburnea [85 1Kb] . De tertiis: »Filie discurrerunt super murum [86 1Kb] .« Murus est uirtutum soliditas et sublimitas, unde ad uidenda celestia paratiores sumus. Prime de longe Mariam imitantur, secunde de propinquo emulantur, tertie cogitatione ex auiditate in illa eterna patria conuersantur. Prime honorate fructuum ubertate, secunde in letitia et exsultatione, tertie gaudentes pre nouitate. De primis: »Adducentur regi uirgines post eam [87 1Kb] .« De secundis: »Proxime eius afferentur tibi. Afferentur in letitia et exsultatione [88 1Kb] .« De tertiis: »Adducentur in templum regis [89 1Kb] ,« quod est beatitudo superna; ubi mente ingrediuntur cum Maria. Prime  imitantur accipientes ab eo rigorem et disciplinam, secunde deuotionis dulcedine mellifluam, tertie supernorum gustant sapientiam. Maria enim est arca de qua dicitur in Apocalypsi: »Celum apertum est, et arca Dei uisa est in eo [90 1Kb] .« In ea erat uirga et manna et tabule testamenti [91 1Kb] . In uirga ergo designatur disciplina, in manna deuotionis dulcedo, in tabulis testamenti sapientia. Ipsa enim astitit a dextris Dei circumdata uarietate [92 1Kb] . Plane uarietate, ipsa enim est iris diuersorum colorum de qua in eadem  Apocalypsi, ait enim Ioannes: »Qui sedebat in throno erat similis aspectui iaspidis et sardinis [93 1Kb] ,« scilicet Christus. Iaspis enim uirentis coloris est, in eo diuinitas; sardo rubens, pro nobis passa humanitas. Ubi adiungitur: »Et in circuitu throni iris similis uisioni smaragdine [94 1Kb] .« Smaragdus uirentis coloris est. uerumtamen iris plures habet colores cum isto qui figurant aliquid in beata uirgine; habet enim nigredinem, pallorem, uirorem, candorem, ruborem. In nigredine significatur quod ipsa curam gerat de peccatoribus; in pallore, de laborantibus; in uirore, de iis qui student uirtutibus; in candore, de uirginibus; in rubore, de caritate feruentibus. Primis ut a Filio suo impetret indulgentiam, secundis patientiam, tertiis proficiendi  gratiam, quartis humilitatem, quintis pietatem. Propter primum ait: »Nigra sum, sed formosa [95 1Kb] ;« pro secundo: »Quia decolorauit me sol [95* 1Kb] ;« pro tertio in hoc loco quod similis erat uisioni smaragdine; pro quarto: »Sicut lilium inter spinas, sic amica mea inter filias [96 1Kb] ;« pro quinto: »Sicut uitta coccinea labia tua [96* 1Kb] .« Item iris pacem designat, pluuiam nuntiat, ex solis presentia multiformiter radiat. In primo enim per ipsam humano generi pax est impetrata, in secundo per ipsam gratie pluuia est infusa, in tertio uisione Dei est gloriosa. Propter primum enim sponsus osculatus est eam osculo oris oris sui [97 1Kb] . Propter secundum fuit ipsa »fons hortorum, puteus aquarum uiuentium, fluens impetu de Libano [97* 1Kb] .«  Propter tertium ait illi sponsus: »ueni, electa mea, et ponam in te thronum meum; quia concupiuit rex speciem tuam [98 1Kb] .« Talem uiderunt eam filie. Sequitur:

Regine beatissimam predicauerunt; non qualibet beatitudine. Sunt enim differentes beatitudines. Est enim beatitudo falsa, est beatitudo uera, est secura, est plena. Prima decipit, secunda incipit, tertia percipit, quarta recipit. Decipit per uanam delectationem, incipit per uirtutem et operationem, percipit diuinam promissionem, recipit corporis et anime glorificationem. De prima dicitur, enumeratis a Dauid multis felicitatibus temporalibus: »Beatum dixerunt populum cui hec sunt [98* 1Kb] .« De secunda continuo adiunxit, dicens: »Beatus populus, cuius Dominus Deus eius [99 1Kb] .« Et ad Simonem Petrum ait Dominus;  »Beatus es, Simon Bar Iona, quia caro et sanguis non reuelauit tibi, sed Pater meus qui est in celis [99* 1Kb] .« Item: »Beati sunt serui illi quos, cum uenerit dominus inuenerit uigilantes [100 1Kb] .« De tertia ait Ioannes euangelista: »Beati mortui qui in Domino moriuntur [100* 1Kb] .« Et quare beati, subiunxit: »Amodo iam dicit spiritus ut requiescant a laboribus suis [1 1Kb] .« De quarta ait Dominus: »Beati mites, quoniam ipsi possidebunt terram [2 1Kb] ,« id est corpus. Tunc enim glorificabuntur in anima et corpore. Hac beatitudine beatissimam predicauerunt regine Mariam.


 uiderunt eam filie Sion.

[CARD.] Quas superius adolescentulas nominauit, et beatissimam predicauerunt eam in laudibus, et regine et concubine laudauerunt eam; ipse quoque filius cum admiratione laudes eius assumit, dicens:


Que est ista que progreditur quasi aurora consurgens, pulchra ut luna, electa ut sol, terribilis ut castrorum acies ordinata?

[THOM.] Admiratur Synagoga conuersa Ecclesiam tantisper sublimatam. Hec progreditur quasi aurora consurgens; quia ueri luminis iam in ea ortus mundo post tenebras ignorantie longe monstratur, clamantibus eius preconibus: »Nox precessit, dies autem appropinquauit [3 1Kb] .« Pulchra ut luna, quia a Sole iustitie illustrata, noctem seculi huius incedens  scientie celestis et euangelice conuersationis luce perfudit. Electa ut sol, quia imaginem sui Conditoris illustrare cepit; ambulando in omni iustitia et sanctitate et ueritate [4 1Kb] , et illi ueraciter gratias agendo, quia »signatum est super nos lumen uultus tui, Domine [5 1Kb] .« Item, pulchra ut luna, quia in nocte uite huius nunc despecta mundo, nunc clara uidetur, nunc uirtutum candore plena, nunc prauorum dehonestata uitiis, more lune crescit et decrescit. Electa ut sol in die future beatitudinis, quando clarebit immutabilis lucis uisione, quando omnes »iusti fulgebunt sicut sol in regno Patris eorum [6 1Kb] .« Terribilis ut castrorum acies ordinata, quia quo perfectius in se ordinem uirtutum collocat, eo terribilior eris potestatibus et ecclesia et anima queque fidelis existit.  Item aurora noctem fugat, luna noctem illuminat, sol diem clarificat, terror castrorum hostes exturbat. Aurora noctem fugat, abluendo culpam; luna noctem illuminat, auferendo ignorantiam; sol diem clarificat, manifestando sanctorum iustitiam; terror castrorum hostes exturbat, eorum reprimendo seuitiam. Item, est aurora in propriam utilitatem, luna in proximi edificationem, sol reformando in se Dei imaginem, terribilis ut castrorum acies se muniendo contra aduersariorum 135 machinationem. uerum triplex est aurora que assignatur secundum triplicem nominis huius etymologiam.

Est enim prima misericordie, qua cognoscimus peccatum ut fugiamus; secunda gratie, qua uidemus  bonum ut faciamus; tertia contemplationis glorie, ut diligamus et queramus. Prima dicitur aurora, id est aura oriens, id est temperies; quia in ea nos temperamus a uitiis. De qua Moses: »Factum est in uigilia matutina [7 1Kb] ,« etc. Secunda, id est gratie, dicitur aurora, augens rorem, quia augetur in nobis ros gratie ut bene faciamus. Unde Gedeon surgens mane inuenit uellus plenum et expressit in concham [8 1Kb] , id est de uirgine uenit ad cor humanum. Tertia dicitur aurora quasi auium hora, quia in ea contemplantes celestium gloriam, sicut aues in aurora Deum laudamus. Unde Dominus ad Iob:  »Quis dimisit lapidem angularem, cum me laudarent astra matutina et iubilarent omnes filii Dei [9 1Kb] ?« Prima est aurora consurgens, secunda aurora ascendens, tertia prouehens. Prima consurgit de peccato ad sanctitatem, secunda ascendit de uirtute in uirtutem, tertia prouehit usque ad Dei cognitionem. De prima dicit Paulus anime peccatrici: »Surge, qui dormis, et exsurge a mortuis et illuminabit te Christus [10 1Kb] .« Dicitur etiam de ea: Que est ista que progreditur quasi aurora consurgens? Et beata Cecilia, dum aurora consurgeret, dixit: »Eia, milites Christi, abiicite opera tenebrarum [11 1Kb] .« De secunda, scilicet ascendente, dixit angelus ad Iacob: »Dimitte me, iam enim ascendit aurora [12 1Kb] .« Cum enim Dominus contulerit ascensum ad uirtutes, mystica  procedente lucta, ut eius probet desiderium, finxit se longius ire, dicens: »Dimitte me, iam enim ascendit aurora.« Sed anima desiderio accensa respondet: »Non dimittam te nisi benedixeris mihi [13 1Kb] ,« id est donec me prouehas ad tertiam auroram, ut

Aurora cursus prouehat,
Aurora totus prodeat
In Patre totus Filius,
Et totus in uerbo Pater [13* 1Kb] .
Quo uiso in illa aurora, id est in auium hora, cum auibus celi, id est angelis et mundi huius sanctis, possim digne laudare, benedicere et predicare: ut dem gloriam et predicationem, et honorem, et laudem, et benedictionem, et gratiarum actionem. Unde seniores in Apocalypsi, dabant  »gloriam et honorem et benedictionem sedenti super thronum [14 1Kb] .« Et merito, quia »omne datum optimum et omne donum perfectum desuper est descendens a Patre luminum [15 1Kb] ,« sicut ipse ait: »Sine me nichil potestis facere [16 1Kb] .«---»uere sine te nichil, Domine. Salus enim nostra in manu tua est, da nobis alimenta ut uiuere possimus. Respiciat nos misericordia tua, ut securi seruiamus Regi Domino nostro Iesu Christo [17 1Kb] .« Ecce de aurora quantum ad propriam utilitatem. Sequitur:

Pulchra ut luna, quantum ad proximi edificationem. Sicut aurora tenebras fugat, sic luna proximi noctem illuminat. Est enim triplex nox: est nox culpe, nox ignorantie, nox aduersitatis humane uel  mundane. De prima Paulus: »Non estis filii noctis neque tenebrarum [18 1Kb] .« De secunda: »Nox precessit, dies autem appropinquauit [19 1Kb] .« De tertia: »Pereat dies in qua natus sum, et nox in qua dictum est: Conceptus est homo [20 1Kb] .« Primam illuminat, ut uideat homo et abhorreat suam turpitudinem; secundam illuminat, ne incidat in errorem; tertiam, ut ostendat mundane conuersationis uel aduersitatis retributionem. Per primam illuminationem fulget proximus munditia, per secundam Dei notitia, per tertiam quam exspectat gloria. De prima: »Eratis aliquando tenebre, nunc autem lux  in Domino [21 1Kb] .« De secunda: »Semita iustorum quasi lux splendens procedit et crescit usque ad perfectum diem [22 1Kb] .« De tertia: »Reuelata facie speculamur gloriam Dei, ut transformemur in eamdem imaginem a claritate in claritatem [23 1Kb] .« Prima lux procedit ex puritate, secunda ex ueritate, tertia ex Dei contemplata maiestate. Has claritates anima erudiens proximum a Christo accipit quasi luna a sole. Per primam est pulchra, per secundam pulchrior, per tertiam pulcherrima. Cum enim primum operatur, est in primilunio; cum secundum, est in semilunio; cum tertium, est in plenilunio. Hoc fit iuxta nominis triplicem interpretationem. De primo dicitur luna, scilicet luens noctem, id est culpam; pro secundo dicitur luna, id est lux noctis; quia  erroneum illuminat; pro tertio dicitur luna lux noctem amenans. Iustus enim, dum aduersita es huius mundi tolerat, multam habet amenitatem de premiis: que inde exspectat, hoc est incrementum lune. Sed decrescit aliquando; quia aliquando, secundum temporum uicissitudines, in detrimentum et decrementum uertitur, aliquando nube obscuratur, aliquando eclipsim patitur. Moraliter: Primum accidit ex infirmitate, quia post laborem infirmitas nostra tepescit ex lassitudine, secundum ex mundana sollicitudine, que magistrum impedit, ne possit desolato fratri uacare, tertium ex uitiosa magistri conuersatione, que facit eius doctrinam despicere. De primo: »Fecit lunam in tempora [24 1Kb] ,« quorum uicissitudine crescit et decrescit luna. De  secundo: »Stultus ut luna mutatur [25 1Kb] ,« dum se nimis inuoluit mundana sollicitudine. De tertio: »Sol conuertetur in tenebras et luna in sanguinem [26 1Kb] .« In sanguinem quippe luna uertitur, dum uita doctoris crimine maculatur.

Anima electa est ut sol, imaginem ueri Solis, id est Creatoris in Adam deformatam in se reformando, ut dicat: »Signatum est super nos lumen uultus tui, Domine [27 1Kb] .« Hec est autem imago Dei. Pater dicitur memoria, Filius intelligentia, Spiritus sanctus uoluntas. Igitur a Patre habeto memoriam, ut dicas: »Memor fui Dei et delectatus sum [28 1Kb] .« A Filio intelligentiam, dicens cum Dauid: »Super senes intellexi [29 1Kb] ,« et: »Intellectum da mihi et uiuam  [30 1Kb] .« A Spiritu sancto uoluntatem, ut dicas: »Ut facerem uoluntatem tuam, Deus meus, uolui [31 1Kb] .« Igitur memor esto ne obliuiscaris et dicatur tibi: »Oblitus es Domini creatoris tui [32 1Kb] .« Intellige ne decipiaris et audias: »Homo cum in honore esset non intellexit [33 1Kb] ;« et: »Noluit intelligere ut bene ageret [34 1Kb] .« Habe uoluntatem ne durus uidearis, cum his de quibus dicitur: »Indurauerunt faciem suam supra petram [35 1Kb] .« Item soli comparatur Deus, quia mundi machinam circuit, in quo designatur potentia, scilicet Pater; habet splendorem in quo sapientia, scilicet Filius; habet calorem in quo beneuolentia,  scilicet Spiritus sanctus. Igitur in circuitu singularis Dei qua cuncta creauit, potentia; in splendore quo cunctos illuminat, sapientia; in calore quo cuncta lustrat et uegetat, beneuolentia. Et hoc iuxta triplicem huius nominis, sol, deriuationem. Pro primo dicitur Sol, quasi solus, quia »solus uere potens est [36 1Kb] .« Pro secundo dicitur Sol a solon quod est commune, quia sapientia communiter »illuminat omnem hominem uenientem in hunc mundum [37 1Kb] .« Pro tertio dicitur Sol, quasi semitas omnium lustrans, omnia uegetando, omnia uidendo: »Omnium est enim artifex, omnem habens uirtutem, omnia prospiciens [38 1Kb] ,« et alibi: »Lustrans uniuersa in circuitu pergit spiritus, et in circulos suos reuertitur [39 1Kb] .« Si igitur habes in te  potentiam, ut tentationibus resistas, si sapientiam qua fraudem percipias, si beneuolentiam qua Deum diligas. Item, si Deum memoras, si intelligis, si quod memoras et intelligis, uis; electa es ut sol.

Quia uero diabolus iustos impugnare non cessat, oportet ut sis terribilis ut castrorum acies ordinata. Habet ordinem suum anima, habet et suum Ecclesia. Anima in affectibus, Ecclesia in personis militantibus. Utraque enim sponsa est. Ordo est anime ut prius diligat quod supra se est, secundo quod ipsa est, tertio quod iuxta se est, quarto quod sub se est. Primum est Deus, secundum ipse homo, tertium proximus, quartum proprium corpus. Primum ergo debet diligere Deum plusquam se, secundum est ipse, tertium sicut se, quartum minus  quam proximum et se. Ordo est Ecclesie quod lassos exspectat, infirmos portat, pusillanimes confortat, precipites refrenat, fortes preordinat: lassos qui diu portauerunt pondus diei et estus [40 1Kb] , infirmos tam corporibus quam moribus, pusillanimes timore, precipites temeritate, fortes caritate: lassos exspectat ex compassione, infirmos portat ex compassione supportaria dispensatione, pusillanimes confortat promissione, precipites refrenat discretione, fortes preordinat, securos premii exspectatione. De primis: »Compatientes inuicem: si enim compatimur, et conregnabimus [41 1Kb] .« De secundis: »Alter alterius onera portate [42 1Kb] .« Et Paulus: »Infirmis infirmus factus sum, ut infirmos lucrifacerem [43 1Kb] .« Tertiis dicitur: »Quod oculus non uidit, nec auris  audiuit, et in cor hominis non ascendit, que preparauit Deus diligentibus se [44 1Kb] .« Quartis dicitur: »Nolite credere omni spiritui: sed probate spiritus si ex Deo sunt [45 1Kb] .« Quintis dicitur: »uos estis qui permansistis mecum in tentationibus meis, et ego dispono uobis regnum, ut edatis et bibatis supra mensam meam in regno meo [46 1Kb] .« Figuram primorum tenuit puer ille Amalecites, quem Dauid in uia lassatum inuenit et refecit [47 1Kb] . Infirmorum habet figuram homo qui descendens a Ierusalem in Iericho, uulneratus est a latronibus [48 1Kb] .  Pusillanimes figurat populus Isrel, qui in deserto fatigatus laboribus, uoluit reuerti in Aegyptum [49 1Kb] . Precipites figurauit Asel super Ioab, qui nimis impetuose persequens Abner interfectus est ab eo [50 1Kb] . Fortes figurauit Dauid pugnans cum Goliath [51 1Kb] . Et pugnans cum Philisthiim ducentis preputiis despondit sibi Michol filiam regis Saul [52 1Kb] .

Hec eadem de beata uirgine prophetice dicta credimus. Fuit enim aurora in sua natiuitate, pulchra ut luna in Christi conceptione, electa ut sol in assumptione, terribilis ut castrorum acies ordinata in uite conuersatione. Idem fere sonat et intelligitur de ea, quod in libro Sapientie dicitur de Simone filio Onie, sic: »Quasi stella matutina in medio nebule, et quasi luna plena in diebus suis lucet, et  quasi sol refulgens, sic refulsit in templo Domini, et quasi arcus refulgens inter nebulas glorie [53 1Kb] .« Ipsa enim fuit stella matutina in natiuitate, luna plena in Christi conceptione, sol refulgens in assumptione, arcus refulgens inter nebulas gratie, in uite sancte conuersatione. uel etiam inter sanctos erit in generali resurrectione. Stellas legimus plures. Est enim stella uespertina, sunt stelle nocturne, est stella matutina. Prima fuit Eua; secunda antiquorum Patrum uita gloriosa; tertia fuit Maria. Prima fuit in principio, sed exstincta est cadens, et introducens noctem culpe et pene; secunde fulserunt in nocte aduersitatis uirtute patientie; tertia fulsit gratia, in medio nebule legis Mosaice. Prima dicitur uesperus, quasi ue spirans. Hec  enim stella que in Apocalypsi dicitur absynthium [54 1Kb] , propter amaritudinem illate miserie. Secunde dicuntur stelle noctis. Unde: »Fuit illis in uelamento diei, et in luce stellarum nocte [55 1Kb] .« Tertia dicitur Lucifer triplici ratione triplicis sue interpretationis. Ipsa enim in se tulit lucem, scilicet Dei sapientiam incarnatam: inde dicitur Lucifer quasi ferens lucem. Item legis et prophetarum nebulam cecam obscuritate illuminauit, pariendo Christum quem obscure predixerant; inde dicitur Lucifer lucem cecis ferens. Unde [56 1Kb] :

Profer lumen cecis.
Item posteris suis cum esset gratia plena [57 1Kb] , lucem tulit, id est gratie abundantiam. Inde dicitur Lucifer  quasi luce fertilis, cuius »uita gloriosa lucem dedit seculo [58 1Kb] .« Fuit quasi luna plena in conceptione, plena angelica salutati ne, plena sancti Spiritus obumbratione, plena incarnatione diuine sapientie. In angelica salutatione fuit plena letitia; in sancti Spiritus obumbratione, plena gratia; incarnatione diuine sapientie, plena medicina, qua sanaretur infirmitas humana. In primo merito cantandum erat ei: »Gaudens gaudebo in Domino, et exsultabit anima mea in Deo meo [59 1Kb] .« De secundo: »Aue, Maria, gratia plena, Dominus tecum [60 1Kb] .« De tertio  clamamus: »Curremus in odore unguentorum tuorum; propterea adolescentule dilexerunt te nimis [61 1Kb] .« Notandum quoque quod luna cum primo illuminatur, dicitur a philosophis a quod est duo, et quod est diuisio, scilicet cum habet duo cornua, hoc est in salutatione angelica; quando primo uirgo est illuminata, a ceteris est diuisa, id est pre ceteris electa habens dilectionem Dei et proximi, tanquam duo luminosa cornua. Unde: »Sola in sexu femineo eleuata es in secula [61* 1Kb] .« Quando uere proficit increscendo dicitur amphicircos, ab , quod est circum; et circos, quod est circulus, quia nondum tota illuminata, circulo quodam claritatis est ambita. Hoc in uirgine contigit sancti Spiritus obumbratione, a quo est omni dono spiritali ad sui  custodiam circumdata. Quando plena est, dicitur , a , quod est totus, et , quod est splendor, et , quod est nox; quasi tota splendens nocte. Hoc factum est in Christi incarnatione, quia tunc in se suscepit perfectum lumen sapientie. 136 Sciendum etiam quod luna noctis illuminat cecitatem, aliarum stellarum obscurat claritatem. Ipsa tamen assidue in se patitur cuiusdam nubecule obscuritatem.

Noctis illuminat cecitatem, id est incredulitatem infidelium, unde: »Cuius uita inclyta cunctas illustrat Ecclesias [62 1Kb] .« Aliarum stellarum obscurat claritatem, quia alie sancte mulieres quamtumcunque fuerint religiose, ad comparationem beate uirginis, earum merita paruam habent claritatem, quia  multe filie congregauerunt diuitias, ista supergressa est uniuersas. Luna ista, id est beata uirgo, nubecule patitur obscuritatem, non dico culpe, quia immunis facta est a peccato, sed pene quam sustinuit compatiens filio pro iis que sustinuit in hoc exsilio, unde ad eam dictum est: »Tuam ipsius animam pertransibit gladius [62* 1Kb] ,« id est passio. Item »quasi sol refulgens, sic refulsit in templo Domini.« Triplex est templum Domini, scilicet uirgo beata, militans Ecclesia, celestis patria. De primo dicitur: »Templum Domini, sacrarium Spiritus sancti [63 1Kb] ;« De secundo: »Templum Domini, sanctum est, quod estis uos [64 1Kb] ;« de tertio: »Putas uidebo templum sanctum tuum?« ait propheta [65 1Kb] . Mystice  tamen intellectum. In primo quasi sol refulsit, Christum concipiendo; in secundo ipsum pariendo, in tertio ipsum sequendo: in primo puritate conscientie, in secundo prophetarum reuelatione, in tertio sua assumptione. Puritate conscientie, quia »gratia plena [66 1Kb] .« Prophetarum reuelatione, quia quem predixerunt prophete enixa est puerpera. In sua assumptione, quando exaltata est sancta Dei genitrix super choros angelorum ad celestia regna. Sol iste refulget aliquando in templo, aliquando in facie, aliquando in clypeo: in templo cordis, in  facie conuersationis, in clypeo tolerande aduersitatis. In primo, puritate conscientie, in secundo, Prophetarum reuelatione, in tertio, uirtute patientie. De primo hic dicitur moraliter: »Sicut sol fulgens, sic refulsit in templo Domini [67 1Kb] .« In figura secundi in Apocalypsi, uisus est angelus, »et facies eius erat sicut sol [68 1Kb] .« De tertio dicitur in libro Machabeorum: »Refulsit sol in clypeos aureos, et resplenduerunt montes ab eis [69 1Kb] .« Sequitur: »Quasi arcus refulgens inter nebulas glorie [70 1Kb] .« Triplex est nubes siue nebula que pro eodem hic habetur: sunt enim nubes turbinis, sunt nubes eris, sunt nubes celi. De primis: »uentus turbinis ueniebat ab aquilone et nubes magna [71 1Kb] ;« de secundis: »Tenebrosa aqua in nubibus eris [72 1Kb] ;« de  tertiis: »Ponam arcum meum in nubibus celi [73 1Kb] .« Prime sunt impietas hereticorum, secunde duritie et obscuritas legis et prophetarum, tertie manifestata reuelatio Euangelii et sanctorum Patrum. Prime inuoluunt puluerem, secunde emittunt tonitrua et grandinem, tertie effundunt temporaneum et serotinum imbrem. Prime puluerem excecationis impie, secunde tonitrua in comminationem eterne damnationis et grandinem temporalis afflictionis, tertie imbrem gratie operantis et cooperantis. De puluere: »Non sic impii, non sic; sed tanquam puluis quem proiicit uentus a facie terre [74 1Kb] ;« de tonitru: »Super te sternetur tinea, et operimentum tuum erunt uermes [75 1Kb] ;« de grandine: »Dentem pro dente, oculum pro oculo [76 1Kb] ;  de imbre: Pluuiam uoluntariam segregabit Deus hereditati sue [77 1Kb] .« In his tribus nubibus triplex arcus ponitur. Arcus enim dicitur insidie, unde: »Intenderunt arcum suum rem amaram, ut sagittent in occultis immaculatum [78 1Kb] .« Item arcus dicitur dies iudicii, unde: »Dedisti metuentibus te significationem, ut fugiant a facie arcus [79 1Kb] .« Item arcus dicitur diuina Scriptura, unde: »Arcum suum tetendit, et parauit illum, et in eo parauit uasa mortis [80 1Kb] .« Primus est deceptionis, secundus confusionis, tertius splendoris. Primus est in prima nube, que est prauitatis heretice; secundus in secunda, que est tristitie, tertius in tertia refulget, que est glorie. Arcus igitur dicitur insidie, que percutit  improuisum; dicitur etiam dies iudicii, quia »in momento, in ictu oculi,« sicut arcus subito ferit, »fiet iudicium [81 1Kb] .« Dicitur quoque Scriptura, quia sicut chorda lignum, ita gratia Noui Testamenti flectit duritiam legis et prophetarum. Et hic arcus ponitur in nubibus celi, id est Scripturis, et est signum federis inter Deum et hominem, et dicuntur nubes glorie, quia eam promittunt. Item humana corpora nubes dicuntur, unde: »Ascendit Dominus super nubem leuem [82 1Kb] .« Sed harum nubium, quedam sunt corpora in inferno, quedam  corpora in exsilio, quedam corpora in regno. Corpora in inferno, sunt nubes cecitatis infinite, corpora in exsilio, nubes temporalis miserie, corpora in regno, nubes glorie. In has nubes Deus tres arcus ponit, quos uidemus apparere in nubibus in uno arcu sub triplici colore. Habet enim arcus croceum colorem, habet rubeum, habet uiridem. Croceus color ponitur in nubibus corporum infernalium, ad designandum mortis eterne pallorem; rubeus ponitur in corporibus huius exsilii, ad designandam temporalis ustionis afflictionem; uiridis color uel arcus ponitur in nubibus regni uel celi, ad designandum in resurgentibus eterne iucunditatis uirorem. Primus igitur ostendit timorem, secundus dolorem, tertius spem et amorem. Talis  arcus est beata uirgo: in generali resurrectione fulgebit inter corpora resuscitata, que erunt nebule glorie, et ipsa quasi arcus amplius refulgebit.


Que est ista, que procedit quasi aurora consurgens, pulchra ut luna, electa ut sol, terribilis ut castrorum acies ordinata?

[CARD.] Utramque generationem Christi, scilicet et beate uirginis uno uerbo conclusit Dominus dum per auroram significauit beatam uirginem, que de tenebris Synagoge exorta Christum peperit uerum solem. Hec est aurora de qua angelus ad Iacob in Gen.: »Dimitte me, iam enim aurora ascendit [83 1Kb] ,« siquidem per Iacob luctantem cum angelo sancti patres designantur, qui luctantes cum Domino precibus  et lacrymis extorquere et obtinere a Domino incarnationem Filii sui, tali instantia uelut quadam uictoria nitebantur, sed eorum cetui respondetur  a Domino: »Dimitte me, iam enim ascendit aurora;« ac si diceretur: Cesset autem iam instantia uestri luctaminis, quia iam ascendit aurora, iam lux nascitur, uidelicet beata uirgo, que uobis pariet uerum Solem. Ipsa enim igitur beata uirgo, quasi aurora in natiuitate, refulsit. Processit autem ut aurora fieret luna, de qua dicit Ecclesiast.: »Luna in omnibus in tempore suo ostensio temporis, et signum eui [84 1Kb] .« Nam beata uirgo, in omnibus nationibus, tempore sue apparitionis, ostensio est illius temporis de quo ad Galatas: »Cum igitur uenit plenitudo temporis, misit Deus Filium suum natum ex uirgine [85 1Kb] ,« et ipsa est signum eui, insigniens omnem etatem preteritam et futuram, et bene de ipsa subditur: »A luna signum Dei fecisti  [86 1Kb] ,« nam ab ipsa oritur omnis nostra festiuitas. Et sequitur: »Luminare quod minuitur in consummatione [87 1Kb] ;« crescit autem mirabiliter in consummatione, quod de luna materiali nequaquam intelligi potest; que non ante minuitur et postea crescit, sed econuerso nec minuitur in consummatione, sed post consummationem; igitur hic ordo uerborum beatam uirginem exprimit proprie. Nam ipsa cum audisset tantam promissam magnitudinem, quod foret mater Dei, sese minuit usque ad ancillam, et in hac minutione concepit, et facta est luna plena. Ipsa quoque electa est ut sol, quia, sicut sol, id est Christus electus est ex millibus hominum [88 1Kb] , sic beata uirgo electa est ex millibus mulierum. Nam sicut de Christo dictum est: »Sicut malus  inter ligna siluarum, sic dilectus meus inter filios [89 1Kb] .« Ita de beata uirgine dicitur: »Sicut lilium inter spinas, sic amica mea inter filias [90 1Kb] .«



LIBER DECIMUS


 Descendi in hortum nucum ut uiderem poma conuallis, ut inspicerem si floruisset uinea, et germinassent mala punica.

[THO.] Hortus iste est Ecclesia in quo sunt nuces,  id est iusti. Recte nucibus comparatur uita iustorum, quia ita suauitatem fructus spiritalis intimo corde seruant, ut hanc proximis quanta sit foris innotescere nequeant. Item sicut nux amarissimum habet corticem et testa durissima accingitur, et detractis austerioribus et duris, fructus dulcissimus reperitur, sic omnis correptio et labor continentie, qua sancta exercetur Ecclesia, amara quidem uidetur ad presens, sed fructum parit in futuro dulcissimum, iuxta illud Apostoli: »Omnis disciplina uidetur, in presenti non esse gaudii, sed metoris: postea autem exercitatis per eam fructum pacatissimum reddet iustitie [91 1Kb] .« Poma conuallis sunt fructus humilitatis, unde ualles abundabunt  frumento. Descendit itaque sponsa ad hortum nucum, ut uideret poma conuallis, cum doctores de altitudine secrete quietis et contemplationis ad considerandum Ecclesie statum, oculos reflectunt, ut uideant qui proficiunt in bono, qui indigent  auxilio. Inspicit si floruerit uinea cum scrutatur si corda eorum quos erudit nouitate uirtutum debriata sint. Inspicit si mala punica germinauerint, cum attendit si qui imitatores inueniantur Dominice passionis, unde Petrus Christo: »Igitur passo in carne et uos eadem cogitatione armemini [92 1Kb] .« Prelatus per omnia se conformans Christo, sicut Christus tripliciter, et ipse studet descendere tripliciter. Descendit enim Christus per incarnationem, descendit per compassionem, descendet ad extremi iudicii examinationem. In primo: »Descendit sicut pluuia in uellus [93 1Kb] ;« de secundo: »Inclina celos tuos et descende, tange montes et fumigabunt [94 1Kb] ;« de tertio: »Dominus in iussu et in tuba Dei, et in  uoce archangeli descendet de celo [95 1Kb] .« Primus descensus factus est in uentre, secundus fit in corde, tertius fiet in ere. De primo: »Ecce uirgo concipiet et pariet filium [96 1Kb] ;« de secundo: »Libenter gloriabor in infirmitatibus meis, ut habitet in me uirtus Christi [97 1Kb] ;« de tertio: »Occurremus obuiam Christo in era et sic semper cum Domino erimus [98 1Kb] .« Primus fuit in nostra infirmitate, secundus fit in cordis puritate, tertius fuit in regia maiestate. In primo enim, »languores nostros ipse tulit, et dolores nostros ipse portauit [99 1Kb] ;« de secundo: »Non habitat Deus in corpore nec in corde subdito peccatis [100 1Kb] ;« de tertio: »Dicet rex iis qui a dexteris eius erunt: uenite, benedicti Patris mei [1 1Kb] .« Hac igitur forma descendit Ecclesia per suos prelatos  in hortum suum, id est ad respiciendam uitam iustorum. Primo enim descendit de superbia ad humilitatem, secundo de contemplatione ad actionem propter proximi compassionem, tertio de culmine uirtutum ad sui circumspectionem. Iuxta primum descendit rex Niniue de solio suo, et uestitus est sacco, audita predicatione Ione [2 1Kb] ; iuxta secundum Christus descendit de monte in uallem ad turbas, ut eis proficeret, facto sermone maioribus in monte [3 1Kb] . Iuxta tertium uidit Iacob angelos ascendentes et descendentes [4 1Kb] . Primus descensus exaltat humiliatum, secundus conciliat sibi proximum, tertius preoccupat insidias demonum. De primo dicitur: »Qui se humiliat exaltabitur [5 1Kb] ;«  de secundo: »Quis tibi uidetur proximus fuisse illi qui incidit in latrones [6 1Kb] ?« et responsum est: »Qui fecit in eum misericordiam [7 1Kb] .« Propter tertium: »Ibant animalia et reuertebantur [8 1Kb] .« Ibant ad culmen uirtutum, reuertebantur ad insidias demonum. Sed quia descensus ille multa commoda nobis attulit, possumus et hoc modo distinguere eius descensus. Descensus Christi sunt tres: primus presentie, secundus beneuolentie, tertius uindicte. Primus fuit sui presentatio, secundus compassio, tertius peccatorum ultio: presentatio humilitatis, compassio fraternitatis, ultio equitatis. De primo: »Domine, inclina celos tuos et descende, tange montes et fumigabunt [9 1Kb] ;« de secundo: »uidens uidi afflictionem populi mei qui est in Aegypto,  et descendi liberare eum [10 1Kb] ;« de tertio de iis qui edificabant turrim Babel dicitur: »uenite, descendamus et confundamus linguas eorum [11 1Kb] .« Item, est descensus languoris et culpe, et est descensus compassionis et misericordie et 137 est descensus beneuolentie; primus est culpa, secundus misericordia, tertius beneuolentia. Primus est iniqui, secundus iusti, tertius Christi. De primo: »Similis ero descendentibus in lacum [12 1Kb] ;« de secundo: »Qui descendunt mare in nauibus, facientes  operationes in aquis multis: ipsi uiderunt opera Domini [13 1Kb] ;« de tertio: »Inclinauit celos et descendit [14 1Kb] . De secundo hic agitur cum dicitur: Descendi in hortum nucum. Primus descendit in lacum laborum, in lacum defectuum, in lacum tenebrarum. In lacum laborum, dum laborat in tentatione, in lacum defectuum, dum deficit a bono ex desperatione, in lacum tenebrarum, dum desperatus Deum dat in obliuione; primus est lacus miserie [15 1Kb] ,« secundus lacus leonum, in quo Daniel positus est [16 1Kb] , tertius lacus Ieremie [17 1Kb] . Sic Ioseph descendit in Aegyptum [18 1Kb] . Primo descendit de Hebron, quod interpretatur uisio eterna, in Sichem, quod dicitur labor, secundo in Dothain, quod dicitur defectus, tertio in Aegyptum, quod dicitur tenebre.

 Sequitur descensus compassionis. Iste descendit ut tribus compatiatur: primo his qui laborant inopia, secundo his qui uexantur angustia, tertio his qui grauantur molestia. Inopia paupertatis, angustia tribulationis, molestia tentationis. Descendit ergo ut inopes uirtutibus reficeret, ut tribulatos roboraret, ut tentatos confortaret. Primos per timorem, secundos iustitia, tertios per spem. Hec tria commemorat Dauid, primum sic: »Timete Deum, omnes sancti eius, quoniam non est inopia timentibus eum [19_20 1Kb] ,« et Tobias: »Habebis multa bona, si timueris Deum [21_22 1Kb] ,« item: »Timentibus Deum nichil deest.« Secundum sic: »Multe tribulationes iustorum, et de omnibus his liberabit eos Dominus [23 1Kb] .«  Iustus enim non conturbabitur quidquid ei acciderit. Tertium sic: »Redimet Dominus animas seruorum suorum, et non delinquet omnes qui sperant in eo [24 1Kb] .« Propter primum: »Cum descendisset Christus de monte pauit turbam [25 1Kb] ;« pro secundo ait Moysi: »Descende in Aegyptum et dic Pharaoni: Dimitte populum meum, ut sacrificet mihi in deserto [26 1Kb] ;« pro tertio ait: »Descende de monte, peccauit populus tuus [27 1Kb] .« Bonus ergo descensus qui inopes satiat, tribulatos roborat, tentatos confortat. Ergo tres panes illos euangelicos attulit secum, de quibus dicitur: »Amice, commoda mihi tres panes [28 1Kb] .« Isti sunt tres panes Elie. Primum contra famis inopiam obtulit ei mulier Sareptana [29 1Kb] ; secundum angelus sub iuniperi umbra, dum fugeret  Iezabel [30 1Kb] , id est tentationum fluxa; tertium attulit eidem angelus, ut in fortitudine eius ascenderet montis Horeb ardua [30* 1Kb] . Tertius descensus est beneuolentie, quo descendit in hortum cordis, fructus ibi inuenit; poma sunt propria estimatio; uinea delectatio; mala punica, religiosa morum conformatio: sed poma sunt conuallis, quod est humilitas, flos uinee, est honestas. In granis mali punici, uanitas. De primo: »Loquar ad Dominum meum cum sim puluis et cinis [31 1Kb] ;« de secundo: »uenerunt mihi  omnia bona cum illa, et innumera honestas per manus eius [32 1Kb] ;« de tertio: »Deus Pater det uobis id ipsum sapere in alterutrum, ut unanimes in uno ore glorificetis Dominum [32* 1Kb] .« Sed notandum quod sunt poma uallium, poma conuallium, poma uallorum. uallium, sunt in cordis interiori humilitate; conuallium, in opere exempli exhibitione; uallorum sunt, quasi uallo multa circumdata uirtute. Prima habuit Dauid, cum diceret: »Ego sum uermis et non homo [33 1Kb] ;« secunda, quando coram omnibus se humiliabat, saltando coram arca Domini [34 1Kb] ; tertia cum Michol uxor sua eum increparet, et tamen fortis in humilitate, non ideo ab ea recessit. Audi primam: »Quem persequeris, rex? canem unum et pulicem [35 1Kb] ;« audi secundam: »Qui non humiliauerit se sicut  paruulus iste, non intrabit in regnum celorum [36 1Kb] ;« audi tertiam: »Obsecro uos ut digne ambuletis uocatione qua uocati estis cum humilitate [37 1Kb] ,« sed quali, scilicet forti uirtutibus, unde addit: »et mansuetudine cum patientia, supportantes inuicem in caritate, solliciti seruare unitatem spiritus in uinculo pacis [38 1Kb] .« uinee radix est meditatio, uitis affectionum ordinatio, palmes deuotio, frondes exhortatio, flores operatio, fructus eterna retributio. De tertio: »Sicut terra profert germen suum, et sicut hortus semen suum germinat, sic Dominus Deus dabit iustitiam et laudem coram uniuersis gentibus [39 1Kb] .« Hortus nucum, id est prelatorum, dicitur Ecclesia, qui nuces habere dicuntur hac ratione.  Nux habet quatuor que ad prelatos pertinent: exterius uilem et amarum corticem, secundo testam, tertio corium. In Christo cortex fuit humilitas et amaritudo conuersationis, testa caro eius fortis contra incentiua libidinis, in corio anima, in nucleo diuinitas. uel in cortice passionis amaritudinem, in testa crucem, in corio infirmitatem carnis, in nucleo dulcedinem diuinitatis. Huius nucis est hortus Ecclesie, in prelatis uero cortex est deiectio, testa potentia, corium uoluntas, nucleus scientia. Deiectio, ne sit elatus; potentia, ne in eo sit defectus; uoluntas, ut in eo sit affectus; scientia, ut sit gnarus. Audi deiectum: »Tanquam purgamenta mundi huius facti sumus, peripsema omnium usque adhuc [40 1Kb] ;« de potentia: »Fidelis est Deus qui non patietur uos  tentari supra id quod potestis [41 1Kb] ;« de uoluntate: »Deus est qui operatur in nobis et uelle et perficere pro bona uoluntate [42 1Kb] ;« de scientia: »Bonitatem et disciplinam et scientiam doce me [43 1Kb] .« Primo igitur uideamus corticem, id est deiectionem prelatorum. Primo namque debet se prelatus deiicere a temporalibus bonis, secundo a fauore humane laudis, tertio a uoluptate carnis. Primo ne sit auarus, secundo ne sit elatus, tertio ne sit luxuriosus. In figura horum trium »eiecit iehsu de templo uendentes boues et oues, et columbas [44 1Kb] .« Boues uendunt qui  laborant in Ecclesia, ut auari accumulent pecuniam; oues, qui simplices et religiosi uolunt uideri, ut sibi comparent uanam gloriam; columbas, qui spiritualia uendunt, ut diffusius de acquisitis suam impleant luxuriam. De auaritia prelatorum ait Dominus per prophetam: »Pasce pecora occisionis, que qui possidebant, occidebant, et non dolebant, uenundabant dicentes: Benedictus Deus, diuites facti sumus [45 1Kb] .« Et alius propheta: »ue qui congregat auaritiam malam domui sue, ut sit in excelso nidus eius, et liberari se putat de manu mali [46 1Kb] .« Sunt alii qui uane gloriantur de donis Dei, et inde uolunt ab omnibus honorari, de quibus Dominus: »Amant primos recubitus in cena, salutationes in foro, uocari ab hominibus: Rabbi [47 1Kb] ,« quibus dicit Apostolus:  »Quid habes quod non accepisti? Si accepisti, quid gloriaris quasi non acceperis [48 1Kb] ?« Quibus Isaias: »Ubi relinquetur gloria uestra, ne incuruemini sub uinculo, et cum interfectis cadatis [49 1Kb] .« Sed quid de gloria uestium? uolunt enim in plateis apparere: hi in mulis, et hi in equis phaleratis, cum tintinnabulis aureis, in uestibus sericis, splendidis, uariis, pellibus sebelinis, comparatis de lacrymis pauperum, de obolis uiduarum, de peccatis diuitum. ue, miser, qui studes gloriari de pilis ouium, de pellibus murium, de uisceribus uermium, de succo radicum, de pondere metallorum. Erubesce, quia per Apostolum hec prohibentur etiam mulieribus, quibus hec magis indulgentur. »Non in tortis crinibus, ait, aut auro, aut margaritis: non in ueste pretiosa  [50 1Kb] .« Ubi est ergo gloriatio tua? exclusa est. Alii in comessationibus et ebrietatibus delectantur, et sic ad amorem mundi subditos inuitant. De his dicitur a Domino per prophetam: »Peccata populi mei comedent, et ad iniquitatem eorum subleuabunt animas eorum [51 1Kb] .«---»Cum enim ambularent animalia, ambulabant pariter et rote iuxta ea; cum autem eleuarentur a terra, eleuabantur pariter et rote sequentes ea [52 1Kb] .« Rote sunt uite subditorum, animalia trahentia rotas doctores. De uanitate se excusat Apostolus: »Non sic loquimur, ait, quasi uolentes placere hominibus, nec querentes gloriam ab hominibus, nec a uobis nec ab aliis, Deus scit [53 1Kb] .« Et de auaritia: »Nec fuimus aliquando uobis  in occasione auaritie, Deus testis est [54 1Kb] .« Et de uoluptate carnis: »Castigo, inquit, corpus meum et in seruitutem redigo, ne cum aliis predicauerim, ipse reprobus inueniar [55 1Kb] .« Inspicite ergo quomodo sacerdotes Bel occisi sunt a Daniele propter auaritiam, quia rapiebant nocte impensas deo suo oblatas [56 1Kb] . Deprehensa enim sunt uestigia eorum in puluere, id est uita sacerdotum in temporalibus bonis. Inspicite Nadab et Abiu, scilicet filios Aaron, a Domino occisos propter uanam gloriam [57 1Kb] , scilicet quia sacrificauerunt non de igne altaris, id est non  amore Dei, sed igne terreno, id est amore humane laudis. uidete et presbyteros impudicos a Daniele condemnatos propter uoluptatem carnis, quia uoluerunt Susannam corrumpere [58 1Kb] .

Assumite itaque uobis formam quatuor animalium, ut uos sequantur rote, id est uite fidelium. Bouis formam habent, quia se ipsos mactant tanquam corticem nucis, pecuniam, uanitatem, uoluptatem, deiiciendo; formam leonis, uitiis et tyrannis fortiter resistendo; formam hominis, uoluntatem bonam rationabiliter Deo offerendo; formam aquile, diuina scientia celestia inuestigando. »Tria, inquit Salomon [59 1Kb] , sunt que bene gradiuntur, et quartum feliciter incedit,« scilicet »gallus succinctus lumbos suos.« Hi sunt proiecti in modum corticis, fluxa  luxurie restringentes, et sicut gallus sese prius alis correptionis uerberant; deinde aliis predicando cantant. Secundum est »leo qui ad nullius animalis occursum pauet,« hi sunt quasi testa fortes, tribulationes uiriliter sustinentes, tyrannis resistentes. Tertium est »aries« dux ouium, »et non est rex qui resistat ei.« Hi sunt duobus cornibus, scilicet ueteris et Noui Testamenti, armati, scientia sua subditos gubernantes. Quartum est »quod feliciter incedit, scilicet stultus apparens, cum in sublime est eleuatus, qui, etsi faciat, non tamen ex bona uoluntate: hec est abiectio corticis. Sequitur potentia teste: hec potentia non est nisi fortitudo doctoris, quam habet ad imitationem Christi, qui fuit uir potens  in opere et sermone. Doctor triplicem debet harere fortitudinem, gigantis, fortis leonis, fortis asini; gigantis ad pugnandum, leonis ad conculcandum, asini ad portandum. Ad pugnandum contra uitia, ad conculcandum tyrannorum machinamenta, ad portandum fratrum onera. De primo dicitur: e Iudas Machabeus induit se lorica sicut gigas, et protegebat castra gladio suo [60_63 1Kb] ;« de secundo hic dicitur: »Leo fortissimus bestiarum ad nullius animalis occursum pauet [64 1Kb] .« Et in problemate Samsonis: »Quid fortius leone? quid dulcius melle [65 1Kb] ?«---»Iustus ut leo confidit [66 1Kb] ;« de tertio: »Issachar asinus fortis accubans inter terminos uidit requiem quod esset bona, et terram quod optima, et supposuit humeros ad portandum [67 1Kb] .« Gigantem instruebat  Apostolus, dicens: »Fratres, confortamini in Domino et in potentia uirtutis eius. Non enim est nobis colluctatio aduersus carnem et sanguinem, sed aduersus principes et potestates, aduersus mundi rectores tenebrarum harum, contra spiritum nequitie in celestibus [68 1Kb] .« Audi leonem, scilicet Stephanum: »Dura ceruice, et incircumcisis cordibus et auribus, uos semper Spiritui sancto resistitis [69 1Kb] .« Audi fortem asinum: »Corpus meum dedi percutientibus, et genas meas uellentibus: faciem meam non auerti ab increpantibus, et a conspuentibus in  me [70 1Kb] .« Sic enim »languores nostros ipse tulit, et dolores nostros ipse portauit [71 1Kb] .« Sequitur de corio uoluntatis. Hec omnia bona uoluntate facienda sunt. Ipsa enim est sedes caritatis: hec concordare debet uoluntati diuine, unde: »Ut facerem uoluntatem tuam, Deus meus, uolui [72 1Kb] .« Hec incipit a timore; unde: »uoluntatem timentium se faciet [73 1Kb] .« In pace consummatur, quia: »In terra pax hominibus bone uoluntatis [74 1Kb] .« Hec est illa simila que offertur in sacrificio, quia pura debet esset a furfure peccati, et aspera oleo caritatis, et odorata thure orationis. Sequitur de nucleo, qui formam habet cordis. Interius habet dulcedinem scientie, et sapientie, quas habere debet prelatus, ne forte audiat illud prophete: »Conticuit populus meus, eo quod non haberet  scientiam. Quia ergo repulisti scientiam, repellam ego te, ne sacerdotio fungaris mihi [75 1Kb] .« Et alius: »Labia sacerdotis custodiunt scientiam, et legem ex ore eius requirunt, quia angelus Domini exercituum est [76 1Kb] .« Dum igitur et se custodit et proficit, et subditos regit,

Et mouet ipse suas et nati respicit alas.
Sunt autem qui nec sciunt nec predicant, de quibus Isaias: »Speculatores eius ceci omnes, uniuersi canes muti non ualentes latrare [77 1Kb] .« Sunt qui nesciunt, tamen predicant: hi nescierunt neque intellexerunt; in tenebris ambulant; unde Dominus: »Ceci sunt duces cecorum; et si cecus cecum ducat, ambo in foueam cadent [78 1Kb] .« Sunt qui sciunt nec  predicant, sed et subditos patiuntur misceri cum peruersis hereticis, quibus in lege dicitur: »Non patieris iumentum tuum coire cum animante alterius generis [79 1Kb] .« Sunt qui et sciunt et predicant, sed male uiuentes exemplo corrumpunt; unde in lege: »Non seres agrum diuerso semine [80 1Kb] .« Sunt qui predicant et sciunt, et exterius honeste uiuunt, sed solam gloriam querunt; unde: »Populus hic labiis me honorat, cor autem eorum longe est a me [81 1Kb] .« Et in lege: »Non indueris ueste ex lana et lino contexta [82 1Kb] .« 138 Qui uero bene predicant, in tribus debent esse periti, scilicet ut increpatione reprimant temeritatem exordinatorum, argumentosa sollicitudine resecent tentationes infirmorum, obsecratione et consolatione complanent asperos mores  rudium; unde Apostolus: »Argue, obsecra, increpa [83 1Kb] .« Inde est quod uirga pastoralis in principio est curua, ut attrahat; in fine acuta, ut pungat; in medio recta, ut regat.

Attrahe per primum, medio rege, punge per imum. Inde propheta: »Quid tu uides, Amos? Trullam cementarii ego uideo, linientem murum [84 1Kb] .« Cementarius est Christus; trulla, scilicet instrumentum, est doctor; cementum caritas, lapides fideles, murus Ecclesia uel religio. Trulla igitur ista manubrium habet, id est increpationem, qua inordinatos  reprimit; acumen habet quo duros lapillos de cemento eiicit; id est acumen ingenii, quo motus animi caritatem impedientes expellit; planitiem habet qua aspera lenit, id est consolationem, qua mores incultos componit.

Isti octo uestes Aaron debet habere [85 1Kb] : in abiectione feminalia continentie, lineam strictam innocentie, balteum in refrenanda tentatione. Qui teste fortitudinem habent, habeant superhumerale, ut inferorum onera ferant, et logion uel rationale, ut discrete hec faciant. Qui corii habent uoluntatem, habeant sandalia, meditationem mortuorum patrum, quibus pedes, id est affectus a puluere, id est amore terreno muniant, et tunicam hyacinthinam, que celi habet colorem, id est celestem conuersationem,  qua celestibus se conformant. Qui nuclei scientiam habent, habeant mitram in capite bicornem, id est Noui ac ueteris Testamenti scientiam, que duas habet caudas, id est Dei et proximi amorem, et laminam auream in fronte, in qua scriptum est he, ioth, et ede, et uau, quod interpretatur iste principium passionis uite. Laminam istam habet in fronte, ut semper cogitet de Christi passione, mitram bicornem in capite, ut uetus et Nouum Testamentum discutiat cum ratione; duas caudas in uertice, ut amorem Dei et proximi commendent memorie. Hi descendunt ut uideant poma conuallis, etc. Hic tria enumerantur, circa que debet esse sollicitudo prelatorum, poma conuallium, uinee florentes, mala punica germinantia. In pomis ii qui  humiliantur propter suam infirmitatem, in uineis qui descendunt de uirtute in uirtutem, in malis punicis significantur qui pro Christo certant usque ad sanguinis effusionem. Prima igitur sollicitudo est circa infirmos. Sed est infirmitas accidentalis et corporalis, et est accidentalis et spiritualis, et est communis et naturalis. Prima est ut febris acuta, secunda ut odium et inuidia, tertia est natura uitiata. Prima enim fit ex humorum corruptione, secunda ex irruenti tentatione, tertia ex languore nature quo corpus assiduum patitur defectum. Anima prona est ad peccandum. De prima: »Infirmus fui et uisitastis me [86 1Kb] ;« de secunda: »Qui infirmus est, olus manducet [87 1Kb] ;« de tertia: »Miserere mei, Domine, quoniam infirmus sum [88 1Kb] .« Prime debet prelatus  temporalibus beneficiis subuenire; secundam, persuasione confessionis et orationis releuare; tertie pro defectu corporali debet gloriam promittere. Pro peccandi pronitate adhibeat cautelam. De prima Iob: »Oculus fui ceco, pes claudo, pater eram pauperum [89 1Kb] ;« de secunda Iacobus: »Confitemini alterutrum peccata uestra, et orate pro inuicem ut saluemini [90 1Kb] ;« de tertia quantum ad corpus: »Corruptibile hoc induet incorruptelam, et mortale hoc immortalitatem [91 1Kb] .« Quantum ad pronitatem peccandi:  »Fili, omni custodia serua cor tuum, quia ex ipso uita procedit [92 1Kb] .« Sunt autem quidam a quibus, quia negligunt, medicina non queritur; alii desperati aduersus Dominum irascuntur, tertii pro infirmitate sua humiliantur. De primis ait Dauid: »Putruerunt et corrupte sunt cicatrices mee, a facie insipientie mee [93 1Kb] ;« de secundo: »Percussisti eos et non sunt sanati, afflixisti eos, et renuerunt accipere disciplinam [94 1Kb] .« Tertii dicunt: »Miserere mei, Domine, quoniam infirmus sum [95 1Kb] .« De primis: »Sordes eius in pedibus eius, nec recordata est finis sui [96 1Kb] ;« De secundo: »Deposita est uehementer, et non habens consolatorem [97 1Kb] ;« de tertio: »uide, Domine, afflictionem meam, quoniam erectus est inimicus meus [98 1Kb] .« Prelatus igitur  primum uideat infirmitatem suam ei manifestando, secundum ad spem reducendo, tertium pro humilitate sua gloriam promittendo. Dicat igitur primo: »Tu dicis: Quia diues sum, et nullius indigeo, cum sis miser et pauper, et cecus, et nudus, et miserarabilis [99 1Kb] ;« secundo: »Bonus est Dominus sperantibus in eum, anime querenti illum [100 1Kb] .«---»Qui propitiatur omnibus iniquitatibus tuis, qui sanat omnes infirmitates tuas [1 1Kb] ;« tertio: »Qui se exaltat humiliabitur [2 1Kb] ,« et illud Iob: »Qui inclinauerit oculos suos, saluabitur, et qui humiliatus fuerit, erit in gloria [3 1Kb] .« Et inspicerem, inquit, si floruissent uinee. uinea tria habet, scilicet uitem deformem, florem medicinalem, uini iucunditatem. In uite turpi, deiectio proprii corporis; in flore medicinali,  odor uirtutis, in uino iucunditatis, hilaritas deuotionis. In primo apparent mundi contemptores; in secundo de uirtute in uirtutem ascendentes [4 1Kb] , et serpentes interficientes; in tertio de celestibus gaudentes. Primum fuit Christus, quando uidimus eum leprosum et percussum a Deo, humiliatum [5 1Kb] . Secundum: »Egredietur uirga de radice Iesse, et flos de radice eius ascendet [6 1Kb] .« Tertium, »in die letitie cordis sui [7 1Kb] ,« id est in resurrectione. Primi circuierunt in melotis, in pellibus caprinis, egentes, angustiati, afflicti, quibus dignus non erat mundus [8 1Kb] ; secundis in Ascensione ait Dominus: »Signa eos qui crediderint hec sequentur: In nomine meo demonia eiicient, linguis loquentur nouis, serpentes tollent [9 1Kb] .« De tertiis: »Letamini in Domino et  exsultate, iusti, et gloriamini, omnes recti corde [10 1Kb] .« Hos aspicit prelatus primos admirando, secundorum profectibus congratulando, in tertiis delectando.

Sequitur: Et germinassent mala punica. In Scripturis legimus quatuor germinantium genera, scilicet: terra uirginalis, terra spiritualis, uirens lilium, malum punicum. De primo: »Rorate, celi, desuper, et nubes pluant iustum: aperiatur terra et germinet saluatorem [11 1Kb] ; de secundo: Germinet  terra herbam uirentem [12 1Kb] ;« de tertio: »Iustus germinabit sicut lilium [13 1Kb] ;« de quarto hic dicitur: Si germinassent mala punica.

Prima igitur terra est Maria, secunda Ecclesia, tertia est iustitia, quarta est rubens martyrum pressura. Primum germinat saluatorem, secundum herbam uirentem, tertium odoriferum florem, quartum fructum sibi similem. Primum est cibus fidelium, secundum nitor confessorum, tertium decus uirginum, quartum purpura martyrum. Hec quatuor dicuntur secundum quatuor huius nominis interpretationes: iuxta primum dicitur germen, id est gerens messem nouam. Noua messis fuit Christus de uirgine natus, inde dictum est: »Faciet Dominus nouum super terram [13* 1Kb] .« Iuxta secundum dicitur germen, genitum radicis mente. Confessores enim quasi  germen exeunt de radice fidei et de mente eius, id est de intimis, quia fides non est de apparentibus, sed de occultis, unde a Paulo dicitur: »Argumentorum non apparentium [14 1Kb] .« Iuxta tertium dicitur germen, id est genitum rore mundo, id est ordo uirginum. Nam uirginitas ex gratia est, que est ros mundus quasi mundos faciens. Iuxta quartum germen a GE quod est terra, et Radice, et MEta, et Nescia, quasi terrene radicis metas nesciens. Radix enim corporis humani, est uoluptas concubitus, et hec metam habet, id est finem. Martyres uero qui sunt hec germina has metas excedunt, dum hec spernentes celestia querunt. Germinant igitur mala punica in se, dum habent fidem, radicem, germen  martyrum, fructum, glorificationem; germinant in aliis exemplo predicationis, uerbo, miraculo. Est germen diaboli, est germen iusti, est germen Domini. Itaque sciendum est quod tria sunt germina: Germen pestiferum, germen fructiferum, germen salutiferum. Primum est iniquitas, secundum puritas, tertium humilitas. Primum de radice colubri processit, secundum bona oliua pullulauit, tertium radix Iesse germinauit. Primum seducit, secundum deducit, tertium perducit. Seducit ad peccatum, deducit per gradus uirtutum, perducit ad regnum. Primum germinat, floret, fructificat. Germen iniquitatis, florem mundane uanitatis, fructum eterne calamitatis. Audi germen: »Non dabit fructus suos, sed spinas et tribulos germinabit tibi [15 1Kb] .« Spinas  que profundius penetrant, scilicet anime tentationem; tribulos qui exterius pungunt, carnis pruriginem. Inde in Leuitico: »Poma que germinant, immunda erunt uobis [16 1Kb] .« Sed audi finem: »Deuorabitque terram cum germine suo [17 1Kb] .« Audi de flore: »Mane sicut herba transeat, mane floreat, et transeat [18 1Kb] .« Item: »Dies eius tanquam flos agri, sic efflorebit [19 1Kb] .« Item: »Qui quasi flos egreditur et conteritur et fugit uelut umbra [20 1Kb] .« Item: »Omnis gloria eius quasi flos feni. Exsiccatum est fenum  et cecidit flos [21 1Kb] .« De fructu dicitur: »Non potest arbor mala bonos fructus facere. Nunquid colligunt de spinis uuas, aut de tribulis ficus [22 1Kb] ?« Hec sunt zizania que alligabuntur fasciculis ad comburendum. Quia »fructum eorum de terra perdes [23 1Kb] .« Sequitur germen iusti; hoc germen est puritas, flos eius conscientie iucunditas, fructus cum ceteris uirtutibus caritas, inde: »Iustus germinabit sicut lilium [24 1Kb] .« Item: »Ero quasi ros, Isrel germinabit quasi lilium [25 1Kb] .« Item: »Ossa uestra ut herba germinabunt [26 1Kb] . Audi florem: Quasi rosa plantata super riuos aquarum fructificate [27 1Kb] .«---»Gloria enim nostra hec est, testimonium conscientie nostre [28 1Kb] .« Audi fructum: »Fructus autem spiritus est caritas, gaudium, pax, patientia [29 1Kb] .« Germen uero Domini germinauit in natiuitate, floruit in resurrectione,  fructificauit in ascensione. Usum fructus prebuit in Patris confessione, imo floruit in natiuitate, effloruit in passione, refloruit in resurrectione. De primo: »Flos de radice eius ascendet [30 1Kb] .« De secundo: »Flos Libani elanguit [31 1Kb] ;« de tertio: »Et refloruit caro mea [32 1Kb] .« Ecce »germen Domini est in magnificentia [33 1Kb] ,« in resurrectione. Sed et fuit in magnificentia ante passionem, in resurrectione post passionem. Primum operatione, secundum uictoria, tertium resurrectione. Operatione, qua miracula fecit, omnia creauit; uictoria, qua diabolum subiugauit; resurrectione, qua carnem suam glorificauit. De primo: »Quam magnificata sunt opera tua, Domine [34 1Kb] .« De secundo: »Magnificentiam glorie  sanctitatis tue loquentur et mirabilia tua narrabunt [35 1Kb] .« De tertio: »Domine Deus meus, magnificatus es uehementer [36 1Kb] .« De hoc ait: »Nunc exsurgam, dicit Dominus [37 1Kb] .« Item: »Si consurrexeritis cum Christo, que sursum sunt querite [38 1Kb] .« Ecce germen Domini in magnificentia, in resurrectione, fuit in gloria, in ascensione. In ea namque factus est infernus pauperior, mundus florentior, superna ciuitas opulentior, homo alacrior, angelus gaudentior. Infernus pauperior, quia quam deuorarat improbus, predam refudit tartarus. Mundus florentior, quia

Ecce renascentis tristatur gaudia mundi:
   Omnia cum Domino dona redire suo.
Superna ciuitas opulentior, quia Christus Patris  presentat uultibus uictricis carnis gloriam. Homo fit alacrior, nostrum quod corpus uexerit sublimem ad celi regiam. Angelus fit gaudentior, nam gauisa sunt celi regna reditu Unigeniti, quia soli polique patriam unam fecit rempublicam. Item audi gloriam: »Precedunt angeli, comitantur captiui, prosequuntur apostoli, angeli cum admiratione, captiui de sua liberatione, apostoli cum deuotione.« Cum admiratione, quia mortalis natura mutata est in immortalitatem. Leti de sua liberatione, quia  ingrediuntur dissimilitudinis regionem. Cum deuotione, exspectantes sancti Spiritus promissionem. De primo: »Filie Ierusalem, nuntiate dilecto quia amore langueo [39 1Kb] ;« de secundo: »In lectulo meo quesiui per noctes quem diligit anima mea; quesiui, et non inueni. Paululum cum pertransissem, inueni quem diligit anima mea. Tenui illum, ut dimittam in domum matris mee, et in cubiculum genitricis mee [40 1Kb] ;« de tertio: »Tremunt uidentes angeli, uersa uice mortalium.« Dicunt apostoli: »Fasciculus myrrhe dilectus meus mihi [41 1Kb] .« Dicunt captiui: »Cum esset rex in accubitu suo, nardus mea dedit odorem suum [41* 1Kb] .« Dicunt angeli: »Botrus cypri 139 dilectus meus mihi [42 1Kb] .« Hec est noua gloria regis nostri. Si quem noua gloria preterit, hic

 . . . Multum steriles damnatus in annos,
diabolus, habuit gloriam in celo, Adam in paradiso, homo in mundo. Sed hec triplex gloria inueterata est, quia diabolus de celo est lapsus, Adam de paradiso eiectus, homo in mundo miser effectus. Ecce: »Germen Domini in gloria [43 1Kb] .« Et: »uos que sursum sunt querite [44 1Kb] .«---»Sicut exaltabor,« inquit, et subiungit: »et nunc sublimabor [45 1Kb] .« Hec est eius excellentia. Hec excellentia in tribus est: in eminentia, in preeminentia, in ceminentia. In eminentia celi, in preeminentia angeli, in ceminentia Patris excelsi. In eminentia celi, cuius fruitur claritate; in preeminentia angeli, quem precedit dignitate; in ceminentia Patris excelsi, cui  equalis est in maiestate. De primo: »Qui solus habet immortalitatem, et lucem habitat inaccessibilem [46_47 1Kb] .« De secundo: »Tanto melior angelis effectus, quanto differentius pre illis nomen hereditauit [48 1Kb] .« De tertio dicitur: »Aequalis gloria, ceterna maiestas [49 1Kb] .« Consideremus ergo ciuitatis affluentiam, ciuium letitiam, regis potentiam. Affluentiam, quia nullus ibi erit defectus; letitiam, quia omnibus erit ad Dominum et ad se inuicem iucundus affectus; regis potentiam, qui in omnibus erit perfectus. Audi affluentiam: »Replebimur in bonis domus tue [50 1Kb] .« Et letitiam: »Sicut letantium omnium habitatio est in te [51 1Kb] . Audi regis potentiam: Erit Deus omnia in omnibus [52 1Kb] .« Ecce fructus terre sublimis. Ergo »que sursum sunt sapite [53 1Kb] ,« id est  fructus terre illius, quos exploratores terre illius attulerunt secum, scilicet botrum, malogranata, ficus [54 1Kb] . De botro exprimitur uinum quod letificat cor hominis [55 1Kb] , id est superna iucunditas. Malogranatum sub uno cortice multa habet grana rubea, hoc est supernorum ciuium caritatiua unanimitas. Dulcedo ficus est diuine uisionis suauitas; inde exsultatio erit his qui saluati fuerint de Isrel. Notandum uero est quod in fine erit insultatio, erit exsultatio, erit exaltatio. Insultatio de exprobratione  malorum, exsultatio de preconiis bonorum, exaltatio in dextera Patris ad equalitatem angelorum. De primo: »Esuriui et non dedistis mihi manducare [56 1Kb] ,« etc. De secundo: »Sitiui et dedistis mihi bibere. Hospes fui et collegistis me [57 1Kb] ,« et cetera opera misericordie. In tertio: »Dextera ilius amplexabitur me,« ait sponsa in Canticis [57* 1Kb] . »Ibi erunt omnes sicut angeli Dei [58 1Kb] .«


Descendi in hortum nucum, ut uiderem poma conuallium, et inspicerem si floruisset uinea, et germinassent mala punica.

[CARD.] Alia translatio sic dicit: In hortum nucis descendi uidere in germine torrentis, uidere si floruit uitis, et effloruerunt mali punice. Hec sunt uerba beate uirginis. Siquidem Filius de processu matris  admirationem premiserat. Ad progressum autem ipsius pertinet progressus ab actiua, et de suo regressu ad contemplatiuam. Et de sua actiua sic dicit: Descendi in hortum meum nucum. Ac si dicat: Ego qui per contemplationem ascenderam ad diuina, per considerationem eorum que geruntur in Ecclesia, ad inferiora descendi. Siquidem Ecclesia per hortum nucum designatur: propter patientiam sanctorum et fructum patientie, que signatur in nuce, que sub amaro cortice et testa dura, dulcem continet nucleum, sic patientia per amaritudinem passionum et constantie robur, peruenit ad dulcedinem premiorum. Descendi, inquam, ut uiderem poma conuallium, per que fructus humilitatis signantur. uel secundum aliam litteram: Descendi  uidere in germine torrentis, ut uidelicet inspicerem quid et quantum germinauerit torrens sanguinis Iesu Christi. Descendi uidere si floruit uitis, id est Christus, uel si floruit uinea, id est si flores produxit caritas, quod, uelut uinea, fructu suo mentem exhilarat, cuius sterilitatem, et pietatis languorem deplorat Iel, dicens: »uinea confusa est, et ficus elanguit [59 1Kb] .« Descendi ut uiderem, si germinauerunt mala punica, uel si effloruerunt mali punice, hoc est si de floribus formata sint mala. Ac si diceret: Descendi considerare, utrum Ecclesie primordia ad illos fructus peruenerint, qui signantur in malis. Per mala enim punica, diuersi gradu uel ordines siue contubernia, secundum conformitatem et distinctionem  graduum, uel administrationum, seu gratiarum Ecclesia Dei distincta, designatur. uerum dum ad horum considerationem causa subuentionis nostre beata mater conuertit oculos, et a dulcedine contemplationis auertit, ipsa in hac sollicitudine turbatur, quam tandem auertens et recognoscens dicit:


Nesciui, anima mea conturbauit me propter quadrigas Aminadab.

[THO.] Sic Ecclesia ad Synagogam locuta est. Respondet Synagoga Ecclesie: Nesciui dona gratie spiritalis quibus illustrata est a Domino, quia conturbauit  me sollicitudo mentis interna pro ueteri Testamento nouo introducto, id est quatuor Euangeliis, que uocat quadrigas, quia nomen Christi portauerunt per quatuor partes mundi. He dicuntur esse Aminadab, id est Christi, quia Aminadab spontaneus dicitur. Christus enim quecunque fecit et passus est in mundo, uoluntarie non coacte et fecit et passus est, et quadrigarum dicitur auriga, quia regebat eos per mundum illustrando Spiritus sancti gratia. Tria sunt que se nescire conqueritur anima, scilicet: imum, medium, summum. Primum est sarcina, secundum uia, tertium meta. Sarcina que portatur, uia que queritur, meta ad quam tenditur. Primum est quando homo a seipso ignoratur, secundum quando profectus uirtutum nescitur, tertium  quando quod sursum est non intelligitur. De primo: »Nescierunt;« de secundo: »neque intellexerunt;« de tertio: »in tenebris ambulant [60 1Kb] .« De primo: »Si ignoras te, o pulcherrima inter mulieres, egredere et abi post uestigia gregum [61_62 1Kb] .« De secundo: »Errauerunt in solitudine, in inaquoso, uiam ciuitatis habitaculi non inuenerunt [63 1Kb] .« Item: »Semitam ignorauit auis, nec oculos uulturis intuitus est [64 1Kb] .« Tertium sapientes mundi non intelligunt, quia »obscuratum est insipiens cor eorum, dicentes se esse sapientes stulti facti sunt [65 1Kb] .«---»Qui confitentur se Deum nosse, factis autem negant [66 1Kb] .« Primum nescire propositum est anime in humilitate pomorum conuallium; secundum in  uinea florente, tertium in germine malorum punicorum. Per ignorantiam sui homo sibi non uidetur peccator, est presentis exsilii amator, utilitatis sue dissimulator. Contra hec ait Iob: »Scelera mea et delicta ostende mihi [67 1Kb] .« Contra secundum: »Contra folium quod uento rapitur ostendis potentiam tuam, et stipulam siccam persequeris [68 1Kb] .« Contra tertium: »Qui quasi putredo consumendus sum, et quasi uestimentum quod comeditur a tinea [69 1Kb] .« Per ignorantiam uie, accidit religiosis singularitas, doctoribus heretica prauitas, simplicibus uite impuritas. Primi enim benefaciendo etiam ignorant, quid sit commodum uel incommomodum; secundi quid sit uerum uel falsum, tertii quid sit bonum et malum. Primi habent uiam tortuosam,  secundi tenebrosam, tertii lutosam. Primis enim dicitur: »Rectas facite semitas Dei nostri [70 1Kb] ;« secundis: »Fiat uia illorum tenebre;« pro tertiis additur »et lubricum [71_72 1Kb] .« Primis dicitur: »Nescientes iustitiam Dei, et suam uolentes constituere, iustitie Dei non sunt subiecti [73 1Kb] .« Secundis: »Erratis, nescientes legem neque Scripturas [74 1Kb] .« Tertiis: »Eratis aliquando errantes sicut oues [75 1Kb] .« Qui uero nesciunt eternam uitam, desiderio non trahuntur, dulcedine non alliciuntur, cognitione non consolantur. Desiderio amoris. dulcedine  deuotionis, cognitione diuine uisionis. Primi non dicunt cum Dauid: »Domine, ante te omne desiderium meum [76 1Kb] ;« nec cum sponsa: »Curremus in odore unguentorum tuorum [76* 1Kb] .« Nec secundi: »Memor fui Dei, et delectatus sum [77 1Kb] .« Tertii dicunt cum Iacob: »uidi Dominum facie ad faciem, et salua facta est anima mea [78 1Kb] .« Quare uero istud nescire acciderit, causam subiungit: quia anima mea conturbauit me.

Quinque sunt cause quibus queritur scientia, ut querens sciat, ut sciatur, ut edificet, ut edificetur, ut lucretur. Primum est curiositas, secundum uanitas, tertium caritas, quartum prudentia, quintum questus. De primo: »Ecce Adam quasi unus ex nobis factus est, sciens bonum et malum [79_80 1Kb] .«  De secundo: »Scientia inflat, caritas edificat [81 1Kb] .« Et peta [82 1Kb] :


Scire tuum nichil est, nisi te scire hoc sciat alter: At pulchrum est digito monstrari et dicier: Hic est.

De tertio: »Hoc oro, ut caritas uestra magis ac magis abundet in omni sensu et scientia [83 1Kb] .« De quarto: »Periit populus meus, eo quod non habuerit scientiam [84 1Kb] .« De quinto peta:


Scire uolunt omnes, mercedem soluere nemo.

Prima est philosophorum, secunda petarum, tertia pastorum, quarta est Christianorum proficientium, quinta est mercenariorum. Triplici turbine turbatur anima ignorantium. Primus est assiduus impetus tentationum, secundus aduersitas tribulationum,  tertius sollicitudo temporalium. Primus inuoluit fumum, secundus ligna et lapides, tertius puluerem. Primus quatit, secundus conterit, tertius oculos tegit. De primo dicitur: »Maledixisti sceptris capiti bellatorum eius, uenientibus ut turbo ad dispergendum me [85 1Kb] .« De secundo Iob: »In turbine conteret me et multiplicabit uulnera mea, etiam sine causa [86 1Kb] .« De tertio Iob: »Noctem illam tenebrosus turbo possideat [87 1Kb] .« Et hoc dicitur iuxta triplicem huius nominis interpretationem. Iuxta primum dicitur: turbo, tumor urgens bonum; iuxta secundum dicitur, turbo, id est terens urbes; iuxta tertium dicitur turbo, turbans oculos. Hos tres turbines senserat Dauid, de primo dixit: »Sana me, Domine, quoniam conturbata sunt ossa mea [88 1Kb] .«  De secundo: »Et anima mea turbata est ualde [89 1Kb] .« De tertio: »Turbatus est a furore oculus meus [90 1Kb] .« Primus igitur turbo contra primam ponitur ignorantiam, secundus contra secundam, tertius contra tertiam. Sine aliquo istorum turbinum uix poterit homo uiuere. Sed sunt qui bene eis resistunt. Itaque contra primum debet homo esse cautus, contra secundum robustus, contra tertium temperatus. Cautus scientia, robustus prestantia, temperatus continentia. Primum, ne seducatur; secundum, ne in aduersitate frangatur; tertium, ne prosperis extollatur.  De primo: »uentus turbinis ueniebat ab aquilone, et nubes magna, id est cecitas, et ignis inuoluens [91 1Kb] ,« estus scilicet uitiorum. Sed si cautus fueris in medio, est species electri, id est Christus te adiuuans. Audi hominem cautum, scilicet Paulum; turbo enim eum inuadebat cum diceret: »Datus est mihi stimulus carnis mee, angelus Satane qui me colaphizet [92 1Kb] .« Item: »Inuenio, ait, aliam legem in membris meis repugnantem legi mentis mee, et captiuantem me sub lege peccati [93 1Kb] .« Sed non est hoc turbine cecatus; audi enim, quomodo se cognouerit: »Infelix, ait, ego homo, quis me liberabit de corpore mortis huius? Gratia Dei per Dominum nostrum Iesum Christum [94 1Kb] .« Ipse enim est »tabernaculum diei ab estu, et in securitate, et in  absconsione, a turbine, et a pluuia [94* 1Kb] .« Audi item robustum, contra tertium turbinem; tribulationum enim irruebat turbo, cum diceret: »Ter uirgis cesus sum, semel lapidatus sum, ter naufragium feci [95 1Kb] .« Sed audi robustum: »Quis nos separabit a caritate Christi? Tribulatio an angustia, an fames, an nuditas, an periculum, an gladius [96 1Kb] ?« Et Iob quia robustus fuit, addit Dominus Iob loqui; et uocauit eum de turbine in quo non succubuerat; audi enim fortem: »Si flagellat, ait, occidat semel, et etiam si occiderit me, sperabo in eum [97 1Kb] .« Item, audi Paulum temperatum in turbine temporalium: »Ad omnia, inquit, que opus fuerunt mihi, et iis qui mecum erant, laborauerunt manus iste [98 1Kb] ;« et: »Preter hec que extrinsecus sunt, instantia mea  quotidiana, sollicitudo omnium Ecclesiarum [99 1Kb] .« Ecce turbo sollicitudinis temporalium; sed in his sic temperatus fuit, ut celestia non traderet obliuioni; raptus enim fuit usque ad tertium celum [100 1Kb] . Et idem: »Que sursum sunt, inquit, querite; que sursum sunt sapite, non que super terram [1 1Kb] .« Per hunc enim Elias raptus est in celum [2 1Kb] , quia in tractandis temporalibus fuit temperatus, scilicet in habenda sollicitudine super Isrel. Unde factum est cum tolleret Dominus Eliam per turbinem in celum, pallium eius relictum est in terra, id est conuersatio de secularibus habita.

Primum turbinem sustinuit Christus tentatus a diabolo, secundum crucifixus a Iudeo; tertium dum sollicitudinem gereret Ecclesie predicando.  Audi secundum: »Dominus mortificat et uiuificat, deducit ad inferos et reducit [3_5 1Kb] . Audi tertium: Suscitans de puluere egenum [6 1Kb] .« Audi primum: »Et de stercore erigens pauperem [7 1Kb] .« Ad quid? »ut sedeat cum principibus, et solium glorie teneat [8 1Kb] .« Incipit igitur Dominus tollere in celum per turbinem, quando contra primum cauti sumus; nos a terra subleuat, quando contra secundum fortes sumus; in celum nos leuat, cum nos contra tertium  temperamus, ne sollicitudine mundana ad celestia cognoscenda impediamur.

140 Quare autem anima conturbauerit eum, causam subiungit, scilicet: propter quadrigas Aminadab. Has existimo esse quadrigas, quas uidit Zacarias propheta [9 1Kb] . Ab his perturbationibus immunes sunt anime sanctorum, qui regnant cum Christo. Unde scriptum est: »Iustorum anime in manu Dei sunt, et non tanget eos tormentum mortis. [10 1Kb] .« Sunt autem anime reproborum, sunt anime penitentium, sunt anime iustorum. Prime in manu diaboli sunt, secunde in manu sua sunt, tertie in manu Dei sunt. Primas tangit tormentum conscientie, secundas tangit tormentum penitentie, tertias non tangit tormentum malitie. De primis: »Anime impiorum  fremebant aduersum me et grauatum est cor meum super eos [11 1Kb] .« De secundis: »Omnis anima que non fuerit afflicta die hoc, peribit de populo suo [12 1Kb] .« De tertiis: Anima iusti sedes est sapientie. Primi uisi sunt oculis sapientium mori, secundi uisi sunt oculis delicatorum mori, tertii uisi sunt oculis insipientium mori. Primi sustinent flagella seuitie demonice, secundi probantur in fornace, tertii autem sunt in pace. Sed est manus diaboli, est manus hominis, est manus Dei. Manus diaboli affligit corporaliter, pulsat spiritualiter, torquetur eternaliter. De primo dictum est ad Satan, de Iob: »uerumtamen ne mittas in eum manum tuam [13_14 1Kb] .« De secundo Dauid: »Erue a framea, Deus, animam meam, et de manu canis unicam  meam [15 1Kb] .« De tertio idem: »Eripe me de manu inimicorum meorum, et a persequentibus me [16 1Kb] .« Item est manus hominis otiosa, est manus hominis operosa, est manus affectuosa. Prima enim in otio delectatur, secunda bonum operatur, tertia eleuatur. Prima habet defectum, secunda profectum, tertia affectum. De prima: »Abscondit piger manum suam sub ascella, nec ad os suum applicat eam [17 1Kb] .« De prima et secunda: »Egestatem operata est manus remissa; manus autem fortium diuitias parat [18 1Kb] .« De secunda: »Quidquid potest inuenire manus tua instanter operare [19 1Kb] .« Et illa fortis mulier »manum suam misit ad fortia, et operata est consilio manuum suarum [20 1Kb] .« De tertia: »Expandi manus meas ad te [21 1Kb] .« Item: »Sic benedicam  te in uita mea, et in nomine tuo leuabo manus meas [22 1Kb] .« In manu Dei est homo, creatione, gubernatione, protectione: creatione, qua facta est rerum uniuersitas; gubernatione, qua nostras dirigit semitas; protectione, qua non accedit ad iustos calamitas. Primum, ut cognoscatur Deus ex rerum uarietate; secundum, ut ambulemus in ueritate; tertium, ut uiuamus in felicitate. De primo: »Manus tue fecerunt me et plasmauerunt me totum  in circuitu [23 1Kb] : De secundo: Etenim illuc manus tua deducet me, et tenebit me dextera tua [24 1Kb] .« Sed gubernando Deus affligit, sanat, eleuat. Affligit per penitentie satisfactionem, sanat per culpe remissionem, eleuat ad contemplationem. De primo: »Miseremini mei saltem uos, amici mei, quia manus Domini tetigit me [25 1Kb] .« Idem: »Manum tuam longe fac a me, et formido tua non me terreat [26 1Kb] .« De secundo: »Ipse uulnerat et medetur, percutit et manus eius sanat [27 1Kb] .« De tertio Ezechiel: »Manus apprehendit me in cincinno capitis mei, et leuauit me inter celum et terram [28 1Kb] .« De protectione Dei dicitur: »In umbra manus sue protexit me [29 1Kb] .« Unde: »Leua eius sub capite meo, et dextera illius amplexabitur me [29* 1Kb] .« Propter hec tria dictum est:  »Manus eius tornatiles, auree, plene hyacinthis [30 1Kb] .« Tornatiles quantum ad creationem, auree quantum ad gubernationem, plene hyacinthis quantum ad protectionem. Quod enim tornatile est, de facili ad operandum mouetur; per aurum sapientia designatur; per hyacinthum, qui celi colorem habet, celorum beatitudo insinuatur. Itaque »non tangit illos tormentum malitie [30* 1Kb] .«

Eos qui sunt in manu diaboli tangit tormentum conscientie triplex: confusio, oppressio, expulsio. Confusio peccatorum, oppressio dolorum, expulsio a numero beatorum. Confusio peccatorum, quia peccata eorum omnibus patescent; oppressio dolorum, qui semper inualescunt; expressio a numero beatorum; de quorum gloria tabescent. De primo  dicitur: »Antiquus dierum sedit, libri aperti sunt [31 1Kb] ,« id est conscientie: quia tunc manifesta erunt abscondita cordis nostri. De secundo: »Mittite eum in tenebras exteriores; ibi erit fletus et stridor dentium [32 1Kb] .« De tertio: »Peccator uidebit et irascetur, dentibus suis fremet et tabescet; desiderium peccatorum peribit [33 1Kb] . Ecce istos tangit tormentum conscientie. Secundos tangit tormentum penitentie triplex: contritio penitentie, corporalis passio, irruens tentatio. In primo patitur languorem, in secundo dolorem, in tertio timorem. Primum erat porticus, in quo iacebat multitudo languentium [34 1Kb] .« De secundo Iob: »Qui cepit, ipse me conterat: soluat manum suam et succidat me, et hec mihi consolatio, ut affligens me dolore non parcat [35 1Kb] .«  De tertio: »Timor et tremor uenerunt super me [36 1Kb] .« Tertios non tangit tormentum malitie: que triplex est. Est enim malitia proximi, est malitia diaboli, est malitia cordis proprii. Prima impugnat, secunda inflammat, tertia cruciat. Prima enim ad corporalem penam, secunda trahit ad gehennam, tertia inficit animam. De prima: »Noli emulari in malignantibus, neque zelaueris facientes iniquitatem [37 1Kb] .« De secunda: »Restitue animam meam a malignitate  eorum, a leonibus unicam meam [38 1Kb] .« De tertia: »Os tuum abundauit malitia, et lingua tua concinnabat dolos [39 1Kb] .« Ista tria tormenta iusti non timent, quia, contra primos sunt in tuto loco, contra secundos in ameno, contra tertios in excelso. In primo ergo non timent mortem temporalem, in secundo inferni dolorem, in tertio cogitationum fraudem. Contra primum dicitur: »Iusti in perpetuum uiuent [40 1Kb] .« Contra secundum: »Et apud Dominum est merces eorum [41 1Kb] .« Contra tertium: »Et cogitatio eorum apud Altissimum [42 1Kb] .« Sequitur: »uisi sunt oculis insipientium mori [43 1Kb] .« Sed sicut dictum est, primi uisi sunt oculis sapientium mori tripliciter: spiritualiter, temporaliter, eternaliter. Spiritualiter per iniquitatem, temporaliter per corporis  et anime separationem, eternaliter per eternam damnationem. Primum facit impium, secundum corporis et anime diuortium, tertium perpetue calamitati obnoxium. De prima morte dicitur a Paulo: »uidua que in deliciis est uiuens, mortua est [44 1Kb] .« De secunda: »Abraham mortuus est et prophete mortui sunt [45 1Kb] .« De tertia: »Qui credit in me non morietur in eternum [46 1Kb] .« Secundi uisi sunt oculis delicatorum mori. Quippe qui fugiunt carnis uoluptatem, relinquunt propriam uoluntatem, repellunt mundi uanitatem. In primo enim caro mortificatur, in secundo spiritus humiliatur, in tertio mundus reprobatur. In primo opprimitur sensualitas, in secundo reprimitur spiritus sublimitas, in tertiis comprimitur mundi iucunditas. De primo  ait Apostolus: »Mortificate membra uestra que sunt super terram [47 1Kb] .« De secundo: »Mortui enim estis et uita uestra abscondita est cum Christo [48 1Kb] .« Item: »Non ueni facere uoluntatem meam, sed uoluntatem eius qui misit me [49 1Kb] .« Mortui enim sunt cum Christo qui, sicut Christus se exinaniuit, suam humiliant sublimitatem. De tertio Paulus: »Fratres, quotidie morior propter gloriam uestram [50 1Kb] ,« hoc est relinquo gloriam mundi, ut meo exemplo, et uos relinquentes, queratis gloriam Dei. Item: »Nolite diligere mundum, neque ea que in mundo sunt [51 1Kb] .« Hi sunt quos retinens mundus inhorruit. Tales delicatis uidentur mori, quia se taliter uiuere, et non mori, existimant impossibile. Audiunt enim istos clamantes: »Propter te mortificamur  tota die [52 1Kb] .« Tertii uisi sunt oculis insipientium mori. Non enim credunt huic uite aliam succedere, non aliquem ab inferis ascendere, corpus in terra putrescere. In primo enim attendunt: »Coronemus nos rosis antequam marcescant, quoniam hec est pars nostra, et hec est sors nostra [53_54 1Kb] .« Non illud: »Gloriosa dicta sunt de te, ciuitas Dei [55 1Kb] .« In secundo illud: »Quis est reuersus ab inferis [56 1Kb] ?« Non illud: »Multa corpora sanctorum qui dormierunt,  surrexerunt cum Christo [57 1Kb] .« In tertio illud: »Idem est interitus hominis et iumenti, et par utriusque conditio [58 1Kb] ,« et non illud: »Corruptibile induet incorruptelam, et mortale immortalitatem [59 1Kb] .« Item primi sunt subiecti potestati diabolice. Ibi est tortor infatigatus, intolerabilis cruciatus, interminabilis ululatus. Primi, quia non fuerunt fatigati in perpetranda iniquitate; secundi, quia peccatum non lauerunt penitentie grauitate; tertii, quia peccauerunt cum risu et iucunditate. De primo: »Tradidit seruum dominus tortoribus quoadusque redderet uniuersum debitum [60 1Kb] .« De secundo: »In labore hominum non sunt, et cum hominibus non flagellabuntur [61 1Kb] .« De tertio: »ue uobis qui ridetis nunc, quoniam lugebitis et uos [62 1Kb] , quando, iuxta prophetam,  erit clamor a prima porta, et ululatus a secunda [63 1Kb] .« Secundi probantur in fornace, dum interius dolore punguntur, exterius pena affliguntur, confessione uerecundantur. De primo: »Conuersus sum in erumna mea dum configitur spina [64 1Kb] .« De secundo: »Ingrediatur putredo in ossibus meis, et subter me scateat [65 1Kb] .« In tertio dicit: »Confusio faciei mee cooperuit me [66 1Kb] .« Tertii autem sunt in pace. Pax illa habet presentium malorum obliuionem, celestium bonorum delectationem, diuine maiestatis uisionem. Per primum carent dolore, per secundum afficiuntur dulcore, per tertium gaudent Dei amore. De primo: »Non cadet super eos sol, neque ullus estus [67 1Kb] .« De secundo: »Quam magna multitudo dulcedinis tue, Domine, quam  abscondisti timentibus te [68 1Kb] .« De tertio: »Letabuntur coram te sicut qui letantur in messe, et sicut exsultant uictores capta preda [69 1Kb] .« Isti dicunt: »In pace in idipsum dormiam et requiescam [70 1Kb] .«---»Quatuor, inquit, quadrige egrediebantur de medio duorum montium, et montes erei erant [71 1Kb] .« Hos montes credam angelicam beatitudinem, et diuinam celsitudinem.

In prima quadriga erant equi rufi, in secunda albi, in tertia nigri, in quarta uarii. Prima est martyrii, secunda uirginitatis, tertia claustralis religionis, quarta predicationis. Prima, scilicet martyrii, quatuor habet rotas: prima est desiderium patiendi interius, secunda passio in actu exterius,  tertia est conseruatio fidei, quarta exclusio ignis purgatorii. De prima Paulus: »Cupio dissolui et esse cum Christo [72 1Kb] .« Secundam decollatus exhibuit. De tertia idem: »Bonum certamen certaui, cursum consummaui, fidem seruaui [73_74 1Kb] .« Propter quartam dicitur: »Non cadet super eos sol neque ullus estus.« Duo equi rubei sunt: qui trahunt in corpore, species purpuree passionis; in anima feruor perfecte caritatis. De primo: »Circumdabant eam flores rosarum,« id est purpura martyrum. De  secundo: »Charitas nunquam excidit [75 1Kb] .« Secunda quadriga est uirginitatis, cuius prima rota est integritas, secunda cordis munditia, tertia humilitas, quarta propositi constantia. Has uidebis in beata uirgine. De prima dicit propheta: »Porta hec clausa erit [76 1Kb] .« De secunda: »uirtus Altissimi obumbrabit tibi [77 1Kb] ,« et sic fuit corde munda. De tertia: »Respexit Dominus humilitatem ancille sue [78 1Kb] .« De quarta: »Quomodo fiet istud, quoniam uirum non cognosco [79 1Kb] ?« Quod forsan in proposito habebat. Hanc duo trahunt equi, scilicet desiderium habendi in patria, in corpore, insigne uirginitatis signum, scilicet candorem et sequendi Agnum quocunque ierit. De utroque dicitur: »Amicti stolis albis sequuntur Agnum quocunque ierit [80 1Kb] .« Tertia quadriga  est religionis claustralis. Prima rota est silentium, secunda disciplinata habitudo tam uestium quam corporum, tertia est solitudo in claustro, quarta est obedientia exhibita magistro. Primum, ne in uerbo offendat; secundum, ne indisciplinatus appareat; tertium, ne uidens secularia concupiscat; quartum, ne propriam uoluntatem retineat. De primo: »In manibus lingue mors et uita [81 1Kb] .« De secundo: »Disciplinam matris tue ne dimittas [82 1Kb] .« De tertio: »Religio munda et immaculata apud Deum 141 et Patrem hec est, immaculatum se custodire ab hoc seculo [83 1Kb] .« De quarto: »Melior est obedientia quam uictime [84 1Kb] .« Duo equi eius nigri sunt, scilicet gemitus pro peccatis, dolor pro presentibus malis. De primo: »Laboraui  in gemitu meo, lauabo per singulas noctes lectum meum [85 1Kb] ;« de secundo: »Hei mihi, quia incolatus meus prolongatus est [86 1Kb] !« Quarta quadriga est predicatio: prima rota eius est Scripturarum scientia, secunda pronuntiandi facultas, tertia exemplum honeste uite, quarta a maioribus iniuncta potestas. De primo: »Labia sacerdotis custodiunt scientiam [87 1Kb] ;« de secundo conqueritur Moses: »Sum, ait, impeditioris lingue ab heri et nudiustertius [88 1Kb] ;« de tertio: »In omnibus te ipsum prebe exemplum bonorum operum [89 1Kb] ;« de quarto: »Quomodo predicabunt, nisi mittantur [90 1Kb] .« Duo equi trahentes eam sunt uarii, quia nunc compatiuntur proximo, nunc prebent honorem Deo. Hec  dicuntur Aminadab, qui dicitur spontaneus, quia Christus per gratiam non ex debito hec largitur hominibus. He conturbant animam nuper conuersam, que se prius aliquid scire putabat, cum modo in se tres predictas ignorantias uideat, quas prius nesciuit.


Nesciui: anima mea turbata est propter quadrigas Aminadab.

[CAR.] Ac si diceret: Nesciui prius et non aduerti quod turbaretur anima mea. Hoc est quod Dominus  dicit ad Martham: »Sollicita es, et turbaris erga plurima [91 1Kb] .« Turbata est autem anima mea propter quadrigas Aminadab, quarum egressum et progressum, et fructum laboris earum sollicita considerabam. Iste sunt quadrige euangelice quadrige Aminadab, id est Iesu Christi qui per Aminadab, propterea quod interpretatur spontaneus meus, designatus est. Nam ipse spontaneus, non coactus, factus est obediens Patri usque ad mortem [92 1Kb] . Harum autem quadrigarum ministerio, et nuces sunt in horto, et conuallium poma, floretque uinea et germinant mala punica. Iste sunt quadrige, de quibus dicit Zacarias: »Leuaui oculos, et uidi: et ecce quatuor quadrige egredientes de medio duorum montium; et montes erei erant [93_94 1Kb] .« Hec  est predicatio euangelica, que egreditur de medio duorum testamentorum, qui dicuntur montes propter altitudinem spiritualis intelligentie; et erei, propter predicationis sonum. Dicuntur autem quadrige quatuor, propter diuersitatem doctorum, uelut equorum trahentium in quadriga, de quibus idem propheta dicit: »In quadriga prima equi rufi, in quadriga secunda, equi nigri; in quadriga tertia, equi albi; in quadriga quarta, equi uarii et fortes [95 1Kb] .« Igitur per equos rufos illi designantur, qui in sanguine suo rubricati, corpore et animo fuerunt martyres; per equos nigros, pro eo quod niger color obscurus est, illi demonstrantur, qui in cognitione diuinorum mysteriorum ideo sunt obscuri, quia sunt profundi. Equi albi illos significant,  qui tam mente quam corpore retinent uirginitatis candorem. Equos autem uarios intelligere possumus illos qui fuerunt martyres in animo, et non in corpore, et illos qui nullo errore corrupti, mente uirgines fuerunt, licet non seruauerint uirginitatem in carne. Sequitur ex uoce Filii:


Reuertere, reuertere, Sunamitis; reuertere, reuertere, ut intueamur te.

[THO.] Reuertere ad agnitionem tui Creatoris, a quo auersa fueras. Reuertere ad pacem germanitatis, reuertere ut intueamur te. Reuertere puritate fidei. Reuertere, reuertere, opere perfectione ad Domini dilectionem, ut oculis animisque gaudentibus spem tue castitatis quam desiderauimus,  uideamus. Nomen Sunamitis nescio utrum alibi inueniatur quod uidetur esse uocabulum alicuius feminarum nobilium, siue proprium siue ab alio deriuatum. Que sapientie, uel speciei, uel uirtutis gloria, illo tempore fuerit insignis. Hec ait Beda: cum tamen in multis aliis locis, Sunamitis nomen inueniatur, sed forte non legerat. Si uero Sunamitis despectu uel captiua dicitur, congruit bene Synagoge. Quatuor sunt reuersiones: prima secularibus negotiis ad uitam religiosam; secunda de lapsu ad pristinam gratiam; tertia de contemplatiua ad actiuam; quarta de amore temporalis uite  ad martyrii palmam. Prima, ut reuersus de peccato satisfaciat; secunda, ne in desperatione remaneat; tertia, ut de beneficiis a Deo sibi collatis gratias referat; quarta, ut per maius meritum, maius premium acquirat. Prima, dicitur peccator reuertens, quasi reus uertens; secunda, dicitur reuertens, quasi iterum uertens; tertia, reuertens quasi retro uertens; quarta, reuertens quasi rem ueram tenens. Has quatuor inuenimus in Petro apostolo: prima reuersus est ad Domini uocationem, quando uidit Petrum et Andream, et uocauit eos [96 1Kb] ; secunda post negationem, quando »respexit Dominus Petrum, et egressus foras fleuit amare [97 1Kb] ;« tertia, in carcere post angelicam uisionem, cum dicitur: »Petrus autem ad se reuersus dixit: Nunc scio uere quia misit  Dominus angelum suum et eripuit me de manu Herodis [98 1Kb] ;« quarta ad Christi obuiationem, quando uidit sibi Christum occurrere, et ait: »Domine, quo uadis? uenio, ait, Romam iterum crucifigi [98* 1Kb] .« Prime reuersionis est ordo. Primo aliqua occasione a Domino uocamur, secundo iustificamur, tertio magnificamur. »Quos enim predestinauit, hos et uocauit; et quos uocauit, hos et iustificauit; et quos iustificauit, hos et magnificauit [99 1Kb] .« Sic Petrum uocauit. Secundo: »Relictis retibus et naui [100 1Kb] ,« iustificauit; tertio quia »secutus est eum [1_2 1Kb] ,« magnificauit. Sic nos, fratres, uocamur a Domino qualibet occasione oblata; iustificamur relinquentes non solum peccata, sed et terrena; magnificamur sequentes  Christum per uirtutum incrementa. »Qui enim uult uenire post« Christum ad uocationem eius, »abneget semetipsum,« terrena relinquendo; »tollat crucem suam,« in uirtutibus proficiendo; »sequatur« eum [3_4 1Kb] . Hunc progressum in Iob inuenimus: »Si reuersus fueris, ait [5 1Kb] , ad Omnipotentem, dabit tibi pro terra silicem,« id est pro terrenorum abiectione fortitudinem; »pro silice torrentes aureos,« id est dona Spiritus sancti, que aurea dicuntur per caritatem. Sed ut secundam reuersionem preuenias non cadendo in tentationem, addit [6 1Kb] : »Stabitque Omnipotens contra hostes tuos, et argentum coaceruabitur tibi,« scilicet eloquia diuina. Qui autem post talia Dei dona lapsum patitur, respiciat Petrum, quando scilicet post lapsum  est reuersus. Primo enim Gallus cantauit, secundo Dominus Petrum respexit, tertio egressus est foras, quarto fleuit amare. Gallus cantat lapso, per interiorem sancti Spiritus uisionem, uel exterius, per Magistri increpationem, respexit Dominus Petrum, dans ei cordis contritionem, egreditur foras per confessionem; flet amare, per penitentie satisfactionem et lacrymosam orationem. Gallo, inquit, canente spes redit, scilicet resurgendi; respexit Dominus, et egris salus refunditur, scilicet uoluntas penitendi; cum foras egreditur per confessionem mucro latronis conditur, id est diaboli, ne habeat  potestatem cogendi; cum flet amare, lapso fides reuertitur primam gratiam recuperandi. Dicit itaque lacrymando illud prophete: »uadam et reuertar ad uirum meum priorem, quia erat mihi tunc magis bene quam nunc [7 1Kb] .« His itaque duobus gradibus reuertendi dicitur Sunamitis, id est captiua. Magna enim est teneri secularibus, et magna est lapsum pati, ad priora peccata redeuntibus. Tertia reuersio est, de contemplatiua ad actiuam. Hec contigit Petro, quando apparuit ei angelus in carcere [8 1Kb] . Sed notandum quod erat in carcere, quod fores essent clause, quod erat catenis uinctus, quod seruabatur a militibus. Carcer est profundum malorum; fores clause, desperatio que obstat peccatori, ne egrediatur ad confitendum;  catene obstinatio, quando Deus substrahit gratiam suam, ne sit libera ad benefaciendum; Milites custodientes sunt assiduitates tentationum. Profundum malorum est ut contemnat, desperatio obsistit confessioni, ut in peccato remaneat. Libertas benefaciendi impeditur, ut Deum obliuioni tradat. Assiduitas adest tentationum, ut blandimentis alliciat. Econtra notandum quod »angelus Domini assistit et lumen refulsit in habitaculo. Percussit angelus latus Petri, excitauit eum [9 1Kb] ,« hic est Angelus magni consilii, id est Christus. Hic astat contra profundum malorum, lumen contra clausuram fortium, percussio lateris contra catenas, excitatio contra militum custodias. Contra profundum malorum, ut ostendat mala que pro nobis pertulit, et amplius peccator non contemnat;  lumen contra clausuram fortium, ut ostensis ei celestibus deponat desperationem ut exeat, percussio lateris contra catenas, ut cor mollitum, obstinatione deposita, ad benefaciendum liberum fiat; excitatio contra militum custodias, ut diuina admonitione tentationes allicientes fugiat. Sed postquam eductus est, angelus cum claritate recedit, ut uisis celestibus, ad cognoscendam suam infirmitatem redeat et aliis proficiat. De primo: »Recogitate illum qui talem sustinuit a peccatoribus contradictionem [10 1Kb] ;« de secundo: »Ego autem dixi in excessu mentis mee: Proiectus sum a facie oculorum tuorum [11 1Kb] ;« et: »Attenuati sunt oculi mei, suspicientes in excelso. Domine, uim  patior, responde pro me [12 1Kb] ;« de tertio: »Auferam a uobis cor lapideum, et dabo uobis cor carneum [13 1Kb] ;« et Iob: »Deus molliuit cor meum, et Omnipotens conturbauit me [14 1Kb] ;« de quarto ait Dominus paralytico: »Tolle grabatum tuum et ambula [15 1Kb] .« Et: »uidete ne grauentur corda uestra in crapula et ebrietate [16 1Kb] . In hunc modum animalia ibant et reuertebantur [17 1Kb] .« Quarta reuersione, reuertitur homo ab amore temporalis uite ad passionis palmam. Hic etiam talis ordo notandus est: primo debemus Christi passionem in corde nostro cogitare,  secundo propter talem dignationem honorare, tertio eius uoluntatem inquirere, cognitam affectui mancipare. Cogitare, ut eius patientiam emulemur; honorare, ne ingrati inueniamur; uoluntatem inquirere, ne diabolus aliquid in nobis machinetur. Affectui mancipare, ne pigri serui inueniamur. Sic enim Petrus uidit sibi Christum occurrere, secundo adorauit eum, tertio dixit: »Domine, quo uadis?« quarto responsum est: »uenio Romam iterum crucifigi.« De primo Paulus: »Aspiciamus in auctorem fidei et consummatorem Iesum. Qui proposito sibi gaudio crucem sustinuit, confusione contempta [18 1Kb] ;« de secundo: »Omnis terra adoret te, Deus, et psallat tibi [19 1Kb] ;« de tertio dicimus: »Fiat uoluntas tua sicut in celo et in terra [20 1Kb] ,« et Paulus:  »Domine, quid me uis facere [21 1Kb] ?« et ipse Christus: »Pater, si non potest transire calix iste nisi bibam illum, fiat uoluntas tua [22 1Kb] ;« quarto desiderabat Apostolus cum diceret: »Mihi absit gloriari nisi in cruce Domini nostri Iesu Christi [23 1Kb] !« Et beatus Andreas ait: »O bona crux diu desiderata, suscipe discipulum eius qui pependit in te [24 1Kb] .« De hac reuersione dicebat propheta: »uenite et reuertamur ad Dominum, quia ipse cepit et saluabit nos [25 1Kb] ,« etc. In duabus primis dictum est: Reuertere, reuertere, Sunamitis. In his duabus ultimis dicitur: Reuertere, reuertere, ut intueamur te. Quia de contemplatiua ad actiuam, de amore temporalis uite ad martyrii palmam reuertendo que sursum sunt attendentes [26 1Kb] , inspicimur a Domino.


 Reuertere, reuertere, Sunamitis; reuertere, reuertere, ut intueamur te.

[CAR.] Sunamitis interpretatur mortificata siue coccinea, et designat beatam uirginem, que moriente filio, commoriens per compassionem filii quasi rubricata est in coccino passionis. uidens ergo eam filius a contemplationis quiete turbatam, reuocat eam ad tranquillitatem contemplationis. Et quia propter quadrigas Aminadab, se turbatam dixerat, ipse propter quatuor quadrigas, uel propter quatuor rotas in una quadriga, quater dicit reuertere; siue propter hoc, quia ad quatuor se dixerat descendisse, uidelicet ad uidendum hortum nucum et ad poma conuallium, ad uidendum flores uinee, et germina malorum punicorum. Et cum  deberet dicere: Reuertere, ut oculo contemplationis intuearis me, uel nos totam uidelicet trinitatem, dicit: Reuertere, ut intueamur te, quia sicut non potest homo intueri solem materialem, nisi sol ipsum intueatur et illuminet; sic nulla anima contemplari potest uerum solem, nisi ipse eam conspiciat et illustret. Audientes autem angeli, quod eam tota Trinitas desiderat intueri, respondent. uerum ut ostendant quod tres persone sunt unus Deus, tribus dicentibus: ut intueamur te, respondent singulariter tanquam uni.



CAP. uII.---Quid uidebis in Sunamite, nisi choros castrorum?


[THO.] Ac si aperte dicat: Doles quidem Synagogam diutius fuisse auersam, eamque ad me reuerti precaris, et te faciem eius mihi ornatam intueri delectat. uerum scias quia in proximo est tempus, in quo nil in illa prisce infidelitatis 142 atque auersionis, sed sola uirtutum ac spiritualium agonum opera cernas. Quid ergo uidebis in Sunamite, nisi choros castrorum? Hoc est militiam pacis, in choris enim uoces canentium consonant, in castris armatorum manus dimicant. Quid ergo uidebis in ea, nisi choros electorum, qui corde et anima una laudes sui Creatoris predicent? Et idem sunt chori castrorum, quia seruiendo Creatori acies  repellunt omnes et disturbantur inimici sui, scilicet diaboli.

Tria proponuntur nobis nomina, scilicet Sunamitis, chori, castra. In primo designatur ordo plangentium, in secundo laudantium, in tertio pugnantium. Primus est infirmorum, secundus iustorum, tertius robustorum. Primi querunt remissionem, secundi excitant deuotionem, tertii expugnant tentationem. Primi habent locum in cubiculo, secundi in templo, tertii in campo. In cubiculo secrete compunctionis, in templo religiose congregationis, in campo multiplicis inquietudinis. Primis Iacobus: »Miseri estote et lugete, risus uester uertetur in luctum, et gaudium uestrum in uoces flentium [27 1Kb] .«  secundis: »Exsultate, iusti, in Domino, rectos decet laudatio [28 1Kb] .« Tertiis dicitur: »Induite uos armaturam fidei, ut possitis resistere in die malo [29 1Kb] .« Sic filii Isrel planxerunt onerati luto et latere in Aegypto; cantauerunt laudem Domino, transito mari Rubro; pugnauerunt cum aduersariis in deserto: sic et Christus primo planxit super ciuitatem et ad sepulcrum Lazari lacrymando; secundo laudes suscepit a populo Hebreo; tertio pugnauit in crucis patibulo. In tribus igitur est planctus perfectus ore confitendo, oculis lacrymando, crucem corpore baiulando. In confessione sunt tres persone, scilicet se accusantes, testimonium perhibentes, iudicantes: primus est reus, secundus prelatus, tertius Deus. Reus humiliatur, prelatus compatitur,  Deus placatur. Reus enim patitur confusionem, prelatus adiuuat per orationem, Deus relaxat ultionem. Hec est enim confusio adducens gloriam, item: »Multum ualet deprecatio iusti assidua [30_34 1Kb] .« Dixit reus: »Confitebor aduersum me iniustitiam meam Domino [35 1Kb] .« Sequitur inde: »Et tu remisisti impietatem peccati mei, quia pro hac orabit ad te omnis sanctus [36 1Kb] .« Sequuntur lacryme: sunt lacryme contritionis, sunt lacryme deuotionis, sunt lacryme desiderate beatitudinis. Prime sunt in ablutionem, secunde in unctionem, tertie in rigationem. Primis lauatur culpa, secundas comitatur  gratia, tertias sequitur quasi ros refrigerans ab hac miseria, gloria. Prime habent gemitum laboris, secunde panem consolationis, tertie suspirium uenture refectionis. De primis: »Lauabo per singulas noctes lectum meum, lacrymis meis stratum meum rigabo, quia laboraui in gemitu meo [37 1Kb] ;« de secundis: »Fuerunt mihi lacryme mee panes die ac nocte [38 1Kb] ;« de tertiis: »Antequam comedam suspiro, et uelut inundantes aque, sic rugitus meus [39 1Kb] .« Planctus perfectio est in crucis baiulatione. Tres sunt cruces: prima latronis desperantis, secunda orantis et dicentis: »Memento mei, Domine, dum ueneris in regnum tuum [40 1Kb] ;« tertia est Christi. Primus crucem meruit nec profuit, secundus meruit et profuit, tertius non meruit sed profuit.  Prima igitur diaboli, secunda iusti, tertia Christi. Prima malitie, secunda penitentie, tertia iustitie. In unaquaque sunt quatuor dimensiones, in cruce diaboli, altitudo, qua »extollitur super omne quod colitur [41 1Kb] ,« profundum, desperatio de qua »peccator cum in profundum malorum uenerit, contemnit [41* 1Kb] , latitudo in carnalibus, longitudo pertinacia. In cruce iusti, profundum est humilitatis, longitudo assiduitas laboris, altitudo contemplationis. Latitudo orationis, que amplectitur tam inimicum quam amicum. Crux igitur habet profundum timoris, altitudinem spei, latitudinem caritatis, longitudinem perseuerantie. In prima cruce crucior, ad secundam tendo, pro tertia suspiro. Primam timeo, secundam  quero, tertiam desidero. In prima pena, in secunda pena et uenia, in tertia gloria. Timeo igitur penam, quero ueniam, desidero gloriam. Dominice crucis profundum habet Iob, altitudinem Dauid, latitudinem Paulus, longitudinem Naboth. Hec dicta sunt pro Sunamite, id est perfecte lugentibus. Sequitur de choris: hi chori, ut dictum est, ad psallendum locum habent in templo uel tabernaculo.

Tria sunt tabernacula: materiale, mysticum et morale, scilicet tabernaculum Moysi, tabernaculum Christi, tabernaculum cuiuslibet iusti. Tabernaculum Moysi fuit ex diuersis ornamentis conueniens structura; tabernaculum Christi Ecclesia est; tabernaculum iusti quelibet fidelis anima. Unde fit ex lignis setim imputribilibus [42 1Kb] ; aliud ex sanctis infatigabilibus;  tertium ex uirtutibus Moyses suum erexit in eremo Christus in mundo, iustus in animo. Posuit Moyses in tabernaculo suo arcam, Christus in suo carnem propriam, iustus conscientiam. Arca Moysi deauratur auro purissimo intus et exterius [43 1Kb] , caro Christi deauratur intus diuinitate, exterius miraculorum claritate. Conscientia iusti interius splendet splendore puritatis, exterius uero operibus caritatis. In tabernaculo igitur Christi, quod est Ecclesia, habent locum chori laudantes Deum ad excitandam deuotionem et dandam gratiarum actionem. Quomodo autem laudare debeant Deum, docet Apostolus:  Loquentes, ait, uobismetipsis, in psalmis et in hymnis et canticis spiritalibus [44 1Kb] .« Psalmi pertinent ad bonam operationem, hymni ad Dei laudem, cantica spiritualia ad supernorum exsultationem. De primo Paulus: »Dum tempus habemus, operemur bonum ad omnes, maxime autem ad domesticos fidei [45 1Kb] ;« de secundo Dauid: »Exsultate, iusti, in Domino, rectos decet collaudatio [46 1Kb] ,« de tertio idem: »Letatus sum in his que dicta sunt mihi: In domum Domini ibimus [47 1Kb] .« Bene laudas Deum, si sit concordia in moribus sicut in uocibus, ut per exemplum concordes proximo, per uoluntatem Deo, per obedientiam magistro.

Sciendum uero quod sunt tres species sonorum, scilicet in pulsu, in flatu, in cantu. Ad citharam  pertinet pulsus, ad organum flatus, ad uocem cantus. Refertur ad pulsum cithare manuum operatio, ad flatum organi, mentis deuotio, ad cantum uocis, sermonis exhortatio. Percute igitur chordas cithare manu bone operationis, ut concordes proximo per exemplum mortificate carnis. Imple organum cordis flatu, id est spiritu sancte inspirationis, ut reddas Deo dulcem sonum pie deuotionis. Item ut concordes magistro, canta canticum nouum, canticum obedientie. Noli cantare cum Lucifero in celo, uel cum primo homine in paradiso, sed canta in templo cum Christo. Cantus enim diaboli cupiditas, cantus primi hominis uoluptas, Christi cantus est caritas. Inchoauit diabolus in celo antiphonam elationis, dicens: »Ponam sedem meam  ad aquilonem, similis ero Altissimo [48_49 1Kb] .« Antiphonam suggestionis in paradiso, desperationis in inferno. Sequitur de castris.

Tria sunt genera castrorum, scilicet castra Aegyptiorum, castra Isrelitarum, castra angelorum. De primis: »Respexit Dominus super castra Aegyptiorum [50 1Kb] ;« de secundis: »Qui leprosus est, egrediatur extra castra [51 1Kb] ;« de tertiis ait Iacob: »Castra Dei sunt hec [52 1Kb] .« Prima sunt castra mundi, secunda deserti, tertia celi. Primi militant ut rapiant, secundi ut ad patriam perueniant, tertii ut nos custodiant. Prima igitur relinquamus, secunda eligamus ut ad tertia ueniamus. In secundis igitur nos oportet habere unitatem cordium, prouidentiam in posterum,  contra tentationes infirmi, ad Christum refugium, bene operando cor habere sursum. De his quatuor ait Salomon [53 1Kb] : »Quatuor sunt minima terre, et ipsa sunt sapientiora sapientibus,« scilicet: »locusta que regem non habet et uniuersa uolat per turmas;« hec est unitas cordium: »formica que laborat in estate, unde uiuat in hieme;« ecce prouidentia: »lepusculus, plebs inualida, que ponit cubile suum in petra;« ecce refugium ad Christum: »Stellio qui in domo regis habitat, et manibus graditur,« ecce bonum opus et cor sursum  eleuatum. De primo: »Unus spiritus et una fides erat in eis.« De secundo: »uade ad formicam, o piger, et contemplare uias eius et disce sapientiam [54_56 1Kb] ,« de tertio: »Esto nobis, Domine, turris fortitudinis a facie inimici [57 1Kb] ;« de quarto: »Nostra conuersatio in celis est [58 1Kb] .« Et de operibus »Dum tempus habemus, operemur bonum ad omnes, maxime autem ad domesticos fidei [59 1Kb] .« De his castris erit nobis transitus ad castra angelorum, ubi in corpore et anima requiescemus, cum angelis Creatorem laudabimus, facie ad faciem Deum uidebimus [60 1Kb] . De primo: »Cor meum et caro mea exsultauerunt in Deum uiuum [61 1Kb] ;« de secundo: »Beati qui habitant in domo tua, Domine, in secula seculorum laudabunt te [62 1Kb] ;« de tertio: »uidebitur Deus  deorum in Sion [63 1Kb] .«


Quid uidebis in Sunamite, nisi choros castrorum?

[CARD.] De his castris superius dictum est: »Terribilis ut castrorum acies ordinata [63* 1Kb] .« In ipsa quidem uidentur chori castrorum, adherentes uidelicet ipsi beata acies sanctorum, qui cum ipsa pro nobis militant contra hostem. Unde ipsa uas castrorum appellatur in Ecclesiast., ubi sub nomine lune de ipsa dicitur: »uas castrorum in excelsis, in firmamento celi resplendens, spes celi, stellarum gloria [64 1Kb] .« Sequitur:


Quam pulchri sunt gressus tui in calceamentis, filia principis!

[THO.] Primum, gressuum eius pulchritudinem  miratur, id est operum constantiam per quam exempla uirtutum, iis quos erudire uolebat, premonstraret. Unde Dauid: »Perfice gressus meos in semitis tuis [65 1Kb] ,« id est dirige actus meos in angusto itinere, quo perueniatur ad uitam. Hi gressus sunt in calceamentis, cum predecessorum nostrorum muniuntur exemplis. De quibus Apostolus: »Calceati pedes in preparationem Euangelii pacis [66 1Kb] .« Filiam autem principis eam uocat, illius scilicet de quo scriptum est: »Omnis gloria eius filie regis ab intus, in fimbriis aureis, circumamicta uarietate [67 1Kb] .« Est princeps celi, est princeps mundi, sunt principes terre. Primus est Christus, secundus diabolus, tertii Petrus et Paulus. Primus est  princeps angelorum, secundus princeps demonum, tertii sunt principes apostolorum. De primo ait Ezechiel: »Porta hec clausa erit principi, princeps sedebit in ea, ut comedat panem coram Domino [68 1Kb] ;« de secundo ait Christus: »uenit enim princeps mundi huius, et in me non habet quidquam [69 1Kb] .« Item dictum est de Christo: »In Beelzebub principe demoniorum eiicit demonia [70 1Kb] .« De tertiis sic canit Ecclesia: »Gloriosi principes terre, quomodo in uita sua dilexerunt se, ita et in morte non sunt separati [71 1Kb] .« Rem Dauid ait de eisdem:  »Principes populorum congregati sunt cum Deo Abraham [72 1Kb] .« Sponsa hec primi principis est filia, secundi principis est priuigna, tertiorum principum soror est paruula. Primi principis est filia, quia sacramentis eam regenerauit; secundi principis est priuigna, quia matrem eius, scilicet Synagogam adulterauit; tertiorum principum soror est paruula, quia cum illa de eodem patre Christo sunt nati; de eadem matre Ecclesia, per gratiam sunt renati. De primo in hoc dicitur loco: Quam pulchri sunt gressus tui in calceamentis, filia principis! Item Dauid de eodem: »Audi, filia, et uide, et inclina aurem tuam [73 1Kb] .« Secundi merito dicenda est priuigna, cum quo mater eius fornicata est. Unde in hoc Cantico ei dicit sponsus: »Sub arbore  malo suscitaui te, ibi corrupta est mater tua, ibi uiolata est genitrix tua [74 1Kb] .« Dum enim Eua, prima parens, comederet de ligno scientie boni et mali, diabolus sub arbore malo seducendo eam corrupit [75 1Kb] . Sub qua Christus eam suscitauit dum per lignum crucis redemit: fiatque hic simplex relatio. De tertio, 143 et in hoc Cantico dicitur: »Soror nostra paruula, et ubera non habet. Quid faciemus sorori nostre in die quando alloquenda est [75* 1Kb] ?«

Sed nunc de his principibus tractemus, iuxta triplicem huius nominis interpretationem. Primus dicitur princeps, quasi primum caput, secundus princeps, quasi principium captiuitatis, tertii principes, quasi primatum capientes. Primus est primum caput, in quantum est Deus; secundum in  quantum est homo Deus; tertium in quantum est homo. De primo ait Apostolus: »Caput Christi Deus [76 1Kb] .« De secundo: »Caput uiri Christus [77 1Kb] .« De tertio: »Caput mulieris uir [78 1Kb] .« Ecce princeps scilicet primum caput. Diabolus dicitur princeps, scilicet principium captiuitatis, quia primus cecidit de celo: primus seduxit hominem in paradiso, primus captiuauit hominem in inferno, quia inuidia diaboli intrauit in orbem terrarum mors. Apostoli dicuntur principes, scilicet primatum capientes, quemadmodum ait illis Dominus: »Ecce do uobis potestatem calcandi super serpentes et scorpiones [79 1Kb] ,« et: »Infirmos curate, leprosos mundate, demones eiicite, gratis accepistis, gratis date [80 1Kb] .« Inde dicti sunt Ecclesiarum principes, belli triumphales  duces. Propter hec que faciebant dictum est de Petro et Paulo: »Gloriosi principes terre, quomodo dilexerunt se in uita sua, ita in morte non sunt separati.« Laudemus ergo uiros gloriosos, ut, dum eorum recolimus insignia, habeamus in hac ualle lacrymarum solatia, dum ex eorum imitatione, efficimur gloriosi, caritatiui et robusti. Gloriosi in terra, caritatiui in uita, robusti in passionis angustia. Ex, inquam, imitatione, ipsi enim fuerunt gloriosi principes terre. Fuerunt gloriosi, gloriosiores, gloriosissimi: gloriosi in  conuersatione, gloriosiores in dilectione, gloriosissimi in passione. Gloriosi in conuersatione, in oculis Ecclesie, in dilectione, in secreto conscientie, in passione, in conspectu maiestatis diuine. In oculis Ecclesie, quia facti sunt Ecclesie ornamentum; in secreto conscientie, quia facti sunt quasi odoriferum unguentum; in conspectu maiestatis diuine, quia facti sunt fidei fundamentum. Facti sunt Ecclesie ornamentum, quia ornauerunt faciem templi coronis aureis; quasi odoriferum unguentum, quia fuerunt duo ubera fragrantia unguentis optimis. Facti sunt fidei fundamentum; quia »fundamenta eius in montibus sanctis [81 1Kb] .« Tria sunt ornamenta Ecclesie: primum principum, secundum prelatorum, tertium subiectorum. Primum  illorum, qui in seculari potestate, secundum illorum, qui sunt in ecclesiastica dignitate, tertium illorum qui sunt subiecti in ueritate. Tria sunt in ornamentis principum, scilicet: reprimere tyrannum, liberare oppressum, consolari miserum. De primo Iob: »Conterebam molas iniqui [82 1Kb] .« De secundo: »Et de dentibus eius auferebam predam [83 1Kb] .« De tertio: »Cumque sederem quasi rex circumstante exercitu, eram tamen merentium consolator [84 1Kb] .« Item tria sunt in ornamentis prelatorum. Debet habere: ad erudiendum, scientiam; ut sit mundus, continentiam; contra perecutores, audaciam. De his tribus ait Salomon [85 1Kb] : »Tria sunt que bene gradiuntur.« Primum »aries« qui est dux ouium, habens duo cornua, scilicet ueteris ac  Noui Testamenti, secundum, »gallus succinctus lumbos suos;« tertium »leo qui ad nullius pauebit occursum.« Item [86_92 1Kb] quatuor sunt in ornatu religiosorum. Debent enim habere sollicitudinem, quando lucrentur uirtutes, quibus uiuant in posterum, frequentare consortia religiosorum, manibus opera facere quibus ascendant in celum, in Christo ponere refugium. Ista »sunt quatuor minima terre, et ipsa sunt sapientiora sapientibus:« primum est »formica que laborat in estate, unde uiuat in hieme;« secundum »locusta que regem non habet, et uniuersa uolat per turmas;« tertium »stellio qui manibus graditur, et in domo regis habitat;« quartum »lepusculus, plebs inualida, qui ponit cubile suum in petra.« Hec est  uera religio.

Sed est religio imposturata, et est religio inumbrata, et est religio declarata. Imposturata simulatione, inumbrata humilitate, declarata euidenti conuersatione. Primum est Bel deus Accaron, exterius aureus, intus luteus [93 1Kb] , secundum est templum Salomonis, exterius lapideum, intus aureum [94 1Kb] , tertium est arca testamenti, intus deaurata, et foris auro purissimo [95 1Kb] . »Igitur perfecti sunt celi et terra, et omnis ornatus eorum [96 1Kb] .« In primo ornatu erat Mardocheus in conspectu regis Assueri  [97 1Kb] . In secundo ornatu erat Aaron indutus ueste sacerdotali [98 1Kb] . In tertio Iudith uidua obtulit caput Holophernis tyranni [99 1Kb] . Ecce in quibus facti sunt gloriosi principes terre, scilicet Petrus et Paulus. Facti enim sunt in istis, Ecclesie ornamentum. Sequitur:

»Dilexerunt se in uita sua, in quo facti sunt odoriferum unguentum [100 1Kb] .« Huius odor facit temporalium conculcationem, inter fratres dilectionem, in dilectione soliditatem. Primum ut terrenis dominemur, secundum, ut in fraternitate uniamur, tertium, ut nulla aduersitate separemur. Iuxta primum: »Fuerunt gloriosi principes terre;« iuxta secundum: »Dilexerunt se in uita sua;« iuxta tertium: »In morte non sunt separati [1_3 1Kb] .« Iusti  gressus debent esse recti, firmi, pulchri. Recti iustitia, firmi constantia, pulchri uite elegantia. Recti, contra dispendium; firmi, contra lapsum; pulchri, contra fratrum scandalum. De primis Apostolus: »Gressus rectos facite pedibus uestris, ut non claudicans quis erret [4 1Kb] .« Item: »Pedes eorum pedes recti [5 1Kb] .« Et sequitur de secundis: »Planta pedis eorum, ut planta uituli [6 1Kb] ,« id est firma, bos enim firmiter figit pedem suum. De tertiis: »Quam pulchri sunt super montes pedes annuntiantium pacem, annuntiantium bona [7 1Kb] !« Notandum quod rectitudo ista in tribus est. Primo enim debet esse in intentione, secundo in distributione, tertio in uirtutum ordinatione. De primo Dauid: »Quam bonus Isrel Deus iis qui recto sunt corde [8 1Kb] !« Audi talem  rectum: »Erat, ait, uir ille simplex et rectus, timens Deum et recedens a malo [9 1Kb] .« De secundo: »Rectus callis iusti ad ambulandum [10 1Kb] .«---»Si recte, inquit, offeras, recte autem non diuidas, peccasti [10* 1Kb] .« Recte offerimus, bona intentione; recte diuidimus, debita obseruata distributione. De tertio: »Si diluculo surrexeris ad Omnipotentem: si mundus et rectus incesseris, statim euigilabit ad te [11 1Kb] .« Sed quis fructus? »Generatio, ait, rectorum benedicetur [12 1Kb] .« Tria inuenimus que firmitatem gressuum impediunt et lapsum faciunt, scilicet: difficultas morum, grauitas onerum, impetus uentorum. In primo sunt secularia impedimenta, in secundo peccati, in tertio de bonis uana gloria. De primo in  libro Sapientie: »uias difficiles ambulauimus [13 1Kb] .« De secundo: »Iniquitates mee supergresse sunt caput meum; sicut onus graue grauate sunt super me [14 1Kb] .« De tertio: »uentus irruens a regione deserti oppressit liberos Iob [15 1Kb] .« In uia tres sunt difficultates, scilicet, asperitas, mollities, prolixitas: asperitas tribulationum, mollities uoluptatum, prolixitas tediorum. Contra primum dicit Apostolus: »Nolite conformari huic seculo [16 1Kb] .« De secundo: »Maledicimur et benedicimus, persecutionem patimur  et sustinemus [17 1Kb] .« Contra tertium: »Bonum autem facientes non deficiamus, tempore enim suo metemus non deficientes [18 1Kb] .« Primi ambulant per ignem, secundi per aquam, tertii per solitudinem. De primo et secundo: »Transiuimus per ignem et aquam, et eduxisti nos in refrigerium [19 1Kb] .« De tertio: »Errauerunt in solitudine, in inaquoso, uiam ciuitatis habitaculi non inuenerunt [20 1Kb] .« Quidam in igne pereunt sicut Nadab et Abiu, igne de celo [21 1Kb] . Alii aqua submerguntur, sicut Aegyptii in mari Rubro [22 1Kb] . Tertii in solitudine moriuntur, longe uie tedio [23 1Kb] . Quidam bene sustinent ignem sicut tres pueri in camino [24 1Kb] . Alii euadunt de aquis sicut Petrus ambulauit per aquas, uocante Domino [25 1Kb] . Alii bene ferunt solitudinem, sicut Iosue et Caleb  ad terram promissionis perueniendo [26 1Kb] . De primo: »Cum transieris per ignem non ureris, et flamma non ardebit in te [27 1Kb] .« De secundo: »Cum ambulaueris per aquas, flumina non obruent te [28 1Kb] .« Propter tertium dictum est: »Animalia ibant et reuertebantur [29 1Kb] .« Sequitur grauitas onerum que sunt quatuor.

Est onus quod gressum destruit, est onus quod deprimit, est onus quod impedit, est onus quod sursum trahit. Primum est peccatorum, secundum tentationum, tertium infirmitas corporum, quartum suaue Christi iugum. De primo: »Dimitte eos qui confracti sunt, liberos et omne onus disrumpe [30 1Kb] .« De secundo: »uenite ad me, omnes qui  laboratis et onerati estis [31 1Kb] .« De tertio: »Graue iugum super filios Adam a die exitus de uentre matris eorum usque in diem sepulture, in matrem omnium [32 1Kb] .« De quarto: »Iugum enim meum suaue et onus meum leue [33 1Kb] .« Sequitur de uento uane glorie. Item uentus uane glorie impedit gressus. Ipse est enim qui ueniens a regione deserti concussit quatuor angulos domus, et oppressit liberos Iob [34 1Kb] . Desertum illud est infernus, cuius rex est diabolus, a quo initium uane glorie. Unde ad Pharaonem: »Ecce proiiciam te in desertum [35 1Kb] .« Domus illa est ordinata uita hominis. Quatuor anguli sunt isti: opera iustitie, puritas conscientie, donum scientie, ad laudem Dei et  utilitatem proximi, gratia lingue. Primo homo meretur, secundo secure uiuitur, tertio cetera gubernantur, quarto Deus laudatur, proximus edificatur. Primum ponitur contra aquilonem, secundum contra meridiem, tertium ad occidentem, quartum ad orientem. Contra aquilonem, ne frigore aquilonis feruor operandi tepescat; ad meridiem, ut conscientia caritate ferueat; contra occidentem, ne nox ignorantie irruens ignarum decipiat; ad orientem, ut sol iustitie per predicationem proximo  lucere incipiat. De primo: »Surge, aquilo [35* 1Kb] . De secundo: ueni, auster, et perfla hortum meum [36 1Kb] .« De tertio: »Lucerna pedibus meis, uerbum tuum [36* 1Kb] ;« uerbum enim predicatoris, uerbum Dei est. De quarto in Genesi: »Diuisit lucem a tenebris [37 1Kb] .« Lux enim scientia est, tenebre, ignorantia. Qui de his quatuor donis Dei uane gloriatur, uento pessimo gressus eius concutitur. De primo gloriabatur Phariseus ille dicens: »Ieiuno bis in Sabbato, decimas do omnium que possideo [38 1Kb] .« De secundo cum diceret: »Non sum sicut ceteri hominum, raptores, adulteri [39 1Kb] .« De tertio Eliu cum diceret: »uenter meus quasi uinum nouum absque spiraculo, quod lagunculas nouas disrumpit [40 1Kb] .« De quarto cum diceret: »Plenus sum sermonibus, et coarctat me  spiritus uteri mei [41 1Kb] .« Ecce recti, ecce firmi. Sequitur de pulchritudine gressuum.

Tria sunt que turpes faciunt pedes: lutum, puluis, morbus. Lutum inquinat, puluis siccat, morbus inflat. Inquinat luto, id est carnali uoluptate; siccat puluere ire, inuidie, mundane concupiscentie; inflat uento superbie. Isti pedes sunt affectus nostri, qui aliquando inclinant ad uoluptatem, aliquando ad iram, inuidiam et cupiditatem, aliquando ad elationem. Ut autem sint in his gressus pulchri, habeant calce amentum de pellibus mortuorum animalium, id est muniantur exemplis antiquorum Patrum conuersationum. Contra uoluptatem accipe Danielis castitatem; contra iram, inuidiam,  concupiscentiam, accipe Iob caritatem; contra elationem accipe Dauid humilitatem. De primis pedibus dicitur: »Laui pedes meos, quomodo inquinabo illos [41* 1Kb] ?« De secundis ait Dominus: »Excutite puluerem pedum uestrorum in testimonium ipsorum [42 1Kb] .« De tertiis Dauid: »Non ueniat mihi pes superbie [43 1Kb] .« Notandum autem quod dicitur filia principis. Anima enim iusti, primo est filia sacerdotis, secundo filia principis, tertio filia regis. Primo filia sacerdotis Madian [44 1Kb] . De secundo sic dicitur: Quam pulchra est in calceamentis filia principis, filia regis! De tertio: »Omnis gloria eius filie regis ab intus [45_46 1Kb] .« Filia sacerdotis est ad sacrificandum, filia principis ad imperandum, filia regis ad regendum uel gubernandum. Ad sacrificandum  carnem suam per absolutionem peccatorum, ad imperandum motibus tentationum, ad gubernandum ordinem uirtutum. 144 Primum ut reconcilietur, secundum ne seruus dominetur, tertio ne ordo dissoluatur. De primo: »Obsecro uos ut exhibeatis corpora uestra hostiam uiuentem, sanctam, Deo acceptabilem [47 1Kb] .« Secundis dicitur: »Qui delicate nutrit seruum suum ab adolescentia sua, postea sentiet eum contumacem [48 1Kb] .« Et: »Tentatio uos non apprehendat nisi humana [49 1Kb] .« De tertio peta:

 . . . Animum rege; qui nisi paret,
Imperat.
uirtutes ordinare docemur in Epistola canonica: »Omnes unanimes estote, in fide patientes, fraternitatis amatores, misericordes, modesti, humiles [50 1Kb] ;« sic regentibus dicitur: »Regnum Dei intra uos est [51 1Kb] .«


Iunctura feminum tuorum, sicut monilia que fabricata sunt manu artificis.

[THO.]  In feminibus Ecclesie eius generatio singularis et spiritalis, que per ministerium uerbi et lauacrum regenerationis expletur, accipitur. Iunctura autem duorum feminum, duorum populorum est concordia. Iudei scilicet et gentilis. Ex quibus in una fide sociatis uniuersalis est Ecclesia.  Que iunctura monilibus assimulatur, quia fides catholica bonorum operum attestatione declaratur. Hec autem monilia fabricata sunt manu artificis. Quia uirtutum opera, quibus Ecclesia de duobus populis una construitur, ineffabili Gonditoris nostri sunt largitate firmata. Ipse enim est lapis angularis qui fecit utraque unum [52 1Kb] . Recte autem post gressus sponse calceatos, iunctura feminum collaudatur, quia per ministerium predicantium perficitur unanimis coniunctio credentium populorum. In capite hominis designatur diuina natura, in feminibus humana, in corpore Ecclesia, in iunctura Christi sanctimonia. A capite omnium sensuum in cetera membra diffusio, corpus est membrorum in  unum collectio, monili cui comparatur iunctura fit ex metallo et lapide pretioso; femina autem sunt duo. A capite enim, id est diuinitate in omnem creaturam animatam uita. In omnem fidelem gratia diffunditur. Ecclesia uero quasi corpus ex fidelibus quasi membris perficitur. Monilia quibus iuncture comparate sunt, ex metallo carnis humane et gemma diuine sapientie coaptantur. Dualitas uero feminum duplicem nostrum defectum signat, scilicet culpe et pene. Per iuncturam igitur istam ista humana natura in feminibus comparata a peccatis absoluitur, a miseria reparabitur, a morte eterna liberabitur. A Christo qui est iunctura, misericorditer tribuitur. Ecclesia sacramentis renouatur. A capite diuinitatis desiderium nostrum adimplebitur,  sicut de his omnibus ait Dauid: »Qui propitiatur omnibus iniquitatibus tuis, qui sanat omnes infirmitates tuas, qui redimit de interitu uitam tuam [53 1Kb] ,« hec de primo. »Qui coronat te in misericordia et miserationibus [54 1Kb] ,« ecce de secundo. »Renouabitur ut aquile iuuentus tua [55 1Kb] ,« ecce de tertio. »Qui replet in bonis desiderium tuum [56 1Kb] ,« ecce de quarto. In hac iunctura tria iuncta sunt: caro, anima, diuinitas, quia triplex facta est diuisio in paradiso, per primos parentes: prima a iustitia, secunda a gratia, tertia a gloria: a iustitia peccando,  a gratia qua poterat perficere in bono, a gloria que est immunis a mortis aculeo. Prima desiit esse pulcher, secunda factus est pauper, tertia miser qui desierat esse pulcher. Texit primus homo pudenda sua folio, quia pauper abscondit se ne uideretur nudatus uirtutibus a Deo. Miser fuit, quando in hanc uallem lacrymarum deiectus est de paradiso. Hoc triplex incommodum deplanxit Ieremias, qui dixit: »Quomodo obscuratum est aurum, mutatus est color optimus [57_58 1Kb] ?« ecce de amissa pulchritudine. »Dispersi sunt lapides sanctuarii in capite omnium platearum [59_60 1Kb] ,« ecce de paupertate. »Filii Sion inclyti et amicti auro primo: quomodo reputati sunt in uasa testea, opus manuum figuli [60_61 1Kb] ?« Sicut enim uas figuli fragile  est, sic humana natura per miseriam. Ad representationem harum trium diuisionum cum immolaret Abraham capram triennem, et uaccam, et arietem, diuisit carnem altrinsecus [62 1Kb] . Capra fetidum animal est. Huius carnes diuiduntur ad exprimendam illam diuisionem, que est a iustitia, et immolatur, ut sic satisfiat pro ea. uacca ad arandum apta est, ad lucrandum domino suo, que ad exprimendam diuisionem secundam immolatur. Aries rex dicitur ouium et protectione sua gregem reddit securum. Eius carnes ad designandam tertiam diuisionem diuiduntur, et propter recuperationem immolantur. Itaque primi parentes, primo peccauerunt, secundo a paradiso diuisi sunt, tertio  per hanc iuncturam reconciliati sunt, sicut ait Dauid: »Contaminauerunt testamentum eius [63 1Kb] ,« ecce primum. »Diuisi sunt ab ira uultus eius [64 1Kb] ,« ecce secundum. »Et appropinquauit cor illius [65 1Kb] ,« ecce tertium. Hec monilia quibus assimilantur iuncture, sunt fabricata manu artificis, id est Dei operatione, qui est summus artifex. uel manu artificis, id est per Christum qui dicitur manus artificis, id est Patris, quia per ipsum omnia creauit Pater. Bene monili assimilatur Christus, quia monili metallum applicatur per malleorum concussionem. Gemma in se habet uirtutem, habet et claritatem, sic tria conuenerunt in Christo: caro contusa per passionem, anima in qua erga nos habuit dilectionem, claritas diuinitatis qua nobis suam promisit uisionem,  et hoc fit iuxta tres monilis interpretationes. Iuxta primoum dicitur monile, motus uitiosos leniens; hoc enim facit in mulieribus recordatione sue significationis, et Christus nobis sua passione. Iuxta secundom dicitur monile, monens legem, scilicet que est inter uirum et mulierem tenere. Sicut in Christo amor quem habet erga nos in anima ad tenendam eius legem nos inuitat. Iuxta tertium dicitur monile, mouens nitore letitiam. In hoc enim mulieres gaudent, et nos impressa claritate diuinitatis, letitia debemus moueri. Primum itaque est contra primam diuisionem, scilicet  a iustitia; secundum contra secundam, scilicet a gratia; tertium contra tertiam, scilicet a gloria. In primo enim Christus nostram expiauit iniquitatem, in secundo nostram reparauit uetustatem, in tertio nostram reformabit humilitatem. De primo: »Christus peccata nostra pertulit in corpore suo super lignum, ut peccatis mortui, iustitie uiuamus [66 1Kb] ;« de secundo: »Propter nimiam caritatem qua dilexit nos, cum essemus mortui peccatis, conuiuificauit nos Christo [67 1Kb] ;« de tertio: »Reformauit corpus humilitatis nostre configuratum corpori claritatis sue [68 1Kb] .« Sequitur: fabricata mana artificis.

Est artifex artem faciens, est artifex arti faciens, est artifex arte faciens. Primus agit pro arte,  secundus de arte, tertius ex arte. Primus est inuentor, secundus doctor, tertius operator. Artifex iste est Christus qui ab eterno inuenit artem, qua homo repararetur. In tempore docuit quomodo repararetur, in carne operatus est, unde repararetur. Femina ista carnem nostram figurat que aliquando est sine iunctura, scilicet quando ad lasciuiam dissoluitur. Aliquando habet iuncturam, scilicet quando delectatio inhibetur. Hec iunctura est locus lumborum, que aliquando indui feminalibus, aliquando precingi balteo precipiuntur, aliquando monilibus comparantur. Primum est in ordine coniugatorum, secundum in ordine continentium, tertium in ordine uirginum. Primum propter  honestatem, secundum contra infirmitatem, tertium propter deuotionem. Primum ne appareat turpitudo copule coniugalis, secundum ut preualeant uirtutes uitiis, tertium ut sit deuotio in gustu superne suauitatis. Propter primum Aaron iubetur uestiri, circa uerenda feminalibus lineis; propter secundum dicitur: »Sint lumbi uestri precincti [69 1Kb] ;« propter tertium: Iunctura feminum tuorum sicut monilia fabricata manu artificis. De primo Apostolus: »Infirmiora membra nostra debemus ampliori honore circumdare [70 1Kb] ;« de secundo ad Iob: »Accinge sicut uir lumbos tuos [71 1Kb] ;« de tertio: »Scimus quoniam si terrestris domus nostra huius habitationis dissoluatur, edificationem habemus ex Deo domum non manu factam in celis [72 1Kb] .« Ut igitur femina  ista, id est caro nostra, suas habeant iuncturas, aliquando anima eas permittit sue intenta esse necessitati, aliquando ea anime seruire utilitati, aliquando ipsa anima in ea se conformat angelice puritati. In primo dat ei gladium, ut se defendat a uitio superfluitatis, in secundo castigando facit arescere ieiuniis et uigiliis, in tertio ab omni opere terreno suspendit ob honorem Dominice incarnationis. De primo: »Accingere gladio tuo super femur tuum, potentissime [73 1Kb] ;« propter secundum: »Marcuit neruus in femore Iacob [74 1Kb] ;« In figura tertii, posuit Damascus seruus Abrahe manum  suam sub femore domini sui, quando ei iurauit [75 1Kb] , designans carnem esse honorandam super opera hominum, quia inde Christus nasciturus erat, qui est hoc monile, ex metallo et gemma diuinitatis, cui iunctura feminum, id est carnis nostre exhibitio, debet comparari.


Quam pulchri sunt gressus tui in calceamentis, filia principis! iunctura femorum tuorum, sicut monilia, que fabricata sunt manu artificis.

[CARD.] Hec sunt uerba Filii, qui ad laudes matris assurgit iterum, et ostendit quod merito sit desiderabilis ad uidendum: erat enim cincta bysso, et calceata hyacintho. Ideo dicuntur gressus eius pulchri in calceamentis. Nam cogitationes eius et opera decore spiritualis deuotionis et intentionis  uelut pedes in calceamentis hyacinthinis resplendebant, et quia erat cincta bysso castitatis, et uirginitatis astricta balteo, ideo iunctura feminum suorum non tantum dicitur casta uel pulchra, sed etiam castitatis monitoria, propter quod monilibus comparatur que dicuntur monilia, quasi castitatem monentia. Nam ad continentie munditiam, ipsa per exemplum nos commonet et inuitat. Hec autem monilia dicuntur fabricata manu artificis. Nam artifex Spiritus sanctus in feminibus eius hanc iuncturam, hanc munditiam, hanc castitatis prerogatiuam fabricauit, ut nullum carnalis concupiscentie fomitem, per superuenientem rorem celestis gratie, habuerit. Unde de ipsius uirginitatis  prerogatiua dicitur:


Umbilicus tuus crater tornatilis, nunquam indigens poculis.

[THO.] Umbilicus fragilissimum nostri corporis membrum infirmitatem nostre mortalitatis designat. Et umbilicus noster crater fit tornatilis, nunquam indigens poculis, cum conscientia mortalitatis nostre admoniti calicem uerbi salutaris proximis propinamus, ut pro tali misericordia, misericordia celestis beatitudinis recompensetur. Quod et de eleemosyna poculi generalis potest intelligi de qua Iudex dicet: »Sitiui et dedistis mihi bibere [76 1Kb] .« Crater est magnus calix, duas habens ansas, unde peta [77 1Kb] :

Ast ubi prima quies epulis menseque remote
 Crateres magnos statuunt, et uina coronant.
Et bene tornatilis dicitur, quia sicut uas tornatile uelocius ceteris perficitur, sic pietas uelocius ceteris operibus facienda est, iis qui terrenis uel celestibus indigent poculis, unde Salomon: »Noli dicere amico tuo: uade et reuertere, et cras dabo tibi, cum statim possis dare [78 1Kb] .« Umbilicus in mulieribus luxuriosior, in uiris etiam pars infirmior, in cunctis nascentibus carne qua matri adherent superabundantior. Per primum designatur in mollibus,  et effeminatis luxuria, et per secundum in tentatione uacillans continentia, per tertium in amatoribus mundi uictus et uestitus superabundantia. De primo ait Dominus ad Iob de Behemoth: »uirtus eius in lumbis eius et fortitudo eius in umbilico uentris eius [79 1Kb] ;« de secundo: »uidit Ezechiel uirum qui erat ab umbilico sursum quasi ignis, et ab umbilico deorsum quasi ignis [80 1Kb] .« Hic est ignis tribulationis, umbilico, id est infirmitati, adherens. Alter uero sursum caritas accendens. De tertio in eodem de Ooliba: »In die ortus tui non est precisus umbilicus tuus [81 1Kb] .« Primus umbilicus oppugnat castitatem, secundus uirilitatem, tertius frugalitatem. Primus prosternit in cenum, secundus mutat in fenum, tertius facit egenum: in  cenum fetidum, in fenum putridum, egenum copia uirtutum. Cecidit Adam in cenum, quando uidit uxorem suam nudam, et concupierunt se inuicem, et perizomatibus se texerunt. Mutatus est in fenum, eiectus de paradiso, unde: »Contra folium quod uento rapitur ostendis potentiam tuam, et stipulam siccam persequeris [82_83 1Kb] .« uidit se egenum cum diceret: »uocem tuam,« Domine, »audiui in paradiso, et timui eo quod nudus essem [84 1Kb] .« Contra primum ait Apostolus: »Omne peccatum quod fecerit homo, extra corpus est; qui autem fornicatur, in corpus suum peccat [85 1Kb] ;« et: »Fornicatores et adulteros iudicabit Deus [86 1Kb] .« Contra secundum: »Cum autem infirmor, 145 tunc fortior sum [87 1Kb] .«  »Contra tertium: »Scio esurire et satiari, et abundare, et penuriam pati [88 1Kb] .« Quod lumbi prelatorum scyphi tornatiles non sunt, triplex est causa: primum facit carnis corruptio; secundum, mundane uoluptatis frequentatio; tertium, diaboli machinatio.

Hec sunt illa tria que eiiciunt hominem de domo sua, scilicet fumus, stillicidium, mala uxor. Mala uxor est carnis concupiscentia, de qua Dauid: »Lumbi mei impleti sunt illusionibus [89 1Kb] ;« et Apostolus: »Non inuenio in me, hoc est in carne mea, bonum [90 1Kb] .« Stillicidium cadit de tecto domus et uestes inquinat, scilicet de mundo ueniens uoluntas, que conuersationem bonam maculat, hoc est lumbare, quod Ieremias abscondit in flumine Euphrate  et computruit [91 1Kb] , id est continentia in uoluptatem conuersa; unde in Epistola canonica: »Omne quod in mundo est, concupiscentia carnis est, et concupiscentia oculorum et superbia uite [92 1Kb] .« Fumus est suggestio diaboli, que quasi fumus sensus hominis excecat; inde de Behemoth: »uirtus eius in lumbis eius [93 1Kb] ;« et de eodem: »Nerui testiculorum eius perplexi [94 1Kb] .« Sed prelatis dicitur: »Sint lumbi uestri precincti [95 1Kb] .« Sic enim prelatus est fortior, est irreprehensibilior, est subtilior. Fortior contra tentationem,  irreprehensibilior ad predicationem, subtilior ad celestium speculationem. Pro primo Iudith [96 1Kb] posuit cilicium super lumbos suos; unde: »Qui Christi sunt, carnem suam cum uitiis et concupiscentiis crucifixerunt [97 1Kb] .« Pro secundis Ioannes habebat zonam pelliceam circa lumbos suos [98 1Kb] ;« unde propheta ad puerum suum: »Accinge lumbos tuos, et tolle baculum tuum in manu tua [99 1Kb] ;« unde Paulus: »Castigo corpus meum, et in seruitutem redigo, ne cum aliis predicauerim, ipse reprobus efficiar [100 1Kb] .« Pro tertiis Elias erat amictus lumbos suos; unde Dominus ad Iob: »Accinge sicut uir lumbos tuos et loquar tecum; [1 1Kb] ,« inde Paulus: »Deponentes secundum primam conuersationem ueterem hominem, induite nouum hominem, qui renouatus  in agnitione Dei [2 1Kb] .« Notandum autem quod luxuria et abundantia uitam promittunt, infirmitas uero nuntius est mortis. Tres sunt nuntii mortis: casus, infirmitas et senectus. Casus dubia, infirmitas grauia, senectus certa nuntiat. Casus mortem nuntiat latentem, infirmitas apparentem, senectus presentem. Ex incertitudine mortis timor, ex infirmitatis grauitate dolor, ex certitudine senectutis, non obstinatio sed humilitas sequi debet et afflictio.

Crateres siue scyphi ex tribus materiis solent fieri, scilicet ex luto, ligno, metallo: prima est fragilis, secunda sculptilis, tertia ductilis. Ex prima formatur scyphus digitis, ex secunda ferramentis, ex tertia malleis. Primus scyphus sunt simplices, qui se uiles reputantes, caput suum ad magistri inclinant  imperium; secundus sunt qui se afflictionibus castigantes a carne sua resecant, non solum illicitum, sed etiam quod est licitum; tertius sunt qui libenter sustinent malleos passionum. De primo Dauid: »Ut iumentum factus sum apud te, et ego semper tecum,« et sequitur: »Tenuisti manum dexteram meam, et in uoluntate tua deduxisti me [3 1Kb] ;« de secundis: »Circuierunt in melotis in pellibus caprinis, egentes, angustiati, afflicti [4 1Kb] ;« de tertiis: »Sancti lubibria et uerbera experti, insuper et uincula et carceres, lapidati sunt, secti sunt, tentati sunt, in occisione gladii mortui sunt [5 1Kb] .« Sed uidendum quomodo unumquodque formetur. Primo pedibus conculcatur, secundo in rota formatur, tertio  in igne solidatur: pedibus castigationis, rota circumspectionis, igne caritatis. De primo dicitur: »Corripiet me iustus in misericordia et increpabit me, oleum autem peccatoris non impinguet caput meum [6 1Kb] .« De secundo: »Beatus uir qui in sapientia morabitur, et qui in iustitia meditabitur et in sensu cogitabit circumspectionem Dei [7 1Kb] .« Hic dicit: »Quantas habeo iniquitates et peccata, scelera mea et delicta ostende mihi [8 1Kb] .« Quibus uisis, clamat cum Iob: »Si fuero lotus aquis niuis, et fulserint uelut mundissime manus mee, tamen sordibus intinges me, et abominabuntur  me uestimenta mea [9 1Kb] .« De tertio: »Quis nos separabit a caritate Christi? tribulatio, an angustia, an persecutio, an fames, an nuditas, an periculum, an gladius [10 1Kb] ?«

Secundus scyphus ligneus prius ceditur, secundo sculpitur, tertio tornatur. Ceditur, cum separatur homo a seculo; sculpitur, satisfaciendo pro peccato; tornatur etiam de indultis multa resecando. Ceditur, securi timoris; sculpitur, grossioribus ferramentis doloris; tornatur, subtilioribus ferramentis feruoris. De primo: »Iam securis ad radicem arboris posita est [11 1Kb] ;« de secundo: »Penitentiam agite, appropinquabit enim uobis regnum celorum [12 1Kb] ;« de tertio: »uade, uende omnia que habes et da pauperibus [13 1Kb] .« Tertius scyphus de metallo. Primo  igne examinatur, secundo malleis tunditur, tertio paleis ferrugineis defricatur. Igne uoluntarie discipline: »Igne nos examinasti sicut examinatur argentum [14 1Kb] .« Malleis passionis illate: »Corpus meum dedi percutientibus, et genas meas uellentibus [15 1Kb] .« Paleis contumelie: »Faciem meam non auerti ab increpantibus et conspuentibus in me [16 1Kb] .« Igne ut scoriam deponat, malleis ut formam accipiat, paleis ut claritate fulgeat. Scoriam secularis conuersationis, formam saluatoris, claritatem famose religionis. De primo: »Deponentes secundum pristinam conuersationem, ueterem hominem cum actibus suis [17 1Kb] ;« de secundo: »Induite nouum hominem in cognitionem Filii Dei, secundum imaginem eius qui creauit illum [18 1Kb] ;« de tertio: »Luceat  lux uestra coram hominibus [19 1Kb] .« Primus itaque scyphus dat aque potum, secundus mulsum, tertius uinum myrrhatum: potum lacrymarum, mulsum deuotionum; uinum myrrhatum, quia nunc gaudia supernorum, nunc amaritudinem propinat passionum. De primo: »Potum meum cum fletu miscebam [20 1Kb] ;« et: »Potum dabis nobis in lacrymis in mensura [21 1Kb] ;« de secundo: »Nolite lugere et nolite flere, quia dies sanctificatus est Domino. Comedite pinguia et bibite mulsum [22 1Kb] .« Mulsum ex uino et melle fit. De tertio: »Dederunt Domino uinum myrrhatum bibere [23 1Kb] .« Primus aliquando caret aquis, secundus nunquam indiget poculis, tertius intermittit aliquando gustum superne dulcedinis. Primus caret aquis,  quia aliquando est de temporalibus sollicitus; secundus nunquam indiget poculis, quia est ab omni sollicitudine exutus, tertius intermittit gustum saporis amaritudine passionis impeditus. De primo conqueritur propheta: »Quis dabit capiti meo aquas, et oculis meis fontem lacrymarum [24 1Kb] !« Secundum admonet Apostolus: »Gaudete in Domino semper, iterum dico gaudete,« et sequitur: »nichil solliciti sitis [25 1Kb] .« De tertio prius dixit Christus: »Clarifica me, Pater, apud temetipsum claritate quam habui priusquam mundus fieret [26 1Kb] ,« scilicet degustans supernam dulcedinem.  Sed post inualescente passione cepit pauere et tedere dicens: »Tristis est anima mea usque ad mortem [27 1Kb] ,« ecce intermissio gustus. Umbilicus itaque sponse est quilibet iustus considerans infirmitatem suam, ut per eam fiat potentior, iuxta Apostolum: »Cum enim infirmor tunc fortior sum et potens [28 1Kb] .« Primo, ut dictum est, se abscidit a seculo; secundo satisfacit pro peccato; tertio resecat, de licite sibi concesso. Iste nunquam indiget poculis, quia uel propinat peccatori predicationem, uel pauperi eleemosyne largitatem, uel Deo deuotionem, et sic nunquam indiget poculis.


Umbilicus tuus crater tornatilis, nunquam indigens poculis.

[CARD] Per umbilicum infirmitas carnalis concupiscentie  designatur, unde per Iob uirtus Behemoth in umbilico uentris esse dicitur [29 1Kb] . Sed in ista uirgine sic aruit et indurauit umbilicus, ut esset quasi lignum aridum, nullum habens humorem carnalis concupiscentie, et quasi opere tornatili, uelut crater, circumcisus erat eius umbilicus, interius et exterius, ab omni tentatione interiori et exteriori. Nec indiget poculis iste crater, quibus ille potetur qui clamat in cruce: »Sitio [30 1Kb] .« Sed de hoc cratere potauit uinum et lac, nam cum lacte candoris uirginalis, mortificationem carnis proprie, que austerum saporem habet, in uinum commistam inuenit, ut delectaretur pariter in utroque. Sequitur:


uenter tuus sicut aceruus tritici, uallatus liliis.

[THO.] uenter mortalitatis nostre conditionem  designat. uenter igitur noster est sicut aceruus tritici, cum memores fragilitatis nostre, fructus operum bonorum quibus perpetuo reficiamur in presenti nobis uita preparamus. Bene aceruus tritici, et non copia tritici dicitur, ut exsurgentia in altum crementa uirtutum designet. Et sicut aceruus latus est in animo, angustior in summo, sic bona opera nostra, quanto sunt meliora, tanto operarii eorum pauciores. Hic aceruus bene liliis uallatus dicitur, ut bona que agimus, uidende claritatis eterne gratia geramus. Per sponsam diximus quod aliquando designatur uirgo Maria, aliquando anima ambulans in iustitia, aliquando militans Ecclesia. Prime est uenter materialis, secunde spiritualis,  tertie sacramentalis. Primus uenter est caro uirginalis immaculata, secundus intentio pura, tertius unitas inuiolata. De primo: »Beatus uenter qui te portauit, et ubera que suxisti [31 1Kb] !« de secundo propheta: »uenter meus ad Moab quasi cithara sonabit [32 1Kb] ;« de tertio: »Conglutinatus est in terra uenter noster [33 1Kb] .« Primus habet fecunditatem, secundus saturitatem, tertius capacitatem. Fecunditatem, qua »uerbum caro factum est, et habitauit in nobis [34 1Kb] .« Saturitatem, qua cum saturat »panis uiuus qui de celo descendit [35 1Kb] .« Capacitatem,  qua continet omnes ad se uenientes a quatuor mundi partibus. Audi fecunditatem: »Ecce concipies in utero et paries filium et uocabitur Altissimi Filius [36 1Kb] .« Audi saturitatem: »Ego sum panis uiuus qui de celo descendi. Qui manducauerit ex hoc pane, mortem non gustabit in eternum [37 1Kb] .« Audi capacitatem: »Multi uenient ab oriente et occidente, et recumbent cum Abraham, Isaac et Iacob in regno celorum [38_39 1Kb] .« In primo itaque seminatum est granum frumenti, secundo saturatur ex adipe frumenti, tertius est quasi aceruus tritici, uallatus liliis. De primo: »Nisi granum frumenti cadens in terram mortuum fuerit, ipsum solum manet [40 1Kb] ;« de secundo: »Cibauit illos ex adipe frumenti et de petra melle saturauit eos [41 1Kb] ;« de tertio in capitulo  presenti: uenter tuus quasi aceruus tritici, uallatus liliis. Ad hoc autem ut granum seminatum in primo utero faciat secundum, oportet ut prius seminatum sit molitum, sit defurfuratum. Seminatum in uirgine, assumptione carnis: molitum in cruce, doloribus passionis; defurfuratum in resurrectione, conditione nostre mortalitatis. Audi seminatum: »Nisi Dominus exercituum reliquisset nobis semen, quasi Sodoma fuissemus et quasi Gomorrha similes essemus [42 1Kb] .« Audi molitum: »Torcular calcaui solus et de gentibus non est uir mecum [43 1Kb] .« Audi defurfuratum: »Christus resurgens ex mortuis iam non moritur, mors illi ultra non dominabitur [44 1Kb] .« Ex hoc itaque pane, spiritualis uenter satiatur: »Fac mihi, ait Elias, prius panem subcinericium;«  postea uero facies tibi et filio tuo. [45 1Kb] « Panem facimus, quia in eo speramus nos habituros refectionem, paruulum, cum eius respicimus humilitatem; subcinericium, aspicientes eius passionem. Sed quia plus Deum quam nos debemus diligere prius faciamus ipsi, scilicet de omnibus his ei tribuendo honorem, et referendo gratiarum actionem. Deinde nobis, ut in his queramus nostram utilitatem, nos eius humilitati conformando, passiones sustinendo, ad gloriam resurrectionis aspirando. Notandum autem quod uenter iste spiritualis saturatur pane, pulmento et potu. Pane, scilicet salutari hostia, pulmento, scilicet Scripturarum intelligentia; potu, scilicet Christi sanguine et Spiritus sancti gratia.  »Panis ille est panis uiuus qui de celo descendit [46 1Kb] .« De pulmento, scilicet Scripturarum intelligentia, ait Ezechiel: »Fili hominis, comede uolumen istud, et erit dulce quasi mel in ore tuo, et faciet amaricare uentrem tuum [47 1Kb] .« Intelligentia enim Scripture in predicatione dulce sonat; in memoria autem peccatorum et pene infernalis quam representat, animam turbat. De potu sanguinis dixit Saluator: »Bibite ex hoc, omnes, hic est enim calix noui Testamenti [48 1Kb] .« Est et potus, scilicet gratia sancti Spiritus, quo inebriantur ubertate domus Dei. Talem  habentes uentrem et torrente uoluptatis sue petit eos Dominus; unde: »Qui sitit, ueniat et bibat, flumina fluent de uentre eius aque uiue. Hoc autem dicebat de spiritu quem accepturi erant credentes in eum [49 1Kb] .« His optabat saturari Dauid cum dicebat: »Sicut adipe et pinguedine repleatur anima mea, et labiis exsultationis laudabit os meum [50 1Kb] .« Tertius uenter sacramentalis magnam habet capacitatem, qui omnes fideles in se recipit; unde scriptum est: »O Isrel, quam magna est domus Domini, et ingens locus possessionis eius [51 1Kb] !« uere magna, quia reuertentes concipit, laborantes parturit, transeuntes parit.

146 Redeuntes ad Ecclesie unitatem, laborantes ad suam et proximorum utilitatem, transeuntes de mundo ad Patrem. Concipit ut nutriantur, parturit  ut mereantur, parit ut remunerentur. De conceptu ait Iob: »Quasi abortiuum non subsisterem, uel qui concepti non uiderunt lucem [52 1Kb] .« Concipiuntur enim homines in utero matris Ecclesie, quando ad eam reuertuntur. Lucem non uident, quando non suscipientes lumen gratie ad peccata reuertuntur. In laborantibus parturit Ecclesia. Unde: »Ibi dolores ut parturientis [53 1Kb] .« In transeuntibus de mundo ad Patrem, parit Ecclesia, sicut canitur in Ecclesia: »Ut in nouam pariat mater infantiam [54 1Kb] .« Itaque granum tritici, id est Christus, seminatum est in uentre primo, eius adipe pascitur secundus. Ex eodem aceruus tritici, id est multitudo sanctorum, creuit in tertio. Sequitur: uallatus liliis; tam primus uenter quam secundus: nunquam tertius uallatus  est liliis. Et hoc iuxta triplicem eius colorem. Habet enim in foliis candorem, in hastili uirorem, in granis interius aureum colorem. Primus color est speciosus, secundus pretiosus, tertius imperiosus: speciosus propter nitorem, pretiosus quia confert Ecclesiis uigorem, imperiosus quia color aureus in corona imperatoris prestat honorem. Primus igitur uenter nitet liliis, id est candore uirginitatis, secundus pretiosus est uirore uirtutis, tertius imperiosus est, cupiens regnare cum angelis. Primum uentrem ornauit lilium princeps castitatis, id est Christus qui dicit: »Ego flos campi et lilium conuallium [54* 1Kb] .« Secundum ornat lilium, de quo dicitur: »Sicut lilium inter spinas, sic amica mea inter  filias [55 1Kb] .« Tertium ornant lilia, de quibus dicitur: »Circumdabant eam flores rosarum et lilia conuallium [55* 1Kb] .« His enim in spe, tunc in re. uenter, id est unitas Ecclesie uallabitur. Est uenter plenus fetore, est uenter plenus tumore, est uenter plenus dolore, est uenter plenus timore, est uenter plenus amore: fetore carnalis uoluptatis, tumore elationis, dolore tribulationis, timore Dominice increpationis, amore pure affectionis; uoluptatis, qua anima inquinatur; tribulationis, qua sensus turbatur; increpationis, qua piger excitatur; affectionis, qua proximus propter Deum adiuuatur. De primo: »Adhesit  in terra uenter noster [56 1Kb] .« De secundo Eliu: »uenter meus quasi mustum absque spiraculo quod lagunculas nouas disrumpit [57 1Kb] .« De tertio Ieremias: »uentrem meum, uentrem meum doleo,« id, est sensus cordis mei conturbati sunt in me [58 1Kb] .« De quarto sponsa: »Dilectus meus misit manum suam per foramen, et uenter meus intremuit ad tactum eius [58* 1Kb] .« De quinto: »uenter meus ad Moab quasi cithara sonabit, et uiscera mea ad murum cocti lateris [59 1Kb] .« Tres leguntur uentres notabiles in Euangelio. Primus est in quo Ieremias est sanctificatus [60 1Kb] , secundus in quo sanctificatus est Ioannes [61 1Kb] , in tertio sanctificans Christus [61* 1Kb] . In primo sanctificatus est Ieremias, et conceptus iuxta naturam; in secundo sanctificatus Ioannes, et conceptus contra naturam;  tertium sanctificauit Christus conceptus supra naturam. Sed tertius ille uenter beate uirginis, primo est commendabilis, secundo mirabilis, tertio laudabilis: commendabilis uerecundia, mirabilis uirtutibus et castimonia, laudabilis fructibus et innocentia: uerecundia qua uirtus castigatur, castimonia qua miraculis, innocentia qua fructus coloratur. De his tribus legitur in Canticis. De primo: »Dilectus meus misit manum suam per foramen, et uenter meus intremuit ad tactum eius;« ait enim: »Quomodo fiet istud, quoniam uirum non cognosco [62 1Kb] ?« De secundo: »uenter eius eburneus, distinctus sapphiris [63 1Kb] .« Eburneus, id est castissimus, quia ebur castissimum animal est. Unde: Paries quidem filium, et uirginitatis non patieris detrimentum. »Distinctus  est sapphiris, id est celestibus miraculis; sapphirus enim celi habet colorem. Miraculum enim fuit quod sine uiro concepit, sine dolore peperit, uirgo permansit [64_65 1Kb] . De tertio: uenter tuus sicut aceruus tritici, uallatus liliis. Granum frumenti fuit Christus in cruce molitus; aceruus Christus, cum membris martyrio affectus. uallati quoque fuerunt liliis innocentie: sicut Christus »peccatum non fecit, nec inuentus est dolus in ore eius [66 1Kb] .« Sed et ille uterus uirginis, a quo processit caput et principium nostrum Christus, uallatus fuit liliis istis. Unde Damascenus: »Spiritus sanctus obumbrabit tibi [67 1Kb] .« Castificauit enim eam ab omni peccato, dedit potestatem concipiendi sine uiro, exstinxit in ea fomitem  peccati. In laudem uentris huius, ponitur ebur, lilium, frumentum: ebur soliditatis, lilium iucunditatis, frumentum fertilitatis. Soliditatis, qua fuit inuiolabilis; iucunditatis, qua fuit delectabilis; fertilitatis, qua fuit concupiscibilis. Fuit inuiolabilis, quia post partum uirgo inuiolata permansit; delectabilis, dum uirga Iesse floruit; concupiscibilis, quia Deum et hominem genuit. Audi soliditatem: »Intrauit iehsu in quoddam castellum [68 1Kb] .« Castellum hoc fuit uterus beate uirginis. In eo enim fuit turris uirginitatis, murus soliditatis, fossa humilitatis. Erat in eo »Martha sollicita circa frequens ministerium,  Maria sedens secus pedes Domini, et audiens uerbum [69 1Kb] .« Ecce in Maria contemplatiua et actiua. Actiua, paruulum Christum nutriendo; contemplatiua, conseruans omnia uerba eius, conferens in corde suo. Audi iucunditatem; iucunditas enim in tribus perficitur: oportet enim quod uirginitas iucunda sit, sit speciosa, sit suauis, sit deliciosa. Unde de sponsa canit Ecclesia: »Speciosa facta es et suauis in deliciis tuis [70 1Kb] .« Fuit enim speciosa puritate, suauis moribus, deliciosa deuotione. Puritate, qua peccatores declinauit; moribus quibus bonos sibi conciliauit; deuotione, qua dilectum inuitauit. Audi speciosam: »Que est ista que progreditur quasi aurora consurgens, pulchra ut luna, electa ut sol [70* 1Kb] ?« Audi suauem: »Sicut lilium inter spinas, sic amica  mea inter filias [71 1Kb] .« Audi deliciosam: »Que est ista que ascendit de deserto delicis affluens [71* 1Kb] ?« Fertilis fuit uenter iste tribus, scilicet frumento, uino, oleo. Unde: »A fructu frumenti, uini et olei multiplicati [72 1Kb] .« Et Isaac de Iacob ait: »Frumento, uino et oleo stabiliui eum [72* 1Kb] .« Frumento proprie Christi carnis; uino eius sanguinis; oleo misericordie cor impinguantis. Primum est panis qui cor hominis confirmat; secundum uinum, quod cor hominis letificat; tertium oleum, quod cor deuotione impinguat. De duobus primis: »Qui manducat carnem meam et bibit meum sanguinem, habet uitam eternam [73 1Kb] .« De tertio Dauid: »Unxit me oleo misericordie sue [74 1Kb] .« De hoc uentre exclamauit mulier euangelica:  »Beatus uenter qui te portauit, et ubera que suxisti [75 1Kb] ,« Christe!


uenter tuus sicut aceruus tritici, uallatus liliis.

[CARD.] Quod de uentre carnali congrue intelligitur. Nam uterus beate uirginis coaceruatum in se habebat triticum, quo pasci debet columba, quo nutriri debet Ecclesia: quo cum illum gestabat in uisceribus suis, »in quo sunt omnes thesauri sapientie, et scientie absconditi [75* 1Kb] ;« et hic uenter dicitur uallatus liliis, candore uidelicet et fragrantia munditie uirginalis. uenter quoque spiritualis ipsius, id est mens, aceruo tritici comparatur: nam cum ipsa conseruaret omnia uerba, et conferret in corde suo, ipsa tunc sancti Euangelii coaceruauit triticum, quod apostolis postea exhibuit ruminandum. Sequitur:


 Duo ubera tua sicut duo hinnuli gemelli capree.

[THO.] Quamuis capitulum istud superius diligenter sit tractatum, saltem congruus ordo inspiciendus est, scilicet ubera post uentrem. Spirituales enim filii postquam de uentre matris Ecclesie gignuntur, necesse habent ut uberum, id est doctorum, lacte, id est predicatione, eorum infantia nutriatur, donec procedente tempore robustiores facti, pane sapientie reficiantur. Que ubera bene duo dicuntur, quia ex Iudeis et gentibus uenientes, eis nutriuntur. Bene quoque duobus hinnulis capree comparantur,  quia ueteris et Noui Testamenti lacte implentur. Bene gemelli dicuntur hinnuli, quia duo Testamenta ab eodem auctore manauerunt; qui capree comparatur, quia mundum animal est, uisu et cursu insigne, ungulam findens et ruminans, et cornibus armatum. Sancti fissam habent ungulam in discretione, ruminauerunt in eorum que discreuerunt prolatione; oculos habent acutos ad contemplanda celestia; cursu sunt ueloces, scilicet uirtutibus, ad que contemplati sunt festinantes; quibus etiam cornibus fidei aduersus mundum sunt erecti. Hec ubera pertinent ad reuelandam Christi incarnationem. De uno exprimitur lac, scilicet humilitas humanitatis; de alio uinum, scilicet celsitudo diuinitatis. Hec habet mater Ecclesia, que capree propter  munditiam comparatur, quia diuinitas non sentit spinas dolorum. Quatuor sunt qui exprimunt ex eis lac et uinum, scilicet quatuor euangeliste, qui significati sunt nobis per duo ubera, et duos hinnulos que faciunt quatuor. Hinnuli leuitate sua transeunt spineta. Unus hinnulus primo uberi comparatur, quia Christi humanitas transiliuit spineta peccatorum; alius hinnulus reliquo uberi comparatur, quia diuinitas non sentit spineta dolorum. Sed ad illos quatuor euangelistas qui ubera premunt conuertamur, quos ad imitandum hic nobis credo propositos, ut ad utilitatem nostram aliquid nobis sumamus, de forma corporum, de profectu operum, de euentu mirabilium. De forma corporum, ut aggredientes  iter sint moribus ornati; de profectu operum, ut gradus preparent, per quos sint ituri; de euentu mirabilium, ut mirabilem cognoscant quem sunt in regno uisuri. Forma quadruplex est, scilicet bouis, leonis, hominis, aquile. Formam bouis tenet Lucas, quia tractauit de Christi immolatione; leonis Marcus, quia tractauit de resurrectione; hominis Mattheus, quia de incarnatione; aquile Ioannes, quia de diuinitate. Has formas habuit et docuit nos Christus: bouis, pro nobis moriendo; leonis, a mortuis fortiter resurgendo; hominis, ad consulendum nobis nascendo; aquile, per ascensionem iter ad regnum nobis monstrando. Nos ergo docet habere de forma bouis carnis immolationem; de forma leonis fortitudinem; de forma hominis discretionem,  de forma aquile contemplationem: carnis immolationem, ad exterminandum peccatum, leonis fortitudinem contra impetum tentationum et aduersitatatum, hominis discretionem ne quid fiat temerarium, aquile ascensum, que sursum sunt querendo, que sursum sunt sapiendo [76 1Kb] . De primo: »Obsecro ut exhibeatis corpora uestra hostiam uiuentem, sanctam, Deo placentem [77 1Kb] .« Et: »Castigo corpus meum et in seruitutem redigo, ne forte cum aliis predicauerim ipse reprobus efficiar [78 1Kb] .«---»Sic enim Pascha nostrum immolatus est Christus [79 1Kb] .« De secundo: »Iustus ut leo confidit [80 1Kb] .« Nam leo  fortissimus animalium, ad nullius animalis occursum pauet [80* 1Kb] . Et: »Cum fortis armatus custodit atrium suum, in pace sunt ea que possidet [81 1Kb] .« De tertio: »Rationabile obsequium uestrum [82 1Kb] .« Et: »Omnia fac cum consilio, et post factum non penitebis [83 1Kb] .« Inde dicitur: »Pedes eorum pedes recti [84 1Kb] ,« ut etiam in bene faciendo modum teneat. Unde peta [85 1Kb] :

Insani sapiens nomen ferat, equus iniqui,
Ultra quam satis est uirtutem si petit ipsam.
Est modus in rebus, sunt certi denique fines,
Quos ultra citraque nequit consistere rectum.
Teneatque memoriter illud uerbum Iacob: »Si greges meos plus fecero laborare in ambulando, cuncti morientur una die [86 1Kb] .« In tertio dicamus: »Leuemus corda nostra cum manibus ad Deum [87 1Kb] .« Et:  »Ad te leuaui oculos meos, qui habitas in celis [88 1Kb] ,« ut me transferrem de hac nocte ad tuam claritatem. Audi philosophum: »Heu! noctis prope terminos Orpheus Euridicen suam uidit, perdidit, occidit.« Hec uos fabula respicit, quicunque in superni diem mentem ducem queritis. Nam qui tartareum in specum uictus flexerit oculos, quidquid precipuum trahit, perdet, dum uidet inferos. Sequitur profectus operum. Si bene reuoluimus primam uisionem Ezechielis, inueniemus hec animalia ambulasse, cucurrisse, uolasse, stetisse [89_95 1Kb] . Ambulant profectu, currunt affectu, uolant recessu, stant excessu: profectu meritorum, affectu desideriorum, recessu a mundanis, excessu in supernis. Meritorum cum dolore,  desideriorum in amore, a mundanis contemnendo, in supernis admirando. Notandum quod dum ambulant rote, sequuntur, dum currunt spiritum imitantur, dum uolant facies eleuantur, dum stant pene dimittuntur. De primo: »Cum ambularent animalia, ambulabant pariter et rote iuxta ea.« De secundo: »Ubi erat spiritus impetus, illuc gradiebantur.« De tertio: »Facies eorum et penne eorum extente desuper erant.« De quarto: »Cum fieret nox super firmamentum, quod erat super capita eorum, stabant et submittebant alas suas.« Animalia ambulantia sunt quilibet sancti exemplo operum suorum, et sibi et aliis proficientes. Rote uero sunt uite humane. Unde: »uisa est rota in medio rote, quasi uita inferiorum, formata ex uita superiorum.  Que quandoque tranquillitatem, quandoque perturbationem sentiunt. »Aspectus rotarum et opus earum quasi uisio maris,« quod aliquando est tranquillum, aliquando turbatum. uita enim nostra est quasi rota que in superiori parte habet meridiem, in inferiori aquilonem, in latere descendenti occidentem, in ascendenti orientem. Fuit itaque uita nostra in Adam in meridie, decidit in occidentem perfecta tentatione, descendit in aquilonem, subiecta mundane miserie, incepit ascendere per orientem, in Christi incarnatione. Sic et nos a meridie diuini amoris descendimus per  occidentem, peccati perpetratione. Cadimus in aquilonem, remanentes in obstinatione. Ascendimus per orientem, resurgentes per donum gratie. Perueniemus ad meridiem, existentes in 147 uirtutum culmine; scilicet prelatorum exemplo et admonitione qui sunt tonitruum Dei absterrentis, unde: »uox tonitrui tui in rota [96 1Kb] .« Audi descendentem de meridie, per occidentem in aquilone: »Quomodo cecidisti, Lucifer, de celo, qui mane oriebaris; corruisti in terram, qui uulnerabas gentes [97 1Kb] ?« Audi ascensum de aquilone per orientem ad meridiem: »Quis poterit, inquit, habitare de uobis cum igne deuorante [98 1Kb] ?« Aut »quis habitabit ex uobis cum ardoribus sempiternis [99 1Kb] ?« Ecce sunt isti in aquilone: »Qui ambulat in iustitiis  et loquitur ueritatem, qui proiicit auaritiam ex calumnia, et excutit manus suas ab omni munere [100 1Kb] .« Hi ascendunt per orientem: »Iste in excelsis habitat [1 1Kb] .« Ecce peruentio ad meridiem. Hic dicit: Glorior elatus. Descendo mortificatus, ait cadens; Obrutus axe teror, ait obstinatus: Rursus ad astra feror, ait denuo exaltatus. De hac rota ait Salomon: »Memor esto Creatoris tui antequam rumpatur funis argenteus, et recurrat uita aurea, et conteratur hydria super fontem, et confringatur rota super cisternam, et reuertatur puluis in terram de qua sumptus est, et redeat spiritus ad Deum qui dedit illum [2 1Kb] .« Funis argenteus est funiculus quo ad bonum trahimur, id est predicationis eloquentia, qui in aduentu iudicis  rumpetur; quia tunc nulli predicabitur. uita aurea est resurrectionis gloria, que in Adam a nobis fugit, sed in resurrectione recurret. Hydria est cor nostrum. Fons superna gaudia, cuius aqua non sub terra sed super terram est. Illam aquam, id est superna gaudia haurimus dum ad ea suspiramus. Sed tunc hydria super fontem conteretur, quando gaudia ad plenum recipiemus, nec pro eis amplius suspirabimus. Rota est uita nostra temporalis. Cisterna que in profundo terre habet aquas, est mundus, cuius aque turbide sunt, id est mundane uoluptates, que de cisterna mundi extrahuntur, rotali machina, dum ad eas querendas, humana uita laborat. Sed rota hec que est super  cisternam confringetur, quando homo moriendo in acquirendis mundi deliciis non occupabitur. Et tunc puluis carnis nostre in terram, spiritus uero iusti ad Deum reuertetur. He sunt rote que sequuntur animalia ambulantia, id est uite simplicium, bona opera magistrorum. Ecce de his qui ambulant in profectu meritorum, quos rote sequuntur, sed quando currunt in affectu desideriorum imitantur spiritum, non quemlibet sed sanctum.

»Ubi enim erat impetus spiritus, illuc gradiebantur [3 1Kb] .« Est enim spiritus malus, est spiritus humanus,  est spiritus diuinus. Primus impedit, secundus currit, tertius dirigit. Impedit errore, currit amore, dirigit splendore, errore falsitatis, amore sanctitatis, splendore ueritatis. Propter primum petebat Dauid spiritum quo posset maligno dominari: »Spiritu, inquit, principali confirma me [4 1Kb] .« Propter secundum spiritum quo posset sanctificari: »Spiritum tuum ne auferas a me [5 1Kb] .« Propter tertium spiritum quo posset dirigi: »Spiritum, ait, rectum innoua in uisceribus meis [6 1Kb] .« Spiritus iste humanus in diuersa trahitur, nunc a spiritu malo, nunc a Spiritu sancto. Primus enim est spiritus Dei malus, qui uexabat Saul: »Egrediar, ait, et ero spiritus mendax in ore omnium prophetarum eius [7 1Kb] .«

Propter hoc clamat spiritus humanus: »uelociter exaudi me, Domine, defecit spiritus meus [8 1Kb] .«  Sed e diuerso erudit eum Spiritus sanctus ad ueritatem: »Dabo uobis, ait, Spiritum ueritatis, et docebit uos omnem ueritatem [9 1Kb] .« Quo consolatus spiritus humanus clamat: »Spiritus tuus bonus deducet me in terram rectam [10 1Kb] .« Isti sunt currentes imitando Spiritum Dei: »Qui enim Spiritu Dei aguntur, hi sunt filii Dei; qui enim secundum spiritum sunt, que spiritus sunt sentiunt [11 1Kb] .« Hi autem qui uolant in recessu a mundanis, eleuant facies suas, id est conscientias. Notandum autem quod hec facies aliquando descendit ad imum, aliquando est circa medium, aliquando eleuatur ad summum: ad imum, se inclinans ad peccata; circa medium, faciens bona; ad summum, considerans  Dei magnalia: primum, ut quam sit rea uideatur; secundum, ut per bona opera reuertatur; tertium, ut in futuro premio delectetur. De prima facie dicitur: »Denigrata est facies eorum super carbones et non sunt cogniti in plateis [12 1Kb] .« Inde dictum est in Iob: »Si abstuleris iniquitatem que in manu tua est, et in tabernaculo tuo non fuerit iniustitia, tunc leuare faciem tuam poteris absque macula [13 1Kb] ;« de secunda: »Unumquodque eorum ante faciem suam uel coram facie sua ambulabat [14 1Kb] ;« de tertia: »Et facies eorum et penne eorum extente desuper erant [15 1Kb] .« Et in Iob: »Super Omnipotente afflues deliciis, et eleuabis ad Deum faciem tuam [16 1Kb] .« De his qui stant in excessu in supernis dicitur: »Cum fieret uox super  firmamentum, stabant et submittebant alas suas [17 1Kb] .« Et ecce tria: fit uox, stant, submittunt alas. uox reuelationis, statio considerationis, submissio humilitatis, reuelatio de supernis secretis, consideratio in meritis et premiis, humiliatio in cognitione sue paupertatis. Audi reuelationem. »Abraham ad ilicem Mambre tres uidit et unum adorauit [18 1Kb] .« Audi meritorum et premiorum collationem: »Domine Deus, ait Abraham, quid dabis mihi [19 1Kb] ?« Audi humiliationem: »Loquar ad Dominum meum, cum sim puluis et cinis [20 1Kb] .« Audi  apertius in Apostolo: »Scio huiusmodi hominem raptum usque ad tertium celum [21 1Kb] ; ecce reuelatio: »Quod presens est momentaneum et leue supra modum in sublimitate, eternum glorie pondus operatur in nobis [22 1Kb] ;« ecce consideratio meritorum et premiorum: »Non sunt condigne passiones huius temporis ad futuram gloriam que reuelabitur in nobis [23 1Kb] ;« ecce humiliatio de cognitione sue paupertatis. Ecce aliquid uobis comparauimus, de forma corporum, de profectu operum. Sequitur de euentu mirabilium: »Hec erat, ait, uisio discurrens in medio quatuor animalium. Splendor ignis et de igne fulgur egrediens [24 1Kb] .« Ecce ignis splendor, ecce feruor, ecce fulgor. Hic est euentus mirabilium. In splendore claritas celestis, in feruore uehementia caritatis, in fulgore terror ignis uel pene infernalis.  Hec discurrunt in medio quatuor animalium, dum preuident in spiritu splendoris futuram iucunditatem, caritatis suauitatem, infernalis timoris fugiendum horrorem. Primum presumebat Apostolus dicens: »Reformabit corpus humilitatis nostre configuratum corpori claritatis sue [25 1Kb] .« De secundo: »Charitas nunquam excidit [26 1Kb] ;« de tertio Dauid: »Timor et tremor uenerunt super me et contexerunt me tenebre [27 1Kb] .« Ecce quomodo euangeliste extrahunt lac de predictis uberibus, ut pascant nos de doctrina sua, et operum exemplo et conuersationis.


Duo ubera tua sicut hinnuli gemelli capree.

[CAR.] uersus iste ad laudis confirmationem repetitur,  sed cum supra sit expositus, non est necesse ut expositio repetatur. Deinde in laudibus uirginis, ad peccatorum solatium subditur:


Collum tuum sicut turris eburnea.

[THO.] Quia per collum uox procedit et esca intrat, merito per illud doctores significantur qui uoce exhortationis filios Ecclesie confirmant, et uite alimoniis recreant. Hoc collum sicut turris eburnea, quia doctores Ecclesie prestant ornatum et robur, et pulchritudinem sue uite, qua cunctis candidos se uelut ebur ostendunt, et ciuitatem Dei quasi turris ab impetu hostium defendunt. Collum Christus est, caput diuinitas, corpus Ecclesia. Per collum uerbum emittitur. Cibus ad corpus traiicitur, saliua glutitur. Quia per Christum uerbum patris  quod ipse est, mundo manifestatur. Cibus uite, id est caro eius propria, fidelibus a se ipso propinatur. Saliua, id est gratia sancti Spiritus, ad interioris hominis unctionem, de celo primum post ascensionem, quotidie per inspirationem donatur. Turris ista que est Christus habet in se, quantum est turris: fortitudinem, altitudinem, in quantum est eburnea, pulchritudinem. Fortitudinem in potentia, altitudinem in preeminentia, pulchritudinem in gratia, fortitudinem habet in humana nostra natura, fortitudinem in diuina, fortitudinem in opera. Primum  in tribulatione, secundum in incorruptione, tertium in sue hereditatis defensione, in tribulatione usque ad crucis patibulum, in incorruptione, quia non patitur defectum; in sue hereditatis defensione, quia nos protegit contra aduersarium. De prima: »Deus fortis, Pater futuri seculi [28 1Kb] ;« de secunda Iob: »Si fortitudo queritur, robustissimus est [29 1Kb] .« De tertia: »Cum fortis armatus custodit atrium suum, in pace sunt que possidet. Si autem fortior illo uenerit,« id est Christus, »uniuersa arma eius diripit [30 1Kb] .« Audi primam fortitudinem: »Torcular calcaui solus, et de gentibus non est uir mecum [31 1Kb] .« Audi secundam: »Quis appendit tribus digitis molem terre, et librauit montes in pondere et colles in statera [32 1Kb] ?« Audi tertiam:  »Sicut pastor gregem suum pascet, in brachio suo congregabit agnos, et in sinu suo leuabit, fetas ipse portabit [33 1Kb] .«---»Diligam te, Domine, fortitudo mea [34 1Kb] ,« ait Dauid.

Est etiam hec turris alta, id est Christus, qui est altus in scientia, altior in gratia, altissimus in essentia, in scientia cognitionis, in gratia sanctitatis, in essentia, qua Patri est equalis. Cognitionis qua cuncta etiam occulta cordis penetrat; sanctitatis, qua sanctior est uniuersis et uniuersos sanctificat. Patri est equalis, quia ipsum magnitudine non superat. De prima altitudine: »Excelsus Dominus et humilia respicit, et alta a longe cognoscit [35 1Kb] ;« et Isaias: »Abstinete ab homine cuius spiritus in naribus eius est, quoniam excelsus reputatus est  ille [36 1Kb] .« De secunda Iob: »Excelsior celo est, et quid facies [37 1Kb] ?« Celum enim aliquando dicitur anima iusti, aliquando angeli, quos omnes tam sanctitate quam ceteris percellit. De tertia: »Ego in altissimis habito, ait Sapientia, et thronus meus in columna nubis [38 1Kb] .« Non hoc dicimus ut per ista tria predicta gradus in Deo ponantur; sed quia in suscipientibus eius dona differentia ostenduntur. Altum est enim quod Deus purificando nostram scit conscientiam; altius quod suam infundit gratiam; altissimmus, quod nobis ostendet maiestatis sue presentiam. Pulchritudinem habet in humanitate, pulchritudinem in diuinitate, pulchritudinem in operatione, in humanitate forme elegantia, in diuinitate  claritate eterna, in operatione, creatione, recreatione, reparatione. De prima: »Speciosus forma pre filiis hominum [39 1Kb] ;« de secunda: »Candor est lucis eterne, et speculum sine macula [40 1Kb] ;« de tertia Betius [41 1Kb] :

   Pulchrum pulcherrimus ipse
Mundum mente gerens, similique imagine formans.
Hec triplex pulchritudo sumitur ab ebore, id est elephante. Prima, quia castissimum animal est, et Christus sine culpa; secunda, quia os eius candidum est, quia in candore designatur claritas eterna;  tertia, quia propter magnitudinem bestia est spectabilis, et Christus propter opera mirabilis. Faciamus quemdam interiorem hominem, cui hec assignemus: cuius caput sit intentio, corpus congeries uirtutum, collum castitas. Si enim fuerit intentio sine caritate, potius dicetur opinio quam intentio. Et uirtutes sine caritate non uirtutes sunt, sed naturales potentie. Hoc collum eburnee turri comparatur, ut caritas habet fortitudinem, altitudinem, pulchritudinem, fortitudinem contra machinas arietum; altitudinem, ut desuper iactus ueniens grauius ledat aduersarium; pulchritudinem, ne uideatur prostibulum aut sterquilinium. Arietum, scilicet impetus tentationum, iactus eleemosynarum et orationum; prostibulum uel sterquilinium,  luxurie et aliorum peccatorum. Habeat igitur fortitudinem constantie, altitudinem desiderii, pulchritudinem castitatis et innocentie. Audi fortitudinem contra arietes: »Quis nos separabit a caritate Dei, ait Paulus, tribulatio, an angustia? an persecutio? an fames? an nuditas? an periculum? an gladius [42 1Kb] ?« Ecce quam fortes arietes. Audi lapides desuper uenientes: »Charitas benigna est, patiens est, misericors est [43 1Kb] .« Audi sterquilinium ab ea remotum ut sit pulchra: »Charitas non agit perperam, non inflatur, non emulatur, non est ambitiosa, non querit que sua sunt [44 1Kb] .« Legimus turrim eburneam, ut hic, domum eburneam in Psalmo: »Myrrha, et gutta, et casia a uestimentis tuis a domibus eburneis [45 1Kb] .« Thronum eburneum,  in libro III Regum [46 1Kb] : »Fecit sibi Salomon thronum grandem de ebore.« Turris est pugnatorum, domus in pace conuersantium, thronus regum. In turri eburnea sunt, qui contra uitia innocentiam custodientes uiriliter pugnant; in domo eburnea, qui innocentes mores suos in pace componunt et ordinant; in throno sunt, qui actus suos et affectus innocenter uiuentes quotidie diiudicant. Primi dicunt: »Esto nobis, Domine, turris fortitudinis a facie inimici [47 1Kb] ;« secundi dicunt: »In domo Dei ambulauimus cum consensu [48 1Kb] .«---»Qui habitare facit unius moris in domo [49 1Kb] .« Tertii: »Feci iudicium et iustitiam [50 1Kb] .« Primos confortat Apostolus, dicens: »Fratres, confortamini in Domino, et in potentia uirtutis  eius. Non enim est nobis colluctatio aduersus carnem et sanguinem, sed aduersus principes et potestates, aduersus mundi rectores tenebrarum harum contra spiritalia nequitie in celestibus [51 1Kb] .« Secundis dicit: »Obsecro uos ut digne ambuletis cum humilitate et mansuetudine, cum patientia, supportantes inuicem in caritate, solliciti seruare unitatem spiritus in uinculo pacis [52 1Kb] .« Tertiis dicit: »Omnia probate, quod bonum est tenete, ab omni specie 148 mala abstinete uos [53 1Kb] .« Et Dauid: »Si uere utique iustitiam loquimini, recta iudicate, filii hominum;  etenim in corde iniquitates operamini in terra [54 1Kb] .« Collum tuum sicut turris eburnea. Christus fuit turris lignea, turris lapidea, turris eburnea. Lignea, in carnis infirmitate; lapidea, in resurrectionis soliditate; eburnea in ascensionis iucunditate. In primo caput copulauit corpori, per fidei sinceritatem, in secundo per incorruptionis ueritatem, in tertio in assumptione per glorie susceptionem. Inde ipse ait: »uado parare uobis locum in patria. Et iterum ueniam ad uos, et gaudebit cor uestrum [55 1Kb] .« uado parare uobis locum in patria, et iterum ueniam ad uos, et uos educam de hac miseria, et gaudebit cor uestrum, quando sedebitis ad dexteram in gloria. Ad hanc ascensionem totus in orbe terrarum mundus exsultat. Nec  mirum, quia longe incomparabiliter eius gloriosus triumphus: postquam susceperat populi que prosequuntur apostoli, comitantur captiui, occurrunt angeli, quem suscipit solium Patris excelsi. Populi cum feruore, apostoli cum amore, captiui cum honore, angeli cum stupore, solium Patris cum decore. Omnes hoc agunt cum psalmis, et hymnis, et canticis spiritualibus. Audi sermonem populi: »Surgam et circuibo ciuitatem per uicos et plateas, queram quem diligit anima mea [55* 1Kb] .« Sed cantant se inuicem admonentes: »Si consurrexistis cum Christo, que sursum sunt querite. [56 1Kb] ,« etc. Item: »uenite, ascendamus ad montem Domini [57 1Kb] .« Sed quia corporea mole grauamur, compatitur nobis. »Non enim habemus pontificem, qui non possit compati infirmitatibus nostris [58 1Kb] ,« etc. Audite nunc quod ascendit: »Christus assistens Pontifex futurorum bonorum per amplius et perfectius tabernaculum  non manufactum, ascendit semel in Sancta, eterna redemptione inuenta [59 1Kb] .« Pontifex fuit, quasi pontem faciens quo post ipsum ascenderemus in celum. Pons ille fuit crux, pons proprium corpus. Crux, quia per lignum salui facti sumus, et per sanctam crucem liberati sumus; corpus, quia »sicut aquila prouocans ad uolandum pullos suos, et super eos uolitans, expandit alas suas et assumpsit eum, atque portauit humeris suis [60 1Kb] .«---Dux fuisti, Domine, in misericordia populo quem redemisti, et portasti eum in fortitudine tua, in habitaculum sanctum tuum [61 1Kb] .« Sic prosequuntur apostoli, cum amore recolentes illud eius promissum: »uos estis qui permansistis mecum in tentationibus meis, et ego dispono uobis regnum [62 1Kb] .« Unde sic prosequuntur:  »Trahe nos post te, curremus in odorem unguentorum tuorum [62* 1Kb] .« Et ex amore clamant: »Filie Ierusalem, nuntiate dilecto quia amore langueo [63 1Kb] .« Sic iubilant apostoli Christo ascendenti, et »reuersi sunt in Ierusalem cum gaudio, et erant unanimes in oratione [63* 1Kb] ,« nos ad orationis unanimitatem inuitantes. Sequitur: »Comitantur captiui cum honore clamantes:  Agamus omnes gratias nostre salutis iudici, nostrum quod corpus uexerit sublime ad celi regiam [64 1Kb] . Et sic gratias agentes aiunt: »Saluasti nos de affligentibus nos, et odientes nos confudisti [65 1Kb] .« Item: »Magnificasti populum tuum et honorasti [66 1Kb] .« Unde: »Paululum cum pertransissem eos, inueni quem diligit anima mea; tenni illum, nec dimittam donec introducam illum in domum matris mee, et in cubiculum genitricis mee [66* 1Kb] .« Occurrunt angeli cum stupore. Unde [67 1Kb] .

Tremunt uidentes angeli
uersa uice mortalium.
Unde aiunt: »Quis est iste qui uenit de Edom, tinctis uestibus de Bosra? Iste formosus in stola sua gradiens in multitudine fortitudinis sue [68 1Kb] .«

 Istis ergo est gaudium,
Eo quod triumphat ille splendidus
Et dignus amplitudine,
Soli polique patriam,
Unam fert rempublicam [69 1Kb] .
Pater ipse suscepit cum decore. Nec mirum; quia »speciosus forma pre filiis hominum [70 1Kb] ;« et: »Omnis pulchritudo Domini exaltata est supra sidera et in nubibus eleuata [71 1Kb] .« Inde [72 1Kb] :

Patris presentans uultibus
uictricis carnis gloriam.
Inde ipse pater psallit: »Filius meus mortuus fuerat et reuixit; perierat, et inuentus est [73 1Kb] .« Ideo, »gaudere oportebat, et epulari [74 1Kb] « quia, »Gauisa sunt celi regna reditu Unigeniti [75 1Kb] .«---»Postula a me, et dabo tibi gentes hereditatem tuam, et possessionem tuam terminos terre [76 1Kb] .« Ipse quoque Christus ait: »Pater, manifestaui nomen tuum hominibus,  quos dedisti mihi, nunc autem ad te uenio [77 1Kb] .« Habet orationem pro iubilo: »Pater sancte, serua eos in nomine tuo, quos dedisti mihi [78 1Kb] .« Ecce quia »aduocatum habemus apud Patrem, Iesum Christum iustum; qui factus est propitiatio pro peccatis nostris [79 1Kb] .«---»Egrediamur ad eum extra castra improperium eius portantes; non enim habemus hic manentem ciuitatem, sed futuram inquirimus [80 1Kb] ;« ubi uadit parare nobis locum [81 1Kb] .

Ad quod notandum quod est locus militie, est locus miserie, est locus thronus iustitie, est locus solium glorie. In primo uenit homo damnatus, ut eternaliter pereat, ut ad imitandam Christi militiam se exerceat; in secundo est homo damnatus, ut eternaliter pereat, ad tertium ueniet, ut opera  sua iudici exhibeat; ad quartum, ut solium glorie teneat. Ad primum uenit Christus hominem reparare, ad secundum electos suos ab eo separare, ad tertium uiuos et mortuos iudicare, quartum uadit nobis preparare. In loco militie fuit et inuenit hominem in loco horroris et uaste solitudinis [82 1Kb] . De inferno ait Petrus: »Oportet unum  ex uobis sumere sortem ministerii huius: de quo preuaricatus est Iudas, et abiit in locum suum [83 1Kb] ,« id est in infernum. De iudicio: »Argentum habet principium uenarum suarum, et auro est locus in quo confletur [84 1Kb] ,« scilicet iudicium. De quarto: »Domine, dilexi decorem domus tue, et locum habitationis glorie tue [85 1Kb] .« Item: »Factus est in pace locus eius, et habitatio eius in Sion [86 1Kb] .« Illuc uadit Christus parare uobis locum, ibi est turris illa eburnea, de qua nunc agimus. Notandum autem quod est turris defensionis, est turris speculationis, est turris iucunde habitationis. In prima enim homo defenditur, in secunda prouentus noster aspicitur, in tertia flatus uitalis aure carpitur. Iste tres in his Canticis inueniuntur. De prima: »Sicut  turris Dauid collum tuum, que edificata est cum propugnaculis; mille clypei pendent ex ea, omnis armatura fortium [86* 1Kb] « Inde: »Esto nobis, Domine, turris fortitudinis a facie inimici [87 1Kb] .« De secunda: »Nasus tuus sicut turris Libani, que respicit contra Damascum [87* 1Kb] .« Inde: »uos qui in turribus estis, aperite portas, Dominus omnipotens fecit uirtutem magnam [88 1Kb] .« De tertia: Collum tuum sicut turris eburnea. Ebur candidum est, frigidum est, forte est. Candidum, propter glorificati corporis iucunditatem; frigidum, contra estus tentationum; solidum et forte contra mundanam corruptionem. Hic est Christus qui nos capiti nostro copulat: in prima per fidem, in secunda per spem, in tertia per speciem. Ad quam nos perducat.


 Collum tuum  sicut turris eburnea.

[CARD.] Ac si dicat: Ceruix tua, id est eminentia altitudinis tue est sicut turris ad refugium miserorum, et hec turris est eburnea; habet enim candorem castitatis et firmitatis constantiam. Nec solum candor aut firmitas in ebore designatur, sed hoc etiam quod ebur est os elephantis quod animal habet inimicitias naturales cum dracone, et ipsa beata uirgo pugnam habet cum hoste nostro perpetuam; ut nobis prestet defensionis auxilium. Sequitur:


Oculi tui sicut piscine in Hesebon, que sunt in porta filie multitudinis.

[THO.] Oculi isti sunt predicatores, quia arcana  Scripturarum discunt in occulto, que loquantur in aperto, unde filios nutriant Ecclesie. Hi merito piscinis comparantur in porta ciuitatis Hesebon constructis. Quam ciuitatem ob incolarum abundantiam filiam multitudinis appellat, quia sicut eedem piscine confluentibus ad se ciuibus continuam solebant prebere aquarum copiam, ita doctores suis auditoribus fluentia doctrine prebere non cessant. Hesebon uero que cingulum meroris dicitur, est Ecclesia, que gaudia temporalia, que prius habuit pro peccatis modo luget cum lacrymis,  a uoluptatibus mundi restrictis lumbis. In eius porta, id est in ingressu est illa probatica piscina, id est pecualis piscina, in qua lauabant sacerdotes hostie carnes, id est baptismus in quo oportet lauari eos qui ecclesiam intrant, ad immolandam propriam carnem per penitentiam in qua descendebat angelus et sanabatur unus [89 1Kb] . Quia Christus baptizatus est primus, et post eum in unitate fidei populus Ecclesie baptizatus, a peccatis est sanatus. Hec ciuitas quondam fuit Seon regis Amorrheorum, id est diaboli qui est rex amaricantium, quod sonat Amorrheus. Hec piscina quatuor significat piscinas. Prima est legalis, secunda initialis, tertia sacramentalis, quarta moralis. Prima est Mosaice legis textus, secunda baptismus, tertia  Christi corpus, quarta humanus affectus. In prima obseruantes lauabantur temporali pena, in secunda peccatores ab originali culpa, in tertia est sacramentorum uis regeneratiua, in quarta lauatur offensa quotidiana. In prima est aqua historica: quinque porticus, quinque libri Moysi » [90 1Kb] In his iacebat multitudo languentium,« scilicet qui erant in peccatis inueterati: languor enim est morbus inueteratus; »cecorum,« quia sine intelligentia spirituali; »claudorum,« quia soli innitebantur operi; »aridorum,« quia carebant gratia; »exspectantium aque motum,« scilicet sanctorum Patrum, qui exspectabant aduentum Christi, id est Angeli magni consilii, qui descenderet in magnam piscinam ueniens in mundum, et sic moueretur  aqua, id est in spiritalem intelligentiam littera, uel austeritas legis in gratiam; et sic sanaretur unus, id est unum fierent omnes credentes in Christo. Secunda piscina est baptismus, quam diximus initialem, quia est initium omnium sacramentorum, et in ea omnes initiantur fideles. Eius aqua materialis est, sed sanctificata. In ea descendit magni consilii Angelus, quoniam est a Ioanne baptizatus. Hic habet quinque porticus, scilicet illos quinque actus qui obseruantur in forma baptizandi. uel iuxta quosdam, pabulum salis, aurium linitio, ingressus in ecclesia, scapularum et pectoris unctio, trina intinctio in aqua. Primus est exorcismus, id est adiuratio qua expellitur diabolus, qui in languore,  id est consuetudine peccandi tenebat multos, et hoc signum quod sanatur ibi multitudo languentium; secundus actus est catechismus, id est instructio, scilicet quid est tenendum Christianis, in quo sanantur ceci; tertium est fidei professio, et Satane abrenuntiatio, in hoc sanantur claudi, quia non recte ambulant in fide; quartum est unctio chrismatis et olei, in hac sanantur aridi, scilicet qui erant sine Dei gratia; quintum est aque immersio, in hoc impletur eorum desiderium, qui exspectabant aque motum, id est mutationem historie in spiritualem intelligentiam, uel austeritatis  in misericordiam. In his quinque actibus quinque beneficia in baptismo collecta. In his quinque generibus hominum intelliguntur. Languidis enim languor nature, id est fomes peccati, debilitatur; cecis, originalis culpa, per quam genus humanum cecabatur, remittitur; claudis, fortitudo uirtutum donatur; aridis, per gratiam exterior sanctificatio relaxatur. Exspectantibus aque motum, regnum celorum aperitur, ut aqua nostre corruptionis in aquam incorruptionis conuertatur. De aqua: »Fluminis impetus letificat ciuitatem Dei [91 1Kb] .«

Tertia piscina est Christi corpus. Hec habet aquam materialem que de latere eius exiuit [92 1Kb] , et sanguinem qui perfecte abluit. Hanc diximus  sacramentalem, quia ab ea multa alia sacramenta sumunt efficaciam. In hanc descendit magni consilii Angelus, id est Dei Filius, assumens carnem humanam. Et mota est aqua nostre culpe, pro qua accepimus aquam gratie. Hec quinque porticus habet, scilicet quinque uulnera pedum, manuum, lateris. In his iacebat multitudo languentium, corruptione nature; cecorum, tenebris ignorantie; claudorum, dissoluta euagatione; aridorum, priuatione gratie; exspectantium aque motum, id est ablutionem culpe et reformationem pene. Corruptionem nature, qua culpe et pene homo subiiciebatur; tenebris ignorantie, qua morbus ignorabatur; dissoluta euagatione, quia de medicina desperabatur; ablutionem culpe, et reformationem  pene, quod per prophetas promittebatur. De primo Isaias: »Omne caput languidum, et omne cor merens [93 1Kb] .« Sed in hac piscina, »uere languores nostros ipse tulit [94 1Kb] .« De secundo: »Ceci sunt et duces cecorum [95 1Kb] ;« et: »Cecitas ex parte contigit in Isrel [96 1Kb] .« Sed per aquam huius piscine illuminantur ab eo qui »illuminat omnem hominem uenientem in hunc mundum [96* 1Kb] :« sicut scriptum est in propheta: »Tunc aperientur oculi cecorum, et aures surdorum patebunt [97 1Kb] .« Sed suam infirmitatem sciebat Dauid, cum diceret: »Miserere mei, Domine, quoniam infirmus sum [98 1Kb] .« De tertio dicit Paulus: »Genua dissoluta erigite, gressus rectos facite pedibus uestris, ut non claudicans quis erret  [99 1Kb] .«---»Forti, ait, animo esto, in proximo est ut a Deo cureris [100 1Kb] .« De quarto conqueritur Dauid: »Defecerunt sicut fumus dies mei, et omnia ossa mea sicut cremium aruerunt [1 1Kb] ;« et: »Percussus sum ut fenum, et aruit cor meum [2 1Kb] ;« et: »Dies mei sicut umbra declinauerunt et sicut fenum arui [3 1Kb] .« Sed unctionem attulit gratie, qui dixit. »Spiritus Dei super me, eo quod unxerit me, ad annuntiandum mansuetis misit me [4 1Kb] .« Itaque »Unctionem habetis a sancto: et ipsa docet nos de omnibus [5 1Kb] .« Unde 149 habetis clamare post ipsum:  »Trahe me post te, curremus in odore unguentorum tuorum [6 1Kb] .« De quinto, per aquam huius piscine que mota est egrediens de latere, mota est aqua tam culpe quam pene; unde Propheta: »uidi aquam egredientem de templo a latere dextro, et omnes ad quos peruenit aqua ista salui facti sunt [7 1Kb] .« De his aquis, scilicet culpe et pene, dicit Dauid: »Saluum me fac, Deus, quoniam intrauerunt aque usque ad animam meam [8 1Kb] .«

De hac mutatione nostre miserie dictum est: »uidi celum nouum et terram nouam,« id est animam et corpus, »et mare non est [9 1Kb] ,« id est amaritudo culpe et pene. Quarta piscina est cor hominis quam moralem diximus: hec habet aquas suas, id est affectiones. Quandoque porticus habet,  scilicet quinque sensus: hec habet aliquando aquas turbidas, id est turpes affectiones, aliquando claras, scilicet sanctas affectiones. He quandoque surgentes ab interiori deriuantur per sensus ad exteriora; unde Dominus in Euangelio: »Non quod in os intrat, coinquinat, sed quod de corde procedit. De corde enim exeunt cogitationes male, homicidia, adulteria, [10 1Kb] « etc. Quandoque autem ab exteriori per eosdem sensus interius fluunt, unde propheta: »Intrauit mors per fenestras nostras, et ingressa est domum nostram, disperdere ibi paruulos nostros [11 1Kb] .« In porticibus eius iacet multitudo languentium, cecorum, claudorum, aridorum exspectantium. Languidi pusillanimitate, ceci mundi uanitate, claudi parcentes pedi spirituali, et innitentes  in carnali pede, aridi, qui bona faciunt sine deuotione, exspectantes aque motum, qui peccant et tamen exspectant locum uenie. Pusillanimitate, quia timent religionis asperitatem, mundi uanitate, quam putant summam beatitudinem, innitentes pedi carnali, quia delectat eos descendere in ceni uilitatem, facientes bona sine deuotione, propter seruilem timorem, uel laudis amorem. Exspectantes aque motum, id est peccatorum ueniam, scientes Deum misericordem. Primi »trepidauerunt timore ubi non erat timor [12 1Kb] ;« de secundis ait Dauid: »Lumen oculorum meorum ipsum non est mecum [13 1Kb] .«---»Inueterati sunt et claudicauerunt a semitis suis [14 1Kb] ;« de quartis ait Iob: »Si continuerit  Dominus aquas, omnia siccabuntur; si emiserit eas, subuertent terram [15 1Kb] ;« de quintis: »Abyssus autem uallauit me, et pelagus cooperuit caput meum [16 1Kb] .« Putas uidebo templum sanctum tuum aquis istis motis. Angelus Domini descendit in hanc piscinam, et mouet aquam: quoties Christus inspirat cor nostrum, et stultas affectiones conuertit in bonas. Que sicut dictum de malis, aliquando interius oriuntur et deriuantur per sensus ad exteriora; unde [16* 1Kb] : »Domine,« a timore tuo »concepimus,« scilicet in corde, »et parturiuimus« operandi  deliberationem; »et peperimus spiritum« salutis in operatione. Et aliquando exterius fides oritur, et intus fertur; unde: »Quia uidisti me, Thoma, credidisti [17 1Kb] .« Prius enim uidit exterius, unde fides nata est interius. Quatuor aquas legimus miraculose motas, scilicet Mara, impositione ligni, amaritudinem in dulcedinem mutasse [17* 1Kb] : Iordanem ad transitum arce de deserto in terram promissionis cursum suum conuertisse [18 1Kb] ; aquas Iericho, Eliseo infundente sal, corruptionem in sanitatem uertisse [19 1Kb] ; Dominum aquam in uinum mutasse [20 1Kb] . Prima aqua mutauit saporem, secunda cursum, tertia effectum, quarta speciem. Prima est impetus tribulationum, secunda est fluxus affectionum, tertia corruptio morum, quarta abusus gratiarum.  De prima: »Saluum me fac, Deus, quoniam intrauerunt aque usque ad animam meam [21 1Kb] ;« de secunda: »uox Domini super aquas, Deus maiestatis intonuit, Dominus super aquas multas [21* 1Kb] ;« de tertia: »Eripe me et libera me de aquis multis et de manu filiorum alienorum [22 1Kb] ;« de quarta: »Argentum tuum uersum est in scoriam, uinum tuum mistum est aqua [23 1Kb] .« In motu prime, sanantur languidi pusillanimitate. Dum enim recolunt Christum pro se in ligno pependisse, tribulatio, prius amara, incipit dulcescere; unde: »Re cogitate illum, qui talem sustinuit aduersus semetipsum contradictionem, ut non fatigemini animis uestris deficientes [24 1Kb] .« Item: »Dicite pusillanimis: Nolite timere [25 1Kb] .« In motu secunde, sanantur ceci. Cum enim uident  arcam, id est carnem Domini, transeuntem de deserto huius mundi in terram promissionis, id est patrie celestis, erigunt post ipsam oculos respicientes superna, et abiicientes albuginem mundane uanitatis; et prius stant aque, que ibant in mare Mortuum, id est cogitationes, que ducebant ad infernum; secundo crescunt in montem magnum, id est crescunt in caritatis affectum; tertio conuertuntur usque ad Sarthan [26 1Kb] , quod interpretatur tribulatio eorum, quia tantum crescit caritas, ut desiderent pati propter Christum. Ecce impletum est illud propheticum: »Aperientur oculi cecorum [27 1Kb] ,« ut dicit Apostolus: »Deus Pater det uobis illuminatos oculos cordis uestri, ut sciatis que sit  spes uocationis eius [28 1Kb] .« In motione aque tertie, sanantur claudi; Eliseus enim qui dicitur Dei mei salus, id est Christus, mittit sal in aquas corruptas, scilicet uerbi, exempli, miraculi. Que uidentes et audientes qui corrupti erant moribus, quibus male ambulabant, quasi pede corrupto ei se conformantes sanos assumunt mores, quasi, relicto pede debili, fortiori adherentes, ut dicant: »Pes meus stetit in directo [29 1Kb] ,« sicut ait Isaias: »Tunc saliet sicut ceruus, claudus [30 1Kb] .« In motu quarte aque, sanantur aridi uidentes quod Christus plenus gratia et ueritate in omnibus que gratiose egit, non mundanum  sed Dei fauorem quesiuit; unde Apostolus ad Timotheum: »Noli negligere gratiam que in te est [31 1Kb] .« quod faceret, si fauorem humanum inde exspectaret. Inde: »uidete ne in uacuum gratiam Dei recipiatis [32 1Kb] .« Hi bona que sine deuotione faciebant, iam deuote facientes sicci non sunt, attendentes illud euangelicum: »Cum ieiunas unge caput tuum,« id est animam, »et faciem tuam laua [33 1Kb] ,« id est conscientiam tuam.


Oculi tui sicut piscine in Hesebon qui sunt in porta filie multitudinis.

[CARD.] Filia multitudinis non tantum unius patris, dicitur peccatrix anima, que non est Christi filia, sed tot demonum quot uitiis est polluta. Porta autem huius filie est porta oculorum, per quam frequenter  intrant qui animam depredantur sicut habetur superius: »Oculus meus depredatus est animam meam [34 1Kb] .« uerum cum penitet anima peccatrix, in hac porta sunt piscine, id est aquarum, et lacrymarum copie, que piscine dicuntur esse in Hesebon, que interpretatur cingulum meroris, id est meror cingens, ut intelligatur intransitiue. Nam meror penitentie cingit hominem; et restringit peccatorum saniem: sicut ruta cingit uulneratum, et restringit sanguinis fluxum. Huius cinguli defectum deplorat Isaias [35 1Kb] . Non est malagma apponere, neque alligaturas, neque oleum. Commendatur ergo beata uirgo a gratia lacrymarum in hoc uersiculo, quod uidelicet sic abundauerunt oculi eius in lacrymis deuotionis, sicut abundant lacrymis  penitentie oculi peccatoris [36 1Kb] . Dicit ergo: Oculi tui in abundantia lacrymarum deuotionis et amoris similes sunt piscinis, id est aquarum copie, existentium in Hesebon, id est in merorem penitentie: qui peccati uulnera restringit, ne fluant, et iste piscine sunt in porta filie multitudinis, id est in oculis anime peccatricis, que penitens deflet, quod multorum fuerit filia uitiorum. Iterum solatium peccatorum subditur in laude uirginis.


Nasus tuus sicut turris Libani, que respicit contra Damascum.

[THO.] Quia per nasum solent odores et fetores discerni, per illum designantur dispensatores uerbi Dei; qui superius ex certis causis in uberibus, collo  et oculis Ecclesie sunt designati. Discretionem enim habere debent, que est mater uirtutum, ut sciant discernere quis uere, quis ficte ambulet; ne uitium specie uirtutis se palliet. Qui autem habent gratiam merito turri Libani comparantur, que respicit contra Damascum, quia eminentissimum tenent locum aliis preuidentes: et ideo sunt in Libano, monte excelso, et fortiter pro Ecclesia sustinent aduersitates, unde sunt turris. Damascus potus sanguinis dicitur, id est diabolus, qui sitit sanguinem nostrum, id est uitam. uel per Damascum carnales designantur, contra quos ponitur turris, id est fortitudo predicatorum.  »Mons Dei mons pinguis est [37 1Kb] ,« quicunque ad Deum sursum leuat cor suum, multam in eo habens deuotionem. Huic autem monti opponitur Damascus qui dicitur potus sanguinis, id est diabolus, qui sitit sanguinem animarum nostrarum. Primo laborat ut langueat affectus; secundo, ut caliget rationis oculus, tertio, ut infirmetur corpus. Langueat affectus, ne sentiat supernam suauitatem, caliget oculus, ne intelligat ueritatem, infirmetur corpus, ut suam causetur debilitatem. Per primum refrigescit caritas, per secundum errat ceca simplicitas, per tertium auget peccatum impunitas. De primo Dominus: »Quia abundauit iniquitas, refrigescet multorum caritas [38 1Kb] .« Iniquitas emphatice dicitur diabolus. De hac caritate econtra precipitur  in lege ut ignis iugiter ardeat in altari [39 1Kb] , id est caritas in corde. De secundo ait Dominus ad Abimelech, cum peccasset auferendo Saram marito suo: »Scio quod simplici corde feceris: et ideo peperci tibi [40 1Kb] .« Tales sunt »Columba seducta et non habens cor [41 1Kb] .« De tertio monet Apostolus: »Mortificate membra uestra que sunt super terram [42 1Kb] .«---»Spiritus quidem promptus est: caro autem infirma [43 1Kb] .« Propterea diabolus suadet ut delicate nutrias seruum tuum, id est corpus ut postea sentias eum contumacem. Contra hec igitur oportet ut affectus infirmetur, ratio illuminetur, infirmum corpus adiuuetur. Si igitur mons es, esto mons Libani, qui dicitur candidatio, ut meditando supernam suauitatem sic acquiras deuotionis inflammationem;  habeto nasum, pete a Deo spiritum discretionis ad rationis illuminationem; esto turris, recole penas infernales, et sic acquiras patientie fortitudinem. De his ait Ieremias: »De excelso misit ignem in ossibus meis [44 1Kb] ,« hoc de primo. »Et erudiuit me [45 1Kb] ,« hoc de secundo. »In me uertit, et conuertit manum suam tota die [46 1Kb] ,« hoc de tertio. De primo Dauid: »In meditatione mea exardescet ignis [47 1Kb] ,« id est ad supernorum meditationem. Habeto affectionum inflammationem. De secundo: »Intellectum da mihi et uiuam [48 1Kb] .« De tertio: »Ingrediatur putredo in ossibus meis et subter me scateat, ut requiescam in die tribulationis, et ascendam ad populum accinctum nostrum [49 1Kb] .«

 Nasus per nares odorat. Inuenimus tria genera narium. Sunt enim nares demonis, sunt nares suis, sunt nares hominis. De primis egreditur fumus, in secundis est circulus, in tertiis est spiritus. Pro primis dicit Dominus de Behemoth: »De naribus eius procedit fumus [50 1Kb] .« De secundis Salomon: »Circulus aureus in naribus suis mulier pulchra et fatua [51 1Kb] .« De tertiis Isaias: »Quiescite ab homine cuius spiritus in naribus eius est, quoniam excelsus reputatus est ille [52 1Kb] .« De primis procedit fumus, id est cautela diaboli, ad deceptionem; in secundis est  aureus circulus, id est sapientia carnis, ad delectationem; in tertiis est spiritus ad boni et mali discretionem. De primis in Genesi: »Erat serpens callidior cunctis animantibus terre [53 1Kb] .« Et Apostolus: »Timeo ne sicut serpens seduxit Euam astutia sua, ita corrumpantur sensus uestri a caritate Dei que est in Christo Iesu Domino nostro [54 1Kb] .« De circulo aureo qui est in secundis: »Perdam, ait, sapientiam sapientium, et prudentiam prudentium reprobabo [55 1Kb] ;« et: »Sapientes sunt ut faciant mala: bene autem facere nescierunt [56 1Kb] ;« et: Sapientia carnis mors est [57 1Kb] .« Tales »dicentes se esse sapientes stulti facti sunt [58 1Kb] .« De spiritu qui est in tertiis: »Beatus homo qui inuenit sapientiam, et qui affluit prudentia [59 1Kb] .« Unde in lege scriptum  est: »Sacerdos non seruiet in tabernaculo si sit fracto pede; si naso [60 1Kb] ,« etc. Inde etiam orat Ecclesia: »Da nobis, Domine, quesumus, semper spiritum cogitandi que recta sunt propitius, et agendi [61 1Kb] .« Item: Primus nasus ut foramen clibani, secundus ut corium tympani, tertius ut turris Libani. Foramen clibani, quod fumum euaporat, corium tympani, quod unctum deterius sonat; turris Libani, qui altitudine fumum clibani excedat. Clibanus fumum euaporat, dum Satanas incendit tentationibus; corium tympani unctum deterius sonat, dum sapiens secundum carnem uoluptatibus impinguatus deterius sonat psalmis, hymnis, et canticis spiritualibus. Primum quia, »dum superbit impius, incenditur pauper [62 1Kb] .« Secundum quia, »non est Deus in  conspectu eius, inquinate sunt uie illius in omni tempore [63 1Kb] .« Turris altitudine fumum superat, dum discretus homo sursum cor suum eleuat et ibi inuenit auxilium in tentationibus. Unde: »Ad te, Domine, leuaui animam meam; Deus meus, in te confido, non erubescam [64 1Kb] .« Item nasus purgat capitis humorem, 150 ministrat anime respirationem, habet odorum discretionem. Purgat capitis humorem, id est animam que est caput nostrum, mundat a peccatis. Dat anime respirationem ut exeat et occupetur aliquando in temporalibus ordinandis, aliquando interius uacet celestibus me itandis. Habet odorum discretionem, quia apud se tractat utrum commode uel incommode agat de  omnibus istis. De primo ait Apostolus: »Expurgate uetus fermentum, ut sitis noua conspersio sicut estis azymi [65 1Kb] .« De secundo quantum ad exteriorem ordinationem dicitur: »Qui bene ministrauerit, bonum gaudium acquiret [66 1Kb] ;« quantum ad meditationem dicit Dauid: »Memor fui Dei et delectatus sum [67 1Kb] .« De odore, id est discretione, dictum est: »Diligenter agnosce uultum pecoris tui [68 1Kb] ,« etc., et peta:

Discernas primum quid turpe, quid utile, quid non.
Item, iuxta alium:

. . . . uideas quid ferre recusent,
Quid ualeant humeri.
Nasus nobis designat supernorum bonorum odorem quem perceperat, qui dicebat: »Curremus in odorem unguentorum tuorum [69 1Kb] .« Sed hic odor quasi turris debet esse in conuersationis rigore. Libanus exempli uel miraculorum splendore, quia Libanus est dealbata. Contra Damascum, qui dicitur potus sanguinis, fructuose caritatis feruore. Ut autem in uno sumamus exemplum, talis fuit beatus Benedictus, qui plus petiit mala mundi perpeti, quam laudes, malens pro Deo laboribus fatigari, quam mundi huius fauoribus extolli, cuius uita miraculosa, ecce Libanus; conuersatio religiosa, ecce turris; institutio fructuosa, que respicit  contra Damascum. Horum quoque in eo perseuerantiam designat consummatio eius gloriosa, uita miraculosa, dum suscitauit mortuorum funera; conuersatio religiosa, qua sustinuit dura et aspera; institutio fructuosa, qua docuit fugere et mundi prospera despicere; consummatio gloriosa, qua deposuit presentis miserie pondera. Primum, ut daret lumen infidelibus; secundum, ut fieret exemplum in delictis languentibus; tertium, ut daret formam rudibus; quartum, ut fieret gaudium supernis spiritibus. In primo fuit lucerna super candelabrum, ut luceret eis qui in domo sunt [70 1Kb] . »Semita enim iustorum quasi lux splendens procedit et crescit usque ad perfectum diem [71 1Kb] ,« ut dicerent etiam infideles: »Quia uidimus mirabilia  hodie [72 1Kb] .« In secundo dicit cum Apostolo: »Obsecro uos ut exhibeatis corpora uestra hostiam uiuentem, sanctam, Deo placentem [73 1Kb] .« Item: »Nolite timere eos qui occidunt corpus, animam autem non possunt occidere [74 1Kb] .« Ut et ipsi respondeant: »Curramus ad propositum nobis certamen, aspicientes in auctorem [75 1Kb] ,« etc. In tertio ait: »Tanquam paruulis in Christo lac uobis potum dedi, non escam [76 1Kb] .« Item: »Obsecro uos ut digne ambuletis uocatione qua uocati estis [77 1Kb] .« Ut ipsi iam informati respondeant: »Introduxit nos rex in cellam uinariam, ordinauit in me caritatem [78 1Kb] .« In quarto: »Gloria Libani data est ei [79 1Kb] ,« pro uite candore, quod sonat Libanus. Pro peccatorum circumcisione quod est Carmelus, pro uite feruore,  quod est Saron. Sed et angeli clamant: »Euge, serue bone et fidelis, intra in gaudium domini tui [80 1Kb] .« Benedictus iste, non solum et benedictus, sed sanctus, sed beatus. Benedictus, quia »benedictionem omnium gentium dedit illi [81 1Kb] ;« sanctus, quia »in eo sanctificauit tabernaculum suum [82 1Kb] ;« beatus, utpote: »Beatus uir cui non imputauit Dominus peccatum, nec est in spiritu eius dolus [83 1Kb] .« In primo: »Populos instruxit ad prestandum Deo obsequium,« in secundo preparauit  hospitium, in tertio iam securus accessit ad premium. Sed nunc ista prosequamur: »Benedictionem omnium gentium dedit illi.« Sunt gentes quibus dat Dominus benedictionem necessitudinis, sunt quibus dat benedictionem plenitudinis, sunt quibus dat benedictionem dulcedinis. Prima est in bonorum sufficientia, secunda in uirtutum copia, tertia in dulcedine, qua pregustatur gloria. De prima dicitur: »Benedixit Dominus domui Aegypti propter Ioseph [84_86 1Kb] .« Item Satan ad Dominum de Iob: »Operibus manuum tuarum benedixisti [87 1Kb] .« De secundo: »Benedictus uir qui confidit in Domino, et erit Dominus fiducia eius [88 1Kb] .« Item: »Benedictio Domini super caput iusti [89 1Kb] .« De tertia: »Domine, preuenisti eum in benedictionibus  dulcedinis [90 1Kb] .« He sunt benedictiones omnium gentium. His Benedictus fuit beatus, benedictus, quia celestium perceperat odorem. Sufficiebant enim ei, quamuis parua et pauca temporalia. Nec dubium quin fuit in eo uirtutum copia; pregustata est et preordinata dulcedo que est in patria. Sanctus quoque fuit, quia »sanctificauit in eo tabernaculum suum Altissimus [91 1Kb] .«

Triplex est sanctificatio: prima est cum diuinis usibus aliquid consecratur, secunda est cum aliquis renouatus a peccato, in bonis confirmatur, tertia est cum quadam priuilegiata gratia cum Deo conuersatur. De prima dicitur: »Sanctificauit Moyses tabernaculum, et omnia utensilia eius [92 1Kb] ; de secunda: »Sanctifica illos hodie et cras;  tertia enim die apparebit maiestas in eis [93 1Kb] .« Item: »Sanctificati sunt ergo sacerdotes et leuite, qui portabant arcam Domini [93* 1Kb] .« De tertia: »Tu in sancto habitas, laus Isrel [94 1Kb] .« Talis sanctus fuit iste Benedictus. Ipse quoque iam beatus est, sed tripliciter. Primo, quia securus est ab inferni horrore; secundo, quia stabit in iudicio sine timore; tertio, quia uidebit regem in decore. De primo Iob: »In sex tribulationibus liberabit te; in septima non tanget te malum [95 1Kb] .« In secundo: »Letabitur iustus cum uiderit uindictam, manus suas lauabit in sanguine peccatoris [96 1Kb] .« De tertio, ut dictum est: »Regem in decore suo uidebunt oculi eius [97 1Kb] .« Isti tales plus appetunt mala mundi quam prospera, quia nasus inest eis, quasi turris Libani, cum odorat  superna. Contra Damascum, dum conspicientes diaboli machinas, mundi despiciunt oblectamenta. Notandum quod triplex est malum mundi: dicitur enim malum culpa, dicitur malum uoluntaria penitentia, dicitur malum quelibet afflictio mundana. Primum penitus est fugiendum, secundum uoluntarie amplectendum, tertium patienter suscipiendum. Primum enim inquinat, secundum lauat, tertium si patienter sustinetur, meritum parat. De primo dicitur: »Sapientes sunt ut faciant mala [98 1Kb] ;«  Item: »Qui male agit, odit lucem [99 1Kb] ;« de secundo: »Dicit omnis emptor: Malum est, malum est. Cum autem recesserit, tunc gloriabitur [100 1Kb] .« Item, in Leuitico: Si quis nouit quod bene uel male egit; si non impleuit uotum, offerat agnum [1 1Kb] .« De tertio dicitur: Si est malum, infligitur aliquando a Deo, aliquando ab homine, aliquando a diabolo. A Deo ad probationem uel correptionem, ab homine ad ultionem, a diabolo, ut trahat ad desperationem. De primo: »Si est malum in ciuitate, quod Dominus non faciat [2 1Kb] ;« de secundo, Samson: »Nisi arassetis in uitula mea, non soluissetis problema: ergo faciam uobis malum [3 1Kb] ;« pro tertio, tentauit Iob flagellis, inde dictum est ibi: »Audientes tres amici Iob omne malum quod acciderat  ei, condixerunt ut uenirent ad eum et consolarentur [4 1Kb] .« Omnia mala hic sustinuit Iob, sed ut turris Libani, scilicet fortis cum gaudio, contra Damascum, scilicet diabolum, omnia sustinuit. Sed notandum quod turris hec aliquando respicit contra Tyrum, quod dicitur conturbatio; aliquando contra Damascum, quod est potus sanguinis; aliquando contra Babylonem, quod est conturbatio; aliquando contra Hierusalem, quod est pacis uisio. Primum ut fugiat mundi stultitiam, secundum ut caueat diabolicam phantasiam, tertium ut euitet inferni angustiam, quartum ut se paret ad pacem et gloriam. De primo: »Nolite diligere mundum neque ea que in mundo sunt [5 1Kb] ;« de secundo: »Non  ignoramus astutias diaboli. Angelus enim Satane transfigurat se in angelum lucis [6 1Kb] ;« de tertio: »Quis poterit habitare de uobis cum igne deuorante [7 1Kb] ?« de quarto: »Gloriosa dicta sunt de te, ciuitas Dei [8 1Kb] ,« ad quam perducat Christus: »cui est honor et gloria in secula seculorum. Amen [9 1Kb] .«


Nasus tuus sicut turris Libani, que respicit contra Damascum.

[CARD] Damascus interpretatur sanguinem bibens, et significat diabolum, qui sitit bibere sanguinem peccatorum. Contra eius insidias opponitur nasus, id est beate uirginis discretio, que ipsius presentit malitiam, et a longe preuidet quasi de specula, unde et turri comparatur, a qua de longe uidentur inimicorum incursus: ipsa ergo et a longe respicit  contra hostem, et sicut turris pro nobis se fortiter se opponit, et dicitur turris Libani, quasi in Libano monte sita, qui candor interpretatur. Ut per hoc ostendatur quod candore uirginitatis, tanquam pede, conterere ualeat caput serpentis [10 1Kb] . Sequitur:


Caput tuum ut Carmelus, et come capitis tui ut purpura regis iuncta canalibus.

[THO.] Caput sponse est mens anime fidelis; quia sicut capite membra reguntur, sic cogitationes mente disponuntur, unde cogitationes que innumerabiles omnibus horis ac momentis humana de mente prodeunt, apte figurantur in comis. Sic quoque  est de Ecclesia, quia si et meritis differt multitudo credentium, tamen sunt cor unum et anima una [11 1Kb] .« In Carmelo Elias orauit et pluuiam impetrauit [12 1Kb] . Inde est quod caput sponse ut Carmelus, quia corda electorum et sublimia sunt super conuersationem, et Domino in se ascensum prebent per quotidianos uirtutum profectus. Carmelus scientia circumcisionis dicitur. Quod bene conuenit Ecclesie que potius caput suum, id est mentem, circumcidit, quam carnem. Purpura regis, passio est Christi. Huic come assimilantur, quia iustorum cogitationes frequenter circa passionem Domini uirtutum, et eam emulantur et fide sancte crucis muniuntur. Carnales uero qui purpuram regis suscipiunt, precordia sunt fidelium Christi. Lana que in canalibus  mittitur, ut postea in ornamentum regis assumatur, est humilitas conscientie fidelis, que per passiones ad habitum Regis eterni proficit de die in diem. Caput sponse est anima iusti. Hec comparatur Carmelo, interpretationis ratione, ratione uictorie, ratione impetrate pluuie. Ratione interpretationis, quia Carmelus dicitur scientia circumcisionis; ratione uictorie quam habuit Elias de sacerdotibus Baal in eo tempore tribulationis: ratione impetrate pluuie in tempore siccitatis. Similiter in anima. Primus enim debet in ea fieri peccatorum circumcisio, secundo tentationum expugnatio, tertio pluuie, id est gratie infusio. Ad primum nos inuitat Christus in sua circumcisione, ad secundum in passione, ad tertium in sancti  Spiritus missione. In figura huius rei Iacob ueniens de Mesopotamia, prius fluuium Roboch transiuit, scilicet fluida peccata, secundo luctatus est cum angelo, tertio benedictionem accepit [13_14 1Kb] . Itaque prius debet homo a peccato circumcidi, sed prius debet cedi, secundo concidi, tertio circumcidi. Cedi in corde interiori merore, concidi in corpore penitentie dolore, circumcidi excludendo occasiones peccandi discipline rigore. De primo: »Scindite corda uestra et non uestimenta uestra [15 1Kb] ;« de secundo: »Conscidisti saccum meum, et circumdedisti me letitia [16 1Kb] ;« de tertio: »Deponentes omne onus et circumstans nos peccatum, curramus ad propositum nobis certamen [17 1Kb] .« Hec de interpretatione.  Sequitur de ratione uictorie. uideamus quid fecerit Elias. Primo impediendo sacerdotum Baal sacrificium, eos deuicit; secundo in igne de celo sacrificium suum obtulit, tertio uictos occidit. Pari ratione post circumcisionem statum sacerdotis Baal debemus, id est tentationes diaboli, uiriliter pugnando expugnare; secundo in igne de celo, id est in feruore caritatis propter uictoriam Deo sacrificium laudis offerre; tertio mundum spernendo, orationis gladio tentationes exstinguere superatas. De primo Salomon: »Fili, si te lactauerint peccatores, ne acquiescas eis [18 1Kb] ;« de secundo:  »Immola Deo sacrificium laudis [19 1Kb] .« In figura tertii Samuel qui interpretatur postulatio Dei, id est orationis gladius, occidit Agag regem Amalec, qui dicitur meditatio, que est rex Amalec, id est principium allingentium uoluptatum quod Amalec interpretatur: ecce de ratione uictorie. Sequitur de ratione impetrate pluuie.

uideamus ergo quid post hec fecerit Elias? »Pronus in terram misit faciem suam inter genua et dixit puero suo: Respice contra mare. Ille autem contemplatus dixit: Non est quidquid. Et Elias: Reuertere septies. Septima uice: Ecce nubecula de mari ascendens quasi uestigium hominis [20 1Kb] .« Moraliter facies 151 est conscientia nostra, quia per eam Deo cognoscuntur.

 Genua, que flexibilia sunt, humilitatem designant. Igitur post circumcisionem peccatorum, post uictoriam tentationum, de se debet conscientia humilia sentire. Mittit ergo puerum suum, scilicet rationem, uidere contra mare, id est amaritudinem passionum, id est ratione inspicit quam consolationem a Deo exsequatur uel consequatur de predictorum perpessa amaritudine. Sed quia humana ratio nichil uidere potest sine septiformi gratia, ait: »Non est quidquam.« Unde Elias ait: »Reuertere septies,« id est septiformem gratiam quere. Unde septima uice, id est adiuuante gratia septiformi, uidet nubeculam ascendentem de mari, id est adiutorium diuinum que affert pluuiam, id est Dei gratiam quasi  uestigium hominis, ut in ea non bestialiter uiuat, sed in ea tanquam homo, id est rationale animal, de uirtute in uirtutem procedat. Allegorice facies inter genua, est Sapientia Patris in carne nostra nascendo, moriendo humiliata. Pueri sunt prophete qui respiciunt contra mare, id est preuiderunt in spiritu amaritudines passionum Christi. Sed nec tunc habita est plenitudo pluuie, id est glorie, nisi nube de mari ascendente, id est carne Saluatoris post resurrectionem de mundo ad Patrem transeunte, et septiformem Spiritum nobis mittente. »Que ascendit quasi uestigium hominis,« ut in se nobis ostenderet modum spiritualis post ipsum ascensionis. Sequitur: Come capitis illius quasi purpura regis iuncta canalibus. Si caput est anima, merito come  que ex eo pendent, cogitationes dicuntur. Iste come aliquando sunt ut saccus regis, aliquando ut purpura regis, aliquando ut corona regis. Ut saccus regis sunt quando tractant apud se de incarnatione Christi humilitatem; ut purpura regis sunt quando retractant de passione sanguinis effusionem. Ut corona regis sunt, quando admirantur de resurrectione  et ascensione gloriam et honorem. Humilitatem, qua »seipsum exinaniuit formam serui accipiens [21 1Kb] .« De passione sanguinis effusionem, qua »usque ad mortem factus est Patri obediens [22 1Kb] .« De resurrectione et ascensione, gloriam et honorem, qua regnat cum Patre, et in uestimento suo »Rex regum et Dominus dominantium« scriptum habens [23 1Kb] . Prime igitur tunice sunt colore Iuteo, secunde rubeo, tertie aureo. Luteo, quando per humilitatem nos ipsos lutum reputantes despicimus; rubeo, quando passionum Christi participes fieri cupimus; aureo, quando ad gloriam resurrectionis eius aspiramus. Audi tunicas luteo: »Memento, queso, quod sicut lutum feceris me, et in puluerem reduces me [24 1Kb] .« Audi tunicas rubeo: »Si compatimur, et conregnabimus  [25 1Kb] .«---»In sanguine testamenti tui redemisti uinctos tuos de lacu in quo non erat aqua [25* 1Kb] .« Audi tunicas aureo, scilicet cum cogitant quod omnes platee superne Ierusalem sternentur auro mundo, quando »reformabit corpus humilitatis nostre, configuratum corpori claritatis sue [26 1Kb] .« He come sicut purpura regis iuncta canalibus. Sunt canales in quibus hec purpura adhuc rudis tingitur, sunt in quibus obscura lauatur, sunt in quibus inueterata renouatur. Rudis adhuc erat latens in Christi corpore, obscuratur fumo culpe, inueterata est obliuione. Primi carnales sunt uulnera Saluatoris; secundi, oculi peccatoris; tertii, lingua predicatoris. Igitur tingitur in prima de uulnerum emanatione, lauatur in lacrymarum effusione, renouatur in predicatione.  Tingebatur, quando exiuit sanguis et aqua [27 1Kb] . Lauabatur postquam Petrus audierat: »Accipite ex hoc omnes, hic sanguis meus [28 1Kb] ,« statim negauit, sed lauit: nam »egressus foras fleuit amare [29 1Kb] .« Audi Paulum renouantem: »Si enim sanguis hircorum aut uitulorum inquinatos sanctificat, quanto magis sanguis Christi emundabit conscientias nostras ad seruiendum Deo uiuenti [29* 1Kb] .« Tales debent esse come capitis nostri.


Caput tuum ut carmelus, et come capitis tui sicut purpura regis iuncta canalibus.

[CARD.] Carmelus enim interpretatur scientia circumcisionis. Purpura regis in quibusdam canalibus tingitur et per hoc quod eis iuncta dicitur, tincture recentia designatur. Est ergo sensus: Caput tuum,  id est mens tua, est prudenter circumcisa; et come tue, id est cogitationes tue, tincte sunt in memoria sanguinis Dominice passionis et affecte sunt cogitationes tue quasi recentem uiderent sanguinem de uulneribus perfluentem. Fasciculus myrrhe morabatur inter ubera eius [30 1Kb] , donec assumpta fuit ad gaudium, quod omnem dolorem absorpsit. Sequitur:



LIBER UNDECIMUS.


 Quam pulchra es et quam decora, carissima, in deliciis? Statura tua assimilata est palme, et ubera tua botris.

[THO.] Superius dictum est pulchra et decora, sed »terribilis ut castrorum acies ordinata [31 1Kb] ;« hic uero pulchra et decora, sed in deliciis, quod dissonum uidetur, scilicet ut sit terribilis et deliciosa, quod de carnalibus uerum est deliciis. Sed spiritales et terror, id est seueritas morum, satis conueniunt. Conuenit ut carissima sit Deo anima, quam celestibus uidet uacare deliciis. Quanto amplius mens pura superne uite cibum degustat, tanto maior illius caritate ignescit; et quo ardentius superna diligit, eo perfectius ab ipso supernorum bonorum auctore diligitur. Hinc est quod sequitur:  Statura tua assimilata est palme. Statura est rectitudo bone operationis eius qui terrena respuens, totum se ad celestes delicias erigit. Palma uictores coronari solebant, et ideo palme comparatur, quia ad hoc pugnat, ut supernis deliciis condonetur. Et ubera tua botris. Ubera botris assimilantur, quia doctores et magna magnis, et parua paruis predicant. Ubera itaque botris assimilantur, quia eis Ecclesie filii et in paruis et magnis erudiuntur. Unde illud Apostoli: »Siue mente excedimus Deo, siue sobrii sumus nobis [32 1Kb] .« Ut perfecta sit anima, oportet ut in exteriori homine sit religionis forma, in interiori iustitia de supernis spiritus habeat alimenta. Secundum hoc anima dicitur in hoc loco pulchra, decora,  carissima. Pulcher dicitur pollens cernenti. Hoc secundum exteriorem hominem; decorus dicitur decus cordis, hoc secundum interiorem. Est igitur anima exterius pulchra morum maturitate, decora interius cordis puritate, carissima superius deliciarum suauitate. Per primum est chara, per secundum carior, per tertium carissima. Per primum est hominibus grata, per secundum angelis cognata, per tertium dilecto approbata. Audi hec tria: »Dilectus, ait, a Deo et hominibus, cuius memoria in benedictione est. Similem fecit illum in gloria sanctorum [33 1Kb] ,« scilicet angelorum, quibus similis erit in gloria talis homo. Audi gratum hominibus in hoc eodem Cantico: »uiderunt eam filie et beatissimam predicauerunt, regine et concubine  laudauerunt eam [34 1Kb] .« Cognata est angelis, unde Ioannes euangelista propter puritatem cordis et corporis, quibus uirgo erat, in Apocalypsi tam familiariter et frequenter uidit angelos sibi apparere [35 1Kb] . Ex cognatione puritatis Tobias angelum fratrem uocabat dicens: »Frater Azaria, quo uis maneamus  hac nocte [36 1Kb] ?« Puritas est in mundane uoluptatis abiectione, in misericordie dilectione, in peccati deploratione, in supernis bonis querendis oratione. Inde angelus ait ad Tobiam: »Cum relinqueres prandium tuum, et sepelires occulte mortuos, et orares cum lacrymis, ego obtuli Deo orationes tuas [37 1Kb] .« In relicto prandio, abiectio uoluptatis; in sepultura mortuorum, misericordia; in lacrymis, ablutio peccati; in oratione, desiderium boni designatur. Audi approbatam dilecto: »ueni, ait, electa mea, et ponam in te thronum meum, quia concupiuit rex speciem tuam.« Item hec anima est carissima, est clarissima, est carissima: carissima difficultate, clarissima ueritate, carissima uarietate. Difficultate, quia pauci sunt qui per arduam  uiam perueniant ad hanc deliciarum suauitatem. ueritate, quia pre ceteris omnibus supernam uidet felicitatem; uarietate, quia super alios dilectam exhibet dilecto amenitatem. De primo: »Ardua est uia que ducit ad uitam et pauci ingrediuntur per eam [38 1Kb] ;« de secundo: »Reuelata facie speculabimur gloriam Dei, ut transformemur in eamdem imaginem a claritate in claritatem [39 1Kb] ;« de tertio: »Omnis gloria eius filie regis ab intus in fimbriis aureis circumamicta uarietate [40 1Kb] .«

Et quia sic in altum tendit quasi palma, ideo sequitur: Statura tua assimilata est palme. Palma inferius habet gracilitatem, superius latitudinem, in foliis immutabilitatem. Qui hanc uult habere staturam, a  simili debet esse in inferioribus tenuior, in superioribus abundantior, in eloquiis assiduior, ut scilicet primum animam a sollicitudine mundi absoluat, secundum pusillanimitatis frigus resoluat, tertium machinamenta Satane dissoluat. De primo: »Nolite solliciti esse, ait Dominus, anime uestre quid manducetis, neque corpori uestro quid induamini [41 1Kb] .« Unde Betius [42 1Kb] :

Heu quam precipiti mersa profundo
Mens hebet et propria luce relicta,
Tendit in externas ire tenebras?
Terrenis quoties flatibus acta,
Crescit in immensum noxia cura?
Et philosophus ille scilicet Crates Thebanus thesaurum habebat, et cum uellet philosophari, ad thesaurum  recurrebat eius meditatio; unde sumens thesaurum portauit ad mare, et proiiciens in aquas ait: »Ego uos submergam, ne submergatis me.« De secundo ait Dauid: »Exspectabam eum qui saluum me fecit a pusillanimitate spiritus et tempestate [43 1Kb] .« Inde dictum est in hoc Cantico: »Surge,  aquilo, et ueni, auster, et perfla hortum meum, et fluent aromata illius [44 1Kb] .« Quo adimpleto dicitur: »Charitas diffusa est in cordibus uestris per Spiritum sanctum qui datus est uobis [45 1Kb] ;« de tertio: »Eloquia Domini eloquia casta, argentum igne examinatum, probatum terre, purgatum septuplum;« inde subditur: »Tu, Domine, seruabis nos et custodies nos a generatione hac in eternum [46 1Kb] ,« id est demonibus per eloquia diuina, ne machine eorum preualeant in nos. Item: »uigilate et orate, ut non intretis in tentationem [47 1Kb] .« Hinc est quod spiritus Dei malus relinquebat Saul, psallente Dauid coram eo [48_49 1Kb] . Propter primum eiicit Christus turbam de thalamo cum suscitauit puellam. In figura secundi, cuidam sanauit manum aridam; propter  tertium sanauit demoniacum. Item est alia statura palme, habet enim asperitatem in imo trunci, de ramis eius coronantur uictores in signum triumphi, in summitate sunt fructus dulcissimi. Primum est in tribulatione, secundum in exspectatione, tertium in remuneratione. In primo pugnat exterius cum aduersariis, interius cum demonibus et uitiis, in secundo ambulat in iustitiis, in tertio supernis fruetur deliciis. De primo dicitur: »Foris pugne et intus timores, et foris interficit gladius, et domi mors similis est [50 1Kb] .« Pugnam habebant filii Isrel interius, quando corda eorum recurrebant ad ollas carnium [51 1Kb] , exterius pugnando cum Amalec [52 1Kb] . De secundo Isaias: »Qui ambulat in iustitiis et loquitur  ueritatem [53 1Kb] . »Iustificationem meam quam cepi tenere non deseram, neque enim reprehendit me cor meum in omni uia mea [54 1Kb] .« Audi ambulantem in iustitiis: »Qui loquitur ueritatem in corde suo, qui non egit dolum in lingua sua, nec fecit proximo suo malum, et opprobrium non accepit aduersus proximos suos: ad nichilum deductus est in conspectu eius malignus [55 1Kb] .« Audi de tertio: »Platee Ierusalem sternentur auro mundo, et orietur timentibus nomen meum Sol iustitie [56 1Kb] ,« quia sicut ait Isaias, »Reuelabitur gloria Domini, et uidebit omnis caro Salutare Dei nostri [57 1Kb] .« Ecce iste sunt delicie quas habituri sunt in regno iusti, et iam quodammodo per deuotionem in hac uia eis utuntur.

 Sed quia non solum sibi uti, sed ad hec alios debent erudire subditur: Et ubera tua assimilata sunt botris. Notandum quod in hoc Cantico ubera sponse comparata sunt hinnulis in liliis, uinee in botris, unguentis odoriferis. De primo: »Duo ubera tua, sicut hinnuli capree gemelli, qui pascunt inter lilia, donec aspiret dies, et inclinentur umbre [58 1Kb] ;« de secundo in hoc loco; de tertio: »Meliora sunt ubera tua uino, fragrantia unguentis optimis [59 1Kb] .« Hoc ordine neophyti deduci debent ad staturam palme. Per primum enim quasi infantia debent  informari ad castitatem; per secundum postmodum, quasi in adolescentia inuitari ad caritatis feruorem; per tertium uero quasi in uirili etate debent produci ad unguentorum odorem, id est deliciarum supernarum suauitatem. Inde est quod Aaron in sacerdotium prouectus 152 prius est lineis uestibus indutus, desuper balteo astrictus, tertio unguento pretioso est unctus. Primum acquirimus euitando occasiones, que sunt incentiua luxurie; secundum si quasi botrus premimur in torculari discipline; tertio si unguentum conficimus ex uariarum uirtutum commistione. De primo Paulus ad Timotheum: »Adolescentulas deuita [60 1Kb] ;« et »fugite fornicationem [61 1Kb] ;« et »nolite inebriari uino, in quo est luxuria [62 1Kb] .« Ecce occasiones luxurie.  De secundo: »Sepi aures tuas spinis et ori tuo ostiola facito [63 1Kb] ;« hec disciplina dat homini interiorem requiem, hoc est quod Lamech, qui dicitur percussio, genuit Ne qui dicitur requies [64 1Kb] . Sed et Lamech occidit Cain in foliis fruticum latentem [65 1Kb] , id est animam in leuitate dissolutionis latentem uel manentem. Ne quoque surgente fluctu intrauit arcam et clausit ostium [66 1Kb] ; sic nos forinsecus occurrente tentatione ad arcam cordis debemus confugere, et ostia, id est sensus exteriores, claudere. De tertio, unguenta suauis odoris conficiebat Paulus dicens: »Fructus autem spiritus est gaudium, pax, patientia, bonitas, benignitas, fides, modestia continentia [67 1Kb] .« Hec sunt unguenta que  redolent supernas delicias, que in fructu palme designantur.


Quam pulchra es, et quam decora, carissima, in deliciis? Statura tua assimilata est palme, et ubera tua botris.

[CARD.] Ac si dicatur: Quam pulchra es in maternitate, quam decora in uirginitate, et admirabilis in utroque. Ita enim est arcus, de quo dicit Ecclesiasticus: »uide arcum, et benedic eum qui fecit illum, ualde enim speciosus est in splendore suo [68 1Kb] .« Resplendet enim duobus coloribus, quorum uterque est alteri ad decorem, habet enim uirorem aque, que mater est multorum animantium, habet et ruborem ignis qui uirgo est, quia nullum animal parit. His duobus coloribus beata uirgo, uelut arcus  celi, speciosa refulget, de hoc arcu dicitur ad Ne: »Ponam arcum meum in nubibus celi; et recordabor federis mei quod pepigi tecum [69 1Kb] .« Ipsa enim in celestibus assumpta, ut recordetur Dominus misericordie, quam humano generi repromisit. Ipsa dicitur carissima in deliciis, pro eo uidelicet quod tanquam mulier deliciosa omnes alios cibos fastidiens illum solum cibum desiderat, quem qui comedit semper esurit, semper satiatur, nunquam fastiditur. Statura ipsius, uidelicet rectitudo bone intentionis, et sancte operationis directio, assimilata est palme, ut sicut  palma, id est arbor triumphalis crucis Dominice terribilis est malignis spiritibus, sic beata uirgo merito sue rectitudinis malignos spiritus terreat et expellat. Ubera quoque botris assimilata sunt, in quo mirabilis prerogatiua merendi demonstratur in uirgine, que non minus meruit sumendo lac de uberibus suis ad nutrimentum filii, quam martyres qui per botros figurantur, meruerunt, fundendo sanguinem suum in martyrio; omnium enim operum merces secundum radicem caritatis pensatur. Commendata matris pulchritudine, quantum apud ipsum possit, intercessionibus declarat, cum in tempore iracundie ipsa retinere potuerit gladium ultionis. Dicit ergo:


Dixi: Ascendam in palmam et apprehendam fructus  eius et erunt ubera tua sicut botri uinee.

[THO.] Dictum est de Domino: »Dilectus meus descendit in hortum suum [69* 1Kb] .« En ipse dicit: Ascendam in palmam. Palma hec est anima uel Ecclesia. Sed descendit in eam, dum celestem gratiam desuper mittit; ascendit, cum cognitionem sue maiestatis fidelibus magis magisque reuelat. Apprehendit uero fructus eius, ut suo attactu ampliori benedictione semper fecundet. Et erunt ubera tua sicut botri uinee; quia aliis que sciunt predicant; interdum potiori sapientie munere debriantur. Quinque sunt passus in ascensu crucis. Primo mundus uincitur, secundo peccator sanatur, tertio amaritudo penitentie dulcoratur, quarto gratia confertur, quinto  in regnum intratur. In primo Moyses percussit mare uirga [70 1Kb] , id est cruce mundum destruxit Christus. Inde ait: »Confidite, ego uici mundum [71 1Kb] ;« et: »Omne quod natum est ex Deo uincit mundum [72 1Kb] ;« et: »Mihi mundus crucifixus est et ego mundo [73 1Kb] .« In secundo erat serpens in ligno suspensus, cuius aspectu sanati sunt uulnerati [74 1Kb] . »Sana animam meam, quia peccaui tibi [75 1Kb] .«---»Sana me, Domine, et sanabor [76 1Kb] .« In tertio, posito ligno in Mara, id est ligno crucis, dulcorate sunt aque. Lapides torrentis in deserto fuerunt [77 1Kb] ; et: »Que prius nolebat tangere anima mea, nunc pre angustia cibi mei sunt [78 1Kb] .« In quarto Moyses uirga percussit petram et fluxerunt aque [79 1Kb] , id est Christum in cruce, et inde exiuit gratia nobis. »Lauabam pedes meos  butyro, et petra fundebat mihi riuos olei [80 1Kb] .« Item: »Tribulatio patientiam operatur, patientia probationem, probatio spem. Spes autem non confundit; quia caritas Dei diffusa est in cordibus nostris per spiritum sanctum qui datus est nobis [81 1Kb] .« In quinto arca uectibus ligneis, id est caro Christi ligno crucis portata est trans Iordanem [82 1Kb] , scilicet ultra mundum in terram promissionis, id est in regnum celorum. »Ego cum exaltatus fuero a terra, omnia traham ad me ipsum [83 1Kb] .« Palme quoque nomine uictoriosa crucis arbor designatur. Hec est enim una arbor  nobilis, nulla silua talem profert fronde, flore, germine. Arbor enim bona dat frondibus umbraculum, floribus ornamentum, fructu alimentum. Folia itaque sunt uerba, que protulit in cruce Christus, flores sunt sanguis pro nobis in cruce effusus, fructus in cruce pendens Dominus. Folia itaque sunt umbraculum contra estus uitiorum, sanguis prestat ornamentum spiritualium bonorum, fructus qui est Christus prestat alimentum. Quia »hic est uiati cum, in regno erit panis angelorum [84 1Kb] .« Folia uerba sunt, unde Dauid: »Et folium eius non defluet [85 1Kb] .« Et peta [86 1Kb] :

Ut silue foliis pronos mutantur in annos,
Prima cadunt, ita uerborum uetus interit etas.
De flore sanguinis Salomon: »Florebit amygdalus  et impinguabitur locusta, et dissipabitur capparis [87 1Kb] .« De fructu, qui est Christus, dicitur ad beatam uirginem: »Benedicta tu in mulieribus et benedi tus fructus uentris tui [88 1Kb] .« Folia, id est uerba, que protulit Christus in cruce, sunt septem. Latroni ait: »Hodie mecum eris in paradiso [89 1Kb] .« Matri uero: »Ecce filius tuus [90 1Kb] ;« Patri autem: »Pater, in manus tuas commendo spiritum meum [91 1Kb] .« Item Patri: »Eli, Eli lama sabacthani, hoc est: Deus meus, Deus meus, ut quid dereliquisti me [92 1Kb] ?« Et item eidem de crucifixoribus suis: »Pater ignosce illis, quia nesciunt quid faciunt [93 1Kb] .« Dixit quoque: »Sitio [94 1Kb] .« Ad ultimum uero: »Consummatum est [95 1Kb] .« Ex his septem nos quasi quodam triuio et quadriuio  instruxit.

In triuio enim primo uerbo nobis suam proponit misericordiam, secundo ostendit uiam arctam, tertio mansionem securam. Misericordiam, de qua presumamus; uiam asperam, per quam ad ipsum fugiamus; mansionem supernam, in qua tuti maneamus. Audi nunc de primo: In primo nos docet pro tribulatione effundere orationem; et ipse nobis pro tribulatione confert solationem, post tribulationem uero remunerationem. Unde ipse ait: »De quacunque tribulatione clamauerint ad me,« ecce oratio, »exaudiam eos,« ecce consolatio, »et ero illorum Dominus in perpetuum [96 1Kb] ,« ecce retributio. Sic orauit latro: »Memento mei, Domine, dum ueneris in regnum tuum [97 1Kb] .« Ex respectu Domini accepit  consolationem, ex promisso nunc habet retributionem. In secundo uerbo audi uie asperitatem. Ac si diceret: uide spinis coronatum, lancea perforatum, clauis confixum, sputis illitum, colaphis cesum, sanguine fluidum, morte pallidum. In tertio enim uerbo, scilicet: »Mulier, ecce filius tuus,« nos inuitat ad propriam deiectionem et proximi compassionem. Ac si diceret matri: Me exhibeo tibi uiliter tractatum, et tu compatiaris super me tanquam proximum. Has habuit Abraham cum se puluerem et cinerem diceret, et de Sodoma peritura inuestigando  scrupulosus esset [98 1Kb] . In tertio: »Pater, in manus tuas commendo spiritum meum [99 1Kb] Nos monet in tribulatione omnem sollicitudinem nostram nos proiicere in eum, et ab ipso solo nos sperare adiutorium, omnem sollicitudinem nostram proiicientes in eum. »Iacta, ait Dauid, cogitatum tuum in Domino, et ipse te enutriet [100 1Kb] ,« ecce illud triuium. Sequitur quadriuium, in quo quasi in cruce uidetur illud Apostoli, scilicet »que sit longitudo, latitudo, sublimitas, et profundum [1 1Kb] .« In cruce enim Domini erat lignum absconditum in terra in quo crux fixa erat, et hoc erat profundum, in quo accipitur fides que est de occultis quod accipitur in hoc uerbo: »Eli, Eli lama Sabacthani, hoc est, Deus meus, Deus meus, quare me dereliquisti [2 1Kb] ?« Questionem proponebat  Christus, non quod ignoraret, sed ut nobis in dubiis quid queramus, quid taceamus, formam prestaret. Quedam enim querere debemus que utile est scire. Unde Iob [3 1Kb] : »Causam quam ignorabam diligenter inuestigabam.« Quedam enim soli fidei debemus relinquere: »Qui enim scrutabitur maiestatem, opprimetur a gloria [4 1Kb] .« Itaque istud uerbum ponit nobis fidem in profundo. Latitudo est lignum ex transuerso positum, hoc est caritas, que se extendit usque ad inimicos diligendos, quod ostenditur in hoc uerbo: »Pater, ignosce illis quia nesciunt quid faciunt [5 1Kb] .« Longitudo est lignum sursum erectum quod nobis ostendit in desiderio supernorum perseuerantiam; quod est in hoc uerbo:  »Sitio [6 1Kb] .« De caritatis latitudine dicitur: Benefacite iis qui oderunt uos [7 1Kb] .« De hac perseuerantia: »Qui perseuerauerit usque in finem, hic saluus erit [8 1Kb] .« Sublimitas crucis est tabella in summo posita, in qua scriptum est: »iehsu Nazarenus, rex Iudeorum [9 1Kb] .« In hoc designatur premium quod accipiemus, si in hanc palmam, id est crucem ascendamus, et perseueremus; quod habemus in hoc uerbo: »Consummatum est [10 1Kb] .«

Hoc enim ostendit Scriptura. Iesu enim Saluator dicitur, Nazareth flos, uel sanctitas, uel germen munditie. Corpora enim nostra reflorebunt in incorruptione, sancti erimus perpetua caritate, mundi erimus, quia amplius non poterimus peccare. Iste sunt septem tube, ad quarum sonum corruerunt  muri Iericho [11 1Kb] . Ecce quantum est arbor ista nobilis fronde; nec solum sed flore, sed germine. Hoc est enim folium quod uento rapitur; hic est flos quo frigus aquilonis retunditur, hic est fructus qui comestus, integer reperitur. Folium igitur istud est documentum, flos medicamentum: in fructu habemus medicum, folium namque docet et peccati cognitionem et creationis artem; flos sanguinis facit curationem; fructus, id est Christus, exhibet operationem. De primo: »uerba uite eterne habes [12 1Kb] ;« de secundo:

 Quam sacer cruor perunxit.
Fusus Agni corpore [13 1Kb] ;«
de tertio: »Ipse cepit et sanabit nos, percutiet et curabit nos [14 1Kb] .« Igitur flos iste est ualde medicinalis qui infirmos mundauit, incarceratos liberauit, mortuos suscitauit. Humanum quippe genus lauit a peccato, patres extraxit ab inferno, mortui exierunt de sepulcro. De primo: »Ipse prior dilexit nos et lauit nos a peccatis nostris in sanguine suo [15 1Kb] ,« de secundo: »In sanguine testamenti tui redemisti uinctos tuos de lacu in quo non erat aqua [16 1Kb] ;« de tertio manifestum est quod effuso sanguine in cruce, »monumenta aperta sunt, et multa corpora sanctorum qui dormierant surrexerunt [17 1Kb] .« Christus namque est quasi pelicanus, qui de latere suo  proprium sanguinem extraxit, et eo aspergens mortuos pullos suos sic uiuificat. Post florem istum, fructum palme nos oportet apprehendere. Notandum quod tres sunt huius palme fructus; quia triplex est crucis utilitas. Primus est iustificatio peccatorum, secundus est Christus qui est nobis uiaticum, tertius est nobis gaudium promissum. Per primum preparamur, per secundum separamur, per tertium reparabimur. Preparamur ad tenenda Dei mandata, separamur a miseria, reparabimur in gloria. De primo dicitur: »Preparate corda uestra Domino et seruite illi soli et liberabit uos de manibus inimicorum uestrorum [18 1Kb] ;« secundum fiet in iudicio quando iste fructus, scilicet Christus  separabit oues ab hedis [19 1Kb] ;« tertium fiet in regno quando reparabit »corpus humilitatis nostre configuratum corpori claritatis sue [20 1Kb] ;« quando illucebit dies reparationis antique et felicitatis eterne. Ut igitur istos fructus apprehendamus, ascendamus in hanc palmam. Notandum quod septiformis est utilitas crucis, quia septiformis est uetustas humana; sunt enim quatuor corporis abominationes et tres anime corruptiones. Unde propheta: »Corrupti sunt et abominabiles facti sunt [21 1Kb] .« Corrupti enim sunt mente, abominabiles corpore. Abutimur enim quatuor elementis in corpore: igne in oculis per curiositatem, ere in lingua, per diuersitatem et uerbositatem, terra in manibus per iniquitatem, aqua in fluxu seminis per libidinem. Hec sunt que  de claustro eiiciunt fratrem. Unde Propheta: »Egrediebatur ut uideret [22 1Kb] ;« ecce curiositas. »uana loquebatur [23 1Kb] ;« ecce uerbositas. »Cor eius congregauit iniquitatem sibi [24 1Kb] ;« ecce iniquitas. Egrediebatur foras per libidinem. In mente corrumpitur triplici corruptione: in ratione naturali per superbiam, in concupiscentia per auaritiam, in ira, per 153 inuidiam.

Sunt autem in cruce quatuor dimensiones: latitudo, longitudo, sublimitas et profundum. Et tres in titulo distinctiones: iehsu, Nazarenus,  rex Iudeorum. Latitudo misericordie fuit in Christi passione; longitudo uite, in resurrectione; sublimitas glorie, in ascensione; profundum sapientie, in occulta potestate, qua hec omnia fecit, qua et in nouissimo iudicabit. Sicut profundum crucis occultum erat, et cetera manifesta; sic profunditas adhuc occulta est, qua Dominus iehsu cetera predicta fecit. Sed cum in fine iudicabit, tunc manifesta erunt abscondita, sicut scriptum est: »Cognoscetur Dominus iudicia faciens [25 1Kb] .« In passione contemptus sui fuit, in resurrectione contemptus mundi, in ascensione amor Dei, in occulta potestate timor. Contemptus autem sui excludit uerbositatem, contemptus mundi curiositatem, amor Dei iniquitatem, timor libidinem. Sequitur de tribus  distinctionibus: in Iesu fides intelligitur, sine qua nemo saluatur, in Nazareno spes; Nazareth enim flos interpretatur, de quo fructus speratur. In rege Iudeorum caritas, que reges et sacerdotes facit. Fides autem illuminat rationem, quam superbia excecabat, et excludit superbiam; spes autem subleuat concupiscentiam, quam auaritia inclinabat, et excludit auaritiam; caritas temperat et ordinat iram, quam inuidia corrumpebat, et excludit inuidiam. Sic igitur uirtute sancte crucis et efficacia exuimur nostra uetustate, et induimur Christi nouitate. Sed prius debemus ascendere mundum, secundo super cor nostrum, tertio ascendemus super palmam, id est macerando carnem nostram  per crucis patibulum. Inde est quod Christus propinquans ad passionem, hunc triplicem nobis signauit ascensum. Ascendit in cenaculum, ut nos doceret super cor nostrum ascendere; ascendit super asinum, quod est animal fatuum, ut nos doceret stultitiam mundi calcare; ascendit et patibulum ut nos doceret carnem domare. Primus »sedebit solitarius et tacebit, quia leuauit se super se [26 1Kb] .« In figura secundi ascendit Zacheus in arborem sycomorum, que dicitur ficus fatua [27 1Kb] . Propter tertium dixit Christus: »Cum exaltatus fuero a terra, omnia traham ad me ipsum [28 1Kb] .« Sic ascendendo huius arboris emimus fructum. Iuxta legisperitos fructus alii percepti, alii pendentes, alii percipiendi. Primi iam sunt percepti, secundi  pendentes, tertii percipiendi. Item: Expense fiunt in fructibus acquirendis, in colligendis, in conseruandis. In cruce enim carnem nostram expendimus, et sic primum acquirimus; in iudicio secundum colligemus. Post iudicium tertium conseruabimus. Primus est dulcis, secundus medicinalis, tertius pulchritudine spectabilis. Primus enim mulcet, secundus indulget, tertius fulget. Mulcet conscientiam, indulget nequitiam, fulget per Dei presentiam. Audi mulcentem; »Iustitie Domini recte, letificantes cor [29 1Kb] .« Audi sanantem, scilicet indulgentem: »Orietur uobis timentibus nomen meum, Sol iustitie,  et sanitas in pennis eius [30 1Kb] .«---»Qui sanat contritos corde [30* 1Kb] . Audi fulgentem: »Ciuitas illa non indiget sole neque luna, ut luceret in ea; quia agnus erit lucerna eius; et claritas Dei illuminabit eam [31 1Kb] .« De hoc tertio dicitur: »Seminauit Isaac in terra illa, et inuenit illo anno centuplum [32 1Kb] .« Et Dominus: »Qui perdiderit animam suam propter me, centuplum accipiet; et uitam eternam possidebit [33 1Kb] .«


Et erunt ubera tua sicut botri uinee; et odor oris tui sicut malorum. Guttur tuum quasi uinum optimum; dignum dilecto meo ad potandum, labiisque et dentibus illius ruminandum.

[THO.]  uere ubera erunt sicut botri uinee, quia apostoli completa passione et resurrectione Domini,  maiorem quam prius scientiam doctrine et gratiam habuerunt, quoniam »aperuit illis sensum ut intelligerent Scripturas [34 1Kb] ,« et spiritum septiformem acceperunt. In odore oris famam locutionis, in gutture ipsum uocis Deo dedite officium, et in anima et in ecclesia accipimus. Primum ad absentes, secundum ad instruendos presentes. uinum istud optimum est Euangelium, quod dignum est dilecto ad potandum, quia primus redemptor per se predicauit Euangelium. Labia eius et dentes sunt predicatores, qui de Euangelio inter se conferunt, et aliis predicant. Tria tribus hic conferuntur: ubera botro, os pomo odorifero, guttur uino optimo. Ubere nutriuntur minores, ore interiores emittuntur  odores, gutture discernuntur sapores. Primo nutritur infantia, secundo cruditur ignorantia, tertio habetur saporum differentia. Primo datur potentia infirmis, secundo scientia ignaris, tertio uoluntas preparatur inuitis. Si enim habeas uoluntatem sine duobus premissis, dicitur tibi: »uanum est uobis ante lucem surgere [35 1Kb] .« Si reliqua sine illa, dicitur tibi: »Nisi Dominus edificauerit domum, in uanum laborauerunt qui edificant eam [36 1Kb] .« Primum igitur est donum Patris, qui implet ubera ad fortitudinem; secundum Filii, qui os aperit, ut emittat doctrine odorem; tertium Spiritus sancti, qui ad preparationem uoluntatis gutturi supernum infundit saporem. Prima igitur gratia porrigit ubera que botro comparantur propter effectum. Botrus  enim primo pedibus calcatur, secundo torculari premitur, tertio mustum exprimitur. Sic enim nutriendus est homo nouus. Prius calcetur pedibus per humilitatem; secundo sit in torculari, ut sustineat discipline asperitatem; tertio exprimatur musti dulcedo, ut spiritus cui prius caro repugnabat, habeat quietis suauitatem; unde ait Dominus: »Discite a me quia mitis sum et humilis corde [37 1Kb] ,« ecce de primo: »Tollite iugum meum super uos [38 1Kb] ,« ecce de secundo: »Et inuenietis requiem animabus uestris [39 1Kb] ,« ecce de tertio. Sed et ipse suo exemplo nos ad hoc instruxit. Primo enim humiliatus  est in uirgine carnem assumendo, secundo disciplinam sustinuit in cruce patiendo, tertio quietem adeptus est iacens in sepulcro, uel a mortuis resurgendo. Isaiam audi in his tribus eum preuidentem: »uidimus, ait, eum leprosum et percussum a Deo et humiliatum [40 1Kb] ,« ecce primum. Et subiungit: »Disciplina pacis nostre super eum [41 1Kb] ,« ecce secundum. »Pacis nostre [42 1Kb] ,« ecce tertium. Et in animalibus Ezechielis hoc innuens, »cum fieret, ait, uox, super firmamentum stabant, et submittebant alas suas [43 1Kb] ,« ecce humilitas. Item: »Audi uocem alarum percutientium alteram ad alteram [44 1Kb] ,« ecce disciplina. »Ubi erat impetus spiritus, illuc gradiebantur [45 1Kb] ,« ecce per disciplinam deuicta carne, spiritus tranquillitatis. Legimus botrum  uinee. Botrum quem attulerunt in uecte exploratores de terra promissionis, botrum Cypri. Primus botrus, id est Christus, dat nobis uinum doctrine salutaris; secundus effundit uinum, id est sanguinem nostre redemptionis; tertius effundit uinum gratie septiformis uel gaudium resurrectionis. Primus est uinee, id est Ecclesie, secundus de terra promissionis, id est de celo; qui enim de celo uenit super omnes est, scilicet Filius hominis qui de celo descendit; tertius de cypro quod interpretatur meror uel tristitia, quia per tristitiam passionis uenit ad gaudium resurrectionis. Primus urget, per secundum peccator surgit, per tertium mortuus resurget; urget inertiam, surgit ad  ueniam, resurget ad gloriam. uinum primi est doctrina Christi, de quo ait: »In me psallebant qui bibebant uinum [46 1Kb] ,« id est qui doctrinam meam audiebant mihi illudebant; uinum secundi est quod infudit Samaritanus uulnerato a latronibus [47 1Kb] ; uinum tertii est quod letificat cor hominis [48 1Kb] . De primo Dauid: »Potum meum cum fletu miscebam [49 1Kb] ; cum enim reprehenderet eum Nathan propheta pro Bethsabee [50 1Kb] , potum doctrine sumebat et flebat. De secundo Christus: »Bibite ex hoc omnes. Hic est enim sanguis qui pro uobis tradetur in remissionem peccatorum [51 1Kb] .« De tertio: »Inebriabuntur ab ubertate domus tue et torrente uoluptatis tue potabis eos [52 1Kb] .«

Cum plures in hoc Cantico inueniamus odores;  tres inuenimus, ad sponsam pertinentes. Odor oris, odor uestimentorum, odor unguentorum; de primo hic habetur; de secundo: »Odor uestimentorum tuorum sicut hodor thuris; de tertio: Odor unguentorum tuorum super omnia aromata [52* 1Kb] .« Odor oris, scientia est precedentium Patrum, per scripta usque ad nos deriuata; odor uestimentorum est fama antique conuersationis usque ad tempora nostra perlata; odor unguentorum est pinguedo deuotionis habita de superna letitia contemplata. De primo Paulus: »Christi bonus odor sumus Deo, in his que percunt, et in his qui salui fiunt, qui ubique manifestat  per nos odorem notitie sue [53 1Kb] .« De secundo, cum sensisset Isaac uestimentorum fragrantiam, ait: »Ecce odor filii mei sicut agri pleni cui benedixit Dominus [54 1Kb] .« De tertio: Balsamum non mistum odor meus [55 1Kb] .« Primus odor oculos cordis illuminat, secundus in exteriori homine religionem reformat, tertius cor ad superna eleuat. De primo in Apocalypsi: »Collyrio unge oculos tuos ut uideas [56 1Kb] ;« de secundo: »Induite nouum hominem [57 1Kb] ; »et: »uidete quomodo salui facti sunt« patres nostri;« de tertio: »Odor tuus in me concupiscentias excitauit eternas.« Odor oris pomo comparatur, odor uestium thuri adequatur, odor unguentorum aromata supergreditur. Pomo propter saporem; thuri, propter concremationem super  uirtutes, id est aromata, propter deuotionis suauitatem. Oportet enim ut scientia, si habet odorem, habeat et diuini amoris saporem; per quem omnem malitiam uincat, et ita crescat sapientia ut odor conuersationis, per feruorem fortitudinem habens, a principio conuersationis usque in finem uiriliter agat. Tantum etiam perficiat in deuotionem, ut cuncta in dulcedine spiritus perficiat. Inde moraliter dictum est: »Sapientia uincit malitiam [58 1Kb] , hoc de primo; »attingit a fine usque ad finem fortiter [59 1Kb] ,« hoc de secundo; »et disponit omnia suauiter [60 1Kb] ,« hoc de tertio. Itaque de sapientia sequitur:

Guttur tuum uinum optimum, id est discretio in sapientia. Notandum cum aliquo cibo uel potu reficimur,  primo labiis libatur, secundo dentibus teritur, tertio palato gustatur, quarto gutture discernitur. Labia cordis sunt prima meditatio, dentes frequens meditationis retractatio, palatum appetitus, guttur discretio. Primo enim boni meditatio occurrit, secundo quasi dentibus masticando sapiens ad memoriam sepe reducit, tertio quasi palato gustans appetit, quarto ne angelus Satane transfiguret se in angelum lucis. uel quid sit bonum, quid sit melius, quid optimum, quasi quodam gutture discretionis percipiens, reficit. Unde in Apocalypsi: »Si quis aperuerit mihi ianuam, intrabo ad illum et cenabo cum illo et ipse mecum [61 1Kb] .« Tunc enim Domino aperimus cum meditationes bonas recipimus, intrat ad nos cum eas retractamus, cenat nobiscum  cum ipso dante appetimus; nos cum ipso cenamus, quando secundum collatam sapientiam in eius amore quasi in conuiuio dulcissimo delectamur. Et hoc est uinum quod dignum est dilecto ad potandum, dum sic digne in eius amore reficimur. Labiis et dentibus eius ruminatur, dum, sicut dictum est, et meditando concipimus, et concepta frequenter apud nos cum delectatione retractamus. Hec enim sunt labia dilecti et dentes que tota et frequenter in obsequium eius suis officiis cum multo amore sapientia funguntur.


Ascendam in palmam et apprehendam fructus eius, et erunt ubera tua sicut botri uinee: et odor oris tui, sicut odor malorum.

 [CARD.] Ac si dicat: Ego dixi, id est ab eterno disposui, quod ascendam in palmam, scilicet arborem crucis triumphalem, et apprehendam fructus eius, fructus uictorie, resurrectionem uidelicet et ascensionem, et fidem apostolorum: et tunc inter mortis angustias: in hora indignationis mee contra crucifixores cum meditabor »in spiritu meo, duro per diem estus,« sicut habetur in Isaia [62 1Kb] . Cum uidelicet spiritus meus in estu passionis exacerbatus: de malorum suppliciis et uindicta cogitabat: tunc inquam erant duo ubera tua sicut botri uinee. Recordabar enim quod de te carnem assumpserim, quod lac de tuis uberibus suxerim, recordabar  incarnationis mee mysterium, et ista recordatio tanquam uini potus, presentis imitationis et indignationis obliuisci me faciet; ne festinem ad uindictam, et odor oris tui, id est orationum et precum tuarum, erit mihi delectabilis, sicut odor malorum. Et guttur tuum, id est preces ex gutture procedentes erunt sicut uinum optimum; quod affectorum dolores consolari et releuare consueuit. uel sic: Guttur tuum sicut uinum optimum. Guttur siquidem diuidit escas, et bonas retinet et reuomit malas. Hec est uirtus discernendi spirituales preces que sicut uinum suo calore feces expellit, ut remaneat uinum optimum eliquatum et defecatum. Commendatur ergo discretio uirginis in precibus, que hoc solum petit, quod discrete petitur, quod  bonum, quod pium, quod purum, et ab omni macula defecatum. Ipsa autem his uerbis auditis a Filio, assumit uerbum ex ore eius, et subiicit: uinum dignum dilecto meo ad potandum, labiis et dentibus 154 illius ad ruminandum. Ac si dicat: Hoc uinum, id est hoc uerbum meum deprecatorium, et uino optimo comparatum est dignum dilecto meo ad potandum; ut uidelicet ei placeat, et ipse delectetur in eo; et hoc ipsum uinum est dignum labiis eius: est dignum dentibus illius ad ruminandum. Labia potum percipiunt et eius saporem sentiunt. Hoc itaque uerbum dignum dicitur labiis Christi; quia dignum est ut fauor benignus illud recipiat, et quod bene sapiat et placeat diuine  uoluntati, uel bonitati. Et sicut uinum optimum sine difficultate et cum delectatione sorbetur, sic petitiones suas cum omni facilitate et delectatione digne dicit a filio admittendas; uerum quia eius, quod bibitur, gustus cito preterit; eius uero quod ruminatur, sapor diu remanet, subdit de uino illo, quod dignum sit dentibus illius ad ruminandum: ut sic ostendat quod non perfunctorie, sed tanquam affectus placita dulcedine in matris petitionibus filius delectetur. Ceterum quare in ipsa specialiter delectetur filius, ostendit subdens:


Ego dilecto meo, et ad me conuersio eius.

 [THO.] Quasi diceret: Ego dilecto meo totum seruitutis mee et deuotionis munus impendo, et ad me conuersio eius, ut et me interim in hac mortali uita, ne laborando deficiam, ne lampades absque oleo, id est ne bona opera sine caritate feram, presentia sui respectus semper adiuuet, et in fine ad immortalia secum gaudia thalami celestis introducat. uel potest esse uox Ecclesie exspectantis eius aduentum in carne. Dixerat enim dilectus: Ascendam in palmam, scilicet ut redimam in cruce genus humanum. Unde gratulabunda Ecclesia clamat: Ego dilecto meo, et ad me conuersio eius, id est qui se inuisibiliter mihi toties dignatus est presentare, ipse dignabitur uisibiliter in carne nostra apparere. Audiens sponsa, id est anima, a sponso se laudari,  in gratiarum actionem se tota uoluntate dilecto esse deuotam ostendit, dicens: Ego dilecto meo, et ad me conuersio eius, scilicet omni uoluntate me deuotam exhibeo. Quatuor sunt genera uoluntatis humane. Sicca, recta, deuota, beata. Sicca in reprobis, recta in inchoantibus, deuota in proficientibus, beata in consummatis. Primi nullo rore gratie perfunduntur, secundi turpitudinem pristinam relinquentes, ut recte uiuant conuertuntur, tertii usu orationis assidue in amorem bene agendi celitus eriguntur, quarti pene nichil, nisi Deum cogitantes in ipso reclinantur. Tria autem sunt que bonas illas tres impediunt, ne de uirtute in uirtutem ascendamus. Inter siccam enim et rectam magnum chaos firmatum est, ut qui uolunt transire, non possint,  scilicet peruersa intentio; inter rectam et deuotam est inolita consuetudo; inter deuotam et beatam, corporalis afflictio. De prima: »Peruerse, ait Sapiens, cogitationes separant a Deo [63 1Kb] ,« quanto magis peruerse uoluntates? De secunda: »Quam bonus Isrel Deus his qui recto sunt corde [64 1Kb] !« De tertia dicitur, de diligenti Deum affectuose; »Ad eum ueniemus et mansionem apud eum faciemus [65 1Kb] ;« deuote ait Ecclesia: »In tuo lumine uiuamus [66 1Kb] ;« de quarta: »Beatus seruus quem cum uenerit Dominus inuenerit sic facientem, quia super omnia bona sua constituet eum [67 1Kb] ,« qui inuentus est super omnia bona mundi tanquam calcans et respuens ea. Rectitudo igitur calcat peruersam intentionem,  deuotio inolitam consuetudinem, beata uoluntas occidit corporalem affectionem. Hec offerens dilecto secura potest gratulari de eius conuersatione ad ipsam, ut subiungat: Et ad me conuersio eius.

Primus homo quia in paradiso fuit euersus, dilectus ab eo est auersus, sed postmodum misericorditer conuersus: tandem uidebitur reuersus. Propter primum dicitur, quod fortis armatus intrans domum aduersarii sui, subuertit eam [68 1Kb] , id est diabolus cor hominis. Per primum incurrit Dei iram, per secundum amisit Dei presentiam, per tertium rediit in gratiam, per quartum intrabit in gloriam.  Propter primum clamat Dauid: »Domine, ne in furore tuo arguas me, neque in ira tua corripias me [69 1Kb] ,« de secundo: »Auertisti faciem tuam a me, et factus sum conturbatus [70 1Kb] ,« de tertio: »Apparuit gratia Dei omnibus hominibus erudiens nos [71 1Kb] ,« de quarto: »Gratiam et gloriam dabit Dominus [72 1Kb] .« Itaque euersio facta est per diaboli suggestionem, auersio per primi hominis iniquitatem, conuersio quando uenit incarnari in mundum, reuersio quando ueniet ad iudicium. De primo, sicut dictum est: »Euertit fortis armatus domum aduersarii [73 1Kb] ,« de secundo ait Dauid: »Ne auertas faciem tuam a me, ne declines in ira a seruo tuo [74 1Kb] ,« de tertio: »Conuertere, Domine, aliquantulum et deprecabilis esto super seruos tuos [75 1Kb] ,« de quarto: »uos similes  hominibus exspectantibus Dominum suum, quando reuertatur a nuptiis [76 1Kb] .« Similiter in homine interiori hec contingunt; euertitur enim per tentationem, auertitur dilectus per malam operationem, conuertitur per confessionem et orationem, reuertitur per satisfactionem. De primo audistis quomodo seniores sacerdotes qui debebant regere populum, euerterunt sensum suum capti in pulchritudine Susanne [77 1Kb] , de secundo: »Auertisti faciem tuam a me, et factus sum conturbatus [78 1Kb] ,« de tertio: »Conuertere, Domine, et eripe animam meam, saluum me fac propter misericordiam tuam [79 1Kb] ,« de quarto ait propheta in persona Domini: »Reuertimini ad me et ego reuertar ad uos [80 1Kb] ,« et Dominus ait: »uado parare uobis locum,  et iterum ueniam ad uos [81 1Kb] .«

Notandum quod auersio dilecti quandoque est ira, quandoque iustitia, quandoque misericordia. Ira, quia ultra modum offenditur; iustitia, ut per dolorem deserti cordis peccatum puniatur; misericordia, ut ardentius a derelicto requiratur, et sic eius meritum augeatur. De primo igitur dicebat Dauid: »Ne declines in ira a seruo tuo [82 1Kb] ,« de secundo alius propheta: »Omnia que fecisti nobis, Domine, in uero iudicio fecisti, quia peccauimus tibi [83 1Kb] ,« de tertio: »Misericordie Domini, quoniam non sumus consumpti, quia non defecerunt miserationes eius [84 1Kb] .« Ante dixit Sponsa: Ad me conuersio eius, non in me. Non enim conuersa est diuina  natura in humanam, sed ad humanam. Inde ait per prophetam: »Conuertimiu ad me, et ego conuertar ad uos [85 1Kb] .« Ipsa conuersa fuerat ad ipsum. Primo in iustis, secundo in patriarchis, tertio in prophetis. In iustis, qui uenturum crediderunt, in patriarchis, quia modum ueniendi preuiderunt, in prophetis, quia beneficium uenturi promiserunt. Ecce quasi iam penitentem et conuersum ad carnem nostram, denuntiat Isaias dicens: »Exsulta et lauda, habitatio Sion: quia magnus  in medio tui sanctus Isrel [86 1Kb] .« Ecce conuersus est ad nos: »ergo querite Dominum dum inueniri potest, inuocate eum dum prope est [87 1Kb] .« Querite, quia »uenit ouem querere que perierat [88 1Kb] ,« dum inueniri potest, quia ipse est mulier que accendit lucernam, ut inueniret drachmam quam perdiderat [89 1Kb] ; inuocate eum, »quia ipse uenit uocare non iustos, sed peccatores ad penitentiam [90 1Kb] ; dum prope est, quia »prope est Dominus omnibus inuocantibus eum, omnibus inuocantibus eum in ueritate [91 1Kb] .«---»Derelinquat impius uiam suam [92 1Kb] ,« quia »apparuit gratia Dei omnibus hominibus, erudiens nos, ut abnegantes impietatem et secularia desideria, sobrie et iuste et pie uiuamus in hoc seculo [93 1Kb] .« Et sic: »Domine, impietatibus nostris tu  propitiaberis [94 1Kb] .« Et: »uir iniquus derelinquat cogitationes suas [95 1Kb] ,« quia ipse cogitat »cogitationes pacis et non afflictionis [96 1Kb] ;« et ideo »iacta cogitatum tuum in Domino, et ipse te enutriet [97 1Kb] ,« et: »Reuertatur ad Dominum [98 1Kb] ,« quia ipse clamat nobis: Reuertere Sunamitis, reuertere ut intueamur te; »et miserebitur eius [98* 1Kb] ,« quia »suscepimus, Deus, misericordiam tuam in medio templi tui [99 1Kb] .«---»Etad Dominum nostrum [99* 1Kb] ,« quia »uenit Deus in castra [100 1Kb] .« Unde fuit tanta letitia ab heri et nudiustertius [1 1Kb] , »quia multus est ad ignoscendum [2 1Kb] .« Ergo, Domine, »secundum multitudinem miserationum tuarum dele iniquitatem meam [3 1Kb] .« Nec solum tamen multus, sed humilis, sed paruus, sed fortis, sed magnus. Igitur primo exsulta, habitatio Nazareth:  quia humilis in medio tui sanctus Isrel, exsulta et lauda, habitatio Bethlehem, quia paruus in medio tui sanctus Isrel; exsulta et lauda, habitatio Ierusalem, quia fortis in medio tui sanctus Isrel; exsulta et lauda, habitatio Sion, quia magnus in medio tui sanctus Isrel. Humilis, ad mansuete suscipiendum, paruus ad placandum, fortis ad predicandum, magnus ad retribuendum. Humilitas in Nazareth, ut sit firma et pura, natiuitas in Bethlehem, ut sit fructuosa, fortitudo in Ierusalem, ut sit pacata et serena, magnitudo in Sion, ut sit claritate gloriosa. Nazareth namque dicitur flos uel sanctitas, uel germen munditie, Bethlehem, domus panis; Ierusalem, uisio pacis; Sion, specula.  Audi humilem: »Exinaniuit semetipsum« in Nazareth, »formam serui accipiens [4 1Kb] ,« unde ait: »Discite a me quia mitis sum et humilis corde [5 1Kb] . Audi paruum in Bethlehem: »In similitudinem hominum factus, et habitu inuentus ut homo [6 1Kb] ,« ibi enim »est minoratus paulo minus ab angelis [7 1Kb] ,« quia ibi »paruulus natus est nobis, Filius datus est nobis [8 1Kb] .« Audi fortem in Ierusalem: »Factus est« in ea »Patri obediens usque ad mortem, mortem autem crucis [9 1Kb] ,« ibi enim fuit »Dominus fortis,  et potens Deus, potens in prelio [10 1Kb] .« Et pacificum: quia quasi agnus ad occisionem ductus est [11 1Kb] . Et audi magnum in Sion: »Propter quod et Deus exaltauit illum, et donauit illi nomen quod est super omne nomen [12 1Kb] .«---»Portans, ait Apostolus, omnia uerbo uirtutis sue, purgationem peccatorum faciens sedit ad dexteram maiestatis in excelsis [13 1Kb] .« Audi humilem in Nazareth, ait beata uirgo: »Cum esset rex in accubitu suo, nardus mea dedit odorem suum [13* 1Kb] .« Nardus est herba humilis, odorifera, hec est humilitas mea assumpta, dedit odorem humilitas. Sed felix ciuitas Nazareth. »Gloriosa dicta sunt de te, ciuitas Dei [14 1Kb] ,« in ea enim habitauit humilis in uirgine, in Bethlehem iuuenis cum uirgine, in Ierusalem Christus cum homine, in  Sion, Deus in lumine. Primum procuratum est Gabriele nuntio, secundum partus in presepio, tertium Christus redemptionis et predicationis officio, quartum erit in Patris solio. De primo: »uerumtamen prope timentes eum Salutare ipsius, ut inhabitet gloria in terra nostra [15 1Kb] .« De secundo: »Habitabit iuuenis cum uirgine, et habitabunt in te filii tui [16 1Kb] .« De tertio: »Non commouebitur in eternum qui habitat in Ierusalem [17 1Kb] ,« item: »Bonas facite uias uestras, et studia uestra, et habitabo uobiscum in loco isto [18 1Kb] .« De quarto: »Lucem habitat inaccessibilem [19 1Kb] .« In primo ergo, »Notum fecit Dominus Salutare suum [20 1Kb] ,« in secundo: »In conspectu gentium reuelauit iustitiam suam [21 1Kb] , in  tertio: »Recordatus est misericordie sue et ueritatis sue domui Isrel [22 1Kb] ,« in quarto: »uidebunt omnes termini terre salutare Dei [23 1Kb] .« Primum Gabriele nuntiante, secundum, angelo et pastore collaudante; tertium, Christo passioni se subiiciente; quartum, ipso cum Patre regnante. »Ergo exsulta et lauda, habitatio Nazareth, quia humilis in medio tui sanctus Isrel [24 1Kb] .« O beata ciuitas, in qua cubiculum Christi facta est florida uirginitas, de celo descendit sanctitas, in assumpta carne inuenta est peccati immunitas, in omnibus his odorifera humanitas dedit suauitatem odoris! De primo ait sponsa: »Lectulus noster floridus [24* 1Kb] ,« de secundo: »Cum uenerit Sanctus sanctorum, dissipabitur urbs nostra [25 1Kb] ,« de tertio: »Qui peccatum non  fecit nec inuentus est dolus in ore eius [26 1Kb] ,« de quarto: »Discite a me, quia mitis sum et humilis corde [27 1Kb] .« Ergo in Nazareth inuenit humilem sponsa cum diceret: »Cum esset rex in accubitu suo, nardus mea dedit odorem suum.« Ecce habemus quomodo ad me facta est eius conuersio. Primo facta est, »ut plangam paululum dolorem meum [28 1Kb] ,« secundo ut tristitia mea uertatur in gaudium [29 1Kb] .« Primo ut simus puri, ut simus securi, secundo ut uiuamus cum Christo, nunquam amplius morituri. De primo  dicitur: »Conuertimini ad me in toto corde uestro, in ieiunio, et fletu, et planctu [30 1Kb] .« De secundo dicitur: »Conuerte nos, Deus salutaris noster, et auerte iram tuam a nobis [31 1Kb] ,« de tertio: »Deus, tu conuersus uiuificabis nos, et plebs tua letabitur in te [32 1Kb] .« Inde: »Conuertisti planctum meum in gaudium mihi, conscidisti saccum meum et circumdedisti me letitia [33 1Kb] .« Ad quam nos perducat Dominus noster iehsu Christus, cui est honor et gloria in secula seculorum, Amen.


Ego dilecto meo et dilectus meus mihi.

[CARD.] Quod superius est expositum, sed hic additur: Et ad me conuersio eius. Ac si dicat: In tantum dilecto meo complacui, quod conuersio eius ab irato ad placatum fuit ad me. Ad me enim se  direxit cum ab ira ad misericordiam se conuertit. Sequitur:


ueni, dilecte mi, egrediamur in agrum, commoremur in uillis, mane surgamus ad uineas.

[THO.] Hec autem sancti Patres desiderantes aduentum Christi in carne ad salutem omnium, quasi dicerent: Excita potentiam tuam et ueni, ut saluos facias nos. Desiderabant illum qui est inuisibilis apud Patrem in agrum Ecclesie apparere uisibilem, iuxta illud prophete: »Egredietur Dominus de loco sancto [34 1Kb] .« Cupiebant etiam cum illo commorari in uillis, id est etiam paganis uerbum fidei committere, sed quia sine te nichil possumus, ueni nobiscum ut tutius faciamus. Quod addit:  Mane surgamus ad uineas, idem est ac si patenter dicat: Quia nox iam prisce infidelitatis abscessit, lux euangelii coruscantis iam parere incipit, surgamus ad uineas, id est ad Ecclesias per orbem Deo instituendas, operam demus. Triplex ager ad quem egreditur dilectus.

155 Est enim ager floridus, est pascuus, est sationarius. Primus est in quo flores ad delectandum nascuntur, ut sunt roseta, uiolaria; secundus in quo animalia bruta pascuntur herbis et fructibus; tertius in quo aliquod semen seminatur. Primus est uterus uirginis, secundus Ecclesia, tertius cor hominis. Primus est floridus flore uirginitatis et gratie, secundus est pascuus pane Eucaristie, tertius sationarius uerbo doctrine. Anne floridus, de quo  scriptum est: »Sicut lilium inter spinas, sic amica mea inter filias [35 1Kb] ,« et iterum: »Et flos de radice eius ascendet [36 1Kb] ?« uere floridus, quia nec desunt ei flores caritatis, nec lilia castitatis, nec uiole humilitatis. Secundus pascuus est, pascua enim habet de qua dicitur: »Qui manducat meam carnem et bibit meum sanguinem habet uitam eternam [37 1Kb] .« Igitur »comedite, amici, et inebriamini, karissimi [38 1Kb] ,« quia »nos populus eius et oues pascue eius [39 1Kb] .« Tertius sationarius est: »Semen  est uerbum Dei [40 1Kb] ,« quod seminatur in agro cordis nostri. uideamus igitur ut semen cadat in terram bonam, non supra petram, ne carens humore gratie in tentatione arescat; non inter spinas diuitiarum, ne suffocatum ab eis deficiat; non secus uiam mundane uanitatis, ne per uolucres celi, id est erias potestates, deuoratum pereat [41 1Kb] . Triplex eius egressus: primus est a Patre in agrum uirginis, secundus de matre in agrum Ecclesie peregrinantis, tertius de presenti calamitate, et frequenter reuertitur ad agrum nostri cordis. De primo: »A summo celo egressio eius [42 1Kb] ,« quia egressus eius a Patre, regressus eius ad Patrem. De secundo: »Egressus es in salutem populi tui, in salutem cum Christo tuo [43 1Kb] ;« de tertio: »Quasi diluculum preparatus  est egressus eius [44 1Kb] ,« et: »ueniet quasi imber nobis temporaneus, et serotinus terre [45 1Kb] .« Triplex quoque est egressus sponse: primo de mundi uanitate, secundo de carnis uoluptate, tertio de fluxa cogitatione. Indictum est ad Abraham: »Egredere de terra tua, et de cognatione tua, et de domo patris tui [46 1Kb] .« De domo, id est de mundo, patris, id est diaboli: »uos ex patre diabolo estis [47 1Kb] .« De terra tua, id est de carne: »Formauit enim Deus hominem de limo terre [48 1Kb] .« De cognatione tua, id est de cogitatione stulta: »Generatio praua atque peruersa [49 1Kb] .« Igitur de mundo egredientes, ingrediamur agrum uirginis per fidem, ut credamus ueram Christi incarnationem; unde:  »Egredimini, filie Sion, et uidete regem Salomonem in diademate, quo coronauit eum mater sua [50 1Kb] ,« id est in carne quam assumpsit de ea. Egrediantes carnis uoluptatem, ingrediamur cum dilecto agrum Ecclesie, ut cum eo uideamus, et cum eo sustineamus eius passionem; unde Apostolus: »Exeamus ad eum extra castra, improperium eius portantes [51 1Kb] .« Egredientes stultam cogitationem, ingrediamur cum dilecto agrum cordis, ut sentiamus eius dulcem misericordiam; unde: »Egrediatur sponsus de cubili suo et sponsa de thalamo suo [52 1Kb] .« In lecto uoluptuosa, in thalamo secreta, id est de secreta uoluptate cogitationum. Primo egressus est dilectus in uterum uirginis; inde in Genesi: »Inclinata iam die, egressus est  Isaac ad meditandum in agro, et ecce Rebecca ueniebat super camelum; quem ut uidit, descendit de camelo, et dilexit eam Isaac uehementer [53 1Kb] .« Iste ager est uterus uirginis, quem ingressus est Isaac, qui dicitur risus uel gaudium, id est Christus, cui ibi occurrit Rebecca que dicitur patientia. Nam ibi assumpsit, unde pro nobis passus patientiam uoluntariam habuit; unde: »Factus est Patri obediens usque ad mortem [54 1Kb] ,« et: Oblatus est, quia ipse uoluit [54* 1Kb] ,« hoc est quod eam dilexit. Sed et Delbora nutrix eius, que dicitur apis, id est tentatio pungens,  uenit cum ea. Nam et Christus tentatus est nunc a Iudeis, nunc a diabolo. Hec est nutrix Rebecce, id est patientie. Tentatio enim nutrit patientiam; unde Apostolus: »Tribulatio patientiam operatur [55 1Kb] .« Factum est hoc inclinata iam die, id est in fine seculi. Secundo egressu, ingressus est agrum Ecclesie peregrinantis; inde est quod Ruth dicitur inspirata: »Iuit ad metendum in agrum Booz [56 1Kb] ,« qui dicitur in fortitudine. Et Booz, id est Christus, ingressus est eumdem agrum, id est Ecclesiam, et colloquens cum Ruth multam ei benignitatem exhibuit, id est Christus cuilibet fideli diuinitus inspirato, unde postmodum duxit eam uxorem [57 1Kb] . Tertio egressu, calamitatem nostram frequenter ingreditur agrum cordis  nostri uel agrum sepulcri, sed nunc in corde iusti sepelitur per secretum amorem. Inde est quod Sara que dicitur princeps mea, et Abraham qui dicitur pater excelsus, id est anima et Christus, sepulti sunt in spelunca duplici: »Consepulti enim sumus cum illo per baptismum in mortem [58 1Kb] .« Cor namque nostrum duplex est spelunca in qua debent abscondi Christus et anima. In prima namque debet conscientia gaudere, quia hic est sine crimine, et in futuro erit abscondita ab inferni calamitate; unde: »Abscondes eos in abscondito faciei tue a conturbatione hominum [59 1Kb] .« Secundo debet gaudere de dulcedine eterne uite, que abscondita est in celis, unde: »Quam magna multitudo dulcedinis  tue, Domine, quam abscondisti timentibus te [60 1Kb] !« et: »Mortui enim estis et uita uestra abscondita est cum Christo [61 1Kb] .« He spelunce sunt in agro quem emit Abraham, qui dicitur pater excelsus, id est Deus, ab Ephron, qui dicitur puluis meroris, id est a diabolo, qui lingendum puluerem peccatorum nobis proponit, qui Etheus dicitur, id est formido, quia eius finis timendus est. Igitur ille ager sumus nos quos possidebat diabolus. Sed Deus Pater dedit Filium suum pro nobis in redemptionem: »Empti enim estis pretio magno, glorificate et portate Deum in cordibus uestris [62 1Kb] .«

In primum agrum egressus est dilectus ad meditandum, in secundo ad metendum, in tertio ad sepeliendum:  ad meditandum de nostra salute, ad metendum fructus iustitie, ad sepeliendum dilectum, in secreto conscientie. De primo: »Ego, ait, cogito cogitationes pacis et non afflictionis [63 1Kb] ;« de secundo: »uidete, ait, regiones, quoniam albe sunt iam ad messem [64 1Kb] .«---»Mitte operarios in messem tuam [65 1Kb] .« Item de tertio: »Cum Maria Magdalena ungeret pedes Christi [66 1Kb] ,« ait dilectus: »Ad sepeliendum me fecit [67 1Kb] .« Nos enim primo pedes misericordie diuine lacrymis lauamus, secundo deuotione ungimus, tertio uehementer diligendo  in secreto cordis affectu sepelimus. Hec de egressu in agrum.

Sequitur: Commoremur in uillis. Tres sunt uille celebris memorie, in quibus moratus est dilectus, scilicet in Bethlehem natus, in Nazareth nutritus, in Hierusalem crucifixus et suscitatus. Bethlehem domus panis dicitur, Nazareth flos uel sanctitas, uel germen munditie. Hierusalem uisio pacis. Et nos moremur in his cum dilecto, ut in domo panis nostra nutriatur infantia; in domo floris munditie et sanctitatis nostra crescat adolescentia; in domo pacis pro Christo patiendo nostra roboretur patientia. In prima tres sunt panes, quibus refici debemus. »Quis uestrum habebit amicum et dicat ei: Amice, commoda mihi tres panes [68 1Kb] ?« Primus nobis  celum ostendit, per secundum cor nostrum in celum ascendit, tertius panis uiuus qui de celo descendit. Primus est panis doctrine, secundus uenientes ex desiderio supernorum lacryme, tertius Eucaristie. Primus dat nobis fidei firmamentum, secundus presentis exsilii solatium, tertius hic est uiaticum, in regno erit delectamentum. De primo: »Panis cor hominis confirmat [69 1Kb] ;« de secundo: »Fuerunt mihi lacryme mee panes die ac nocte [70 1Kb] ,« et: »Cibabis nos pane lacrymarum [71 1Kb] ;« de tertio: »Panem angelorum manducauit homo [72 1Kb] .« Primus comeditur in tabernaculo decoris, secundus cum aqua lacrymarum, tertius cum potu Dominici sanguinis. In figura primi erant in tabernaculo duodecim panes propositionis [73 1Kb] , in figura secundi  posuit angelus panem et uas aque ad caput Elie subter iuniperum dormientis [74 1Kb] , in figura tertii obtulit Melchisedech panem et uinum Abrahe de bello reuertenti [75 1Kb] . Ecce his in Bethlehem cum dilecto nata nutritur infantia. Transeamus usque Nazareth, ut ibi cum dilecto nostra crescat adolescentia. Oportet ergo ut, iuxta triplicem eius interpretationem, primo simus sancti, secundo mundi, tertio floridi. Sancti, ut peccata nostra purgemus; mundi, ut deinceps a lapsu nos custodiamus; floridi, ut uirtutibus abundantes in contemplando flore, qui est Christus, iucundi simus. De primo: »Custodi animam meam quoniam sanctus sum [76-78 1Kb] .«---»Cum sanctificatus fuero  in uobis, effundam super uos aquam mundam [79 1Kb] ,« scilicet qua mundi sitis post sanctificationem. »Lauamini,« sanctificando, »mundi estote [80 1Kb] ,« a peccato de cetero uos custodiendo. »Cor mundum crea in me, Deus [81 1Kb] .«---»Beati mundo corde, quoniam ipsi Deum uidebunt [82 1Kb] .« Hec est duplex sanctificatio, unde Moyses: »Sanctificamini hodie et cras, tertia die uidebitis maiestatem Dei in uobis [83 1Kb] ,« scilicet quoniam floridi eritis, unde: »Iustus ut palma florebit [84 1Kb] .« Palma que est Christus floret  uirtute, et dulcem fructum, scilicet uisionem diuine maiestatis habet in summitate; scilicet hic in enigmate, ibi in specie. Ecce hic creuit adolescentia; in uisione pacis roboretur patientia.

Tres uidemus paces in hac uilla cum Domino morantes: prima in extremo examine, secunda in regno ab omni tentatione, tertia cum offenso prius Creatore. De prima: »Ingrediatur putredo in ossibus meis, et subter me scateat, ut requiescam in die tribulationis [85 1Kb] ;« de secunda Iob: »Bestie terre pacifice erunt tibi [86 1Kb] .« Bestie terre sunt tentationes mundi huius; de tertia ipse promittit, sicut dictum est: »Ego cogito cogitationes pacis [87 1Kb] « hic et in futuro.

Mane surgamus ad uineas. uinea est conuersatio  religiosa. Hec mane perfunditur rore, meridie proficit solis calore, uespere uicina loca afficit calore. Conuersio enim sancta primo habet rorem, id est inchoatam gratiam; secundo, diuini amoris flagrantiam; tertio, boni odoris fragrantiam. Primum ad se, secundum ad Deum, tertium ad proximum. De primo: »Ros in messione mea morabitur,« ait Iob [88 1Kb] ; de secundo: »Nolite considerare quod fusca sim, quia decolorauit me sol [89 1Kb] ;« de tertio: »Ego quasi uitis fructificaui suauitatem odoris [90 1Kb] .« In primo gradu erat Paulus cum diceret: »Gratia Dei sum id quod sum [91 1Kb] ;« in secundo dixit: »Charitas Dei diffusa est in cordibus nostris per Spiritum sanctum qui datus est nobis [92 1Kb] ;« in tertio erat cum dixit: »Christi bonus odor sumus Deo in  his qui pereunt, et in his qui salui fiunt [93 1Kb] .«


uideamus si floruit uinea, si flores fructus pariunt, si floruerunt mala punice

[THO.] Floret uinea, cum Ecclesia prima fidei et confessionis pia rudimenta percipit. Flores autem fructus pariunt, cum fides et deuotio sanctorum prompta efficitur, etiam ad exercendum opus iustitie, ne fides eorum sine operibus otiosa inueniatur esse uel mortua [94 1Kb] . Florent mala punica, cum qui in fide et recta operatione profecerunt, etiam desiderium patiendi pro iustitia percipiunt. Mala enim punica, quia sanguinei sunt coloris, passionem tam Christi quam martyrum designant. Recte in omnibus his sponsa dilecti sui presentiam requirit, quia sine eo nec bene facere, nec bene  cogitare, nec aliud quid potest. Si autem hec in persona antiquorum Patrum legantur, per mane accipimus Christi incarnationem, quam ardenter desiderabant uidere et cum eo aliis proficere. uinea est Ecclesia; uitis, Christus: »Ego sum, ait, uitis uera, uos palmites [95 1Kb] .« Huius uinee uitis est aspectu uilis; flos medicinalis, fructus, id est, »uinum letificat cor hominis [96 1Kb] .« uilis propter tortitudinem; medicinalis, quia fugat serpentem; letificat  cor hominis, per potus suauitatem. In primo attendimus Christi humilitatem, in secundo demonum expugnationem, in tertio letam resurrectionem. Humilis fuit dilectus in presepio, humilis in seculo, humilis in patibulo. In presepio reclinatus uilibus pannis, »quia non erat locus ei in diuersorio [97 1Kb] ;« in seculo, dum clamaretur ad eum: »Demonium habes [98 1Kb] ,« expositus Iudeorum ludibrio; in patibulo in quo est uisus quasi leprosus, et percussus et humiliatus a Deo [99 1Kb] . »Palmes non potest fructum facere nisi manserit in uite [100 1Kb] ,« sed nec florere. uitis ista tribus floribus floruit: floruit flore castitatis, floruit miraculis, floruit effusione sanguinis. Primo a natiuitate, secundo in predicatione, tertio in passione. Hoc triplici flore per ipsum  floruit uinea, id est Ecclesia. Flos iste medicinalis est. Cum enim floret uinea, ex uirtute floris omnes serpentes fugiunt ab ea. Tria enim sunt genera serpentium, qui fugiunt a facie huius triplicis floris, id est 156 carnis petulantia, mundi malitia, Satane astutia. Per florem castitatis carnis petulantia uincitur, per florem miraculorum mundi malitia expellitur, per florem sanguinis diaboli astutia obturatur. Primi serpentes sunt, quos magi Pharaonis fecerunt in Aegypto, ubi filii Isrel seruiebant in luto et latere, id est carnis uoluptate; secundi eosdem persecuti sunt in deserto pro malitiosa murmuratione; tertius in paradiso, qui Euam seduxit sua calliditate. Notandum quod in hoc  Cantico de uinea florente ter agitur, ut hic: »Descendi in hortum nucum, ut uiderem poma conuallium, et inspicerem si floruissent uinee [1-2 1Kb] .« Item: »Ficus protulit grossos suos. uinee florentes odorem dederunt [3 1Kb] .« Item, in presenti loco uideamus:

Si floruit uinea, si flores fructus pariunt. Primo simpliciter dicitur: »Si floruissent uinee;« secundo, »uinee florentes odorem dederunt;« tertio, si flores fructus pariunt. Primo enim Christus ab hominibus quasi infans bone indolis et munde uite simpliciter est acceptus. Secundo, quod non purus homo sed et Deus esset, per miracula agnitus. Tertio, effuso sanguine ab eo acceptus est immortalitatis fructus. Propter hos flores dicebat: »Ego flos campi,  et lilium conuallium [4 1Kb] .« Lilium conuallium fuit, quia humilis in castitate. Flos campi fuit, qui est in euidenti; quam dicunt esse uiolam, quia manifestus factus est miraculorum operatione. De flore dicitur: »Audite me, diuini fructus, et quasi rosa plantata super riuos fructificate [5 1Kb] .« Ipse enim fuit rosa rubens sanguine in passione. Riui aquarum sunt diuersa bona gratiarum. Super his, non sub his ipse fuit, utpote Dominus omnium gratiarum, fructificauitque moriendo: uitam et sibi et nobis acquisiuit. uideamus ergo si flores fructus pariunt. Triplicem ex his floribus fructum exspectamus: fructum uirtutis,  fructum operis, fructum immortalitatis. Igitur per florem castitatis habetur fructus uirtutis. Unde dicitur: »Egredietur uirga de radice Iesse, et flos de radice eius ascendet, et requiescet super eum Spiritus Domini [6 1Kb] ,« etc. Iesse refrigerium dicitur. Unde de eo ascendit flos castitatis in quo dona Spiritus sancti libentius requiescunt. Per florem miraculorum, opera uirtutis. Propter hec enim que uidebantur fieri a Christo homines operabantur. Inde est quod uirga Aaron floruit, et ideo ad ministrandum in tabernaculo electus est [6* 1Kb] . Per florem sanguinis habemus fructum immortalitatis. Unde Salomon: »Florebit amygdalus et impinguabitur locusta, et dissipabitur capparis, quoniam redibit homo in domum eternitatis sue [7 1Kb] .« Hec amygdalus  fuit crux, que floruit sanguine Christi, et per eum dissipatur capparis, id est corruptio nostra, et sic redibit homo in domum eternitatis sue. uideamus quoque si floruerunt mala punica. Mala punica que sunt rubea, martyres designant. Hi primo habent patiendi desiderium; secundo, martyrio se offerunt; tertio, martyrium libenter sufferunt. Florent igitur martyrii desiderio, crescunt cum se offerunt martyrio, maturescunt et rubent uoluntarie sufferendo. Audi florentis Apostoli desideria: »Non solum, ait, paratus sum alligari in Ierusalem, sed et mori pro nomine Iesu Christi [8 1Kb] .« Audi offerentem se martyrio: »Curramus, ait, ad propositum nobis certamen, aspicientes in auctorem fidei et consummatorem  Iesum [9 1Kb] .« Audi martyrium sufferentem: »Ter uirgis cesus sum, semel lapidatus sum, ter naufragium feci [10 1Kb] .«


Ibi dabo tibi ubera mea.

[THO.] Ubera constat esse doctores Ecclesie. Hec ubera Domino dat, cum et facta et dicta predicatorum suorum in eius exhibet obsequium, ut nouos generent filios dilecto. Sunt ubera brutorum animalium, ut equarum, que solum suos nutriunt fetus. Et sunt que suos nutriunt fetus, et in humanos aliquid prestant usus, ut uaccarum et ouium. Et sunt que solummodo sunt apta nutriendis hominibus, ut mulierum, In primis designantur homines tam uerbis quam moribus dissoluti. In secundis, uerbis ornati, sed moribus dissipati. In tertiis, tam  uerbis quam moribus compositi.

Primi enim sibi similes tantum faciunt discipulos; secundi, conuersatione similes, sed uerbis diuersos, tertii, et uerbis et moribus Deo acceptos. De primis dicitur: »Sed et lamie nudauerunt mammam, lactauerunt catulos suos [11 1Kb] .« De secundis illud Ezechielis: »Confracta sunt ubera pubertatis tue [12 1Kb] .« Pubes dicitur femina, quando est uiri potens, et apta ad gignendos filios: quod habet predicator per sermonem. Sed confracta eius ubera, si malam habet conuersationem. De tertiis: »Duo ubera tua sunt duo hinnuli capree gemelli [13 1Kb] ,« propter bonam conuersationem  et bonum sermonem. Primis dicit Dominus: »uos circuitis mare et aridam, ut faciatis unum proselytum; et cum feceretis facitis eum filium gehenne duplo quam uos [14 1Kb] .« Nec mirum: »Quia nox nocti indicat scientiam [15 1Kb] .« Unde bene ait ille satyricus [16 1Kb] :

Scilicet exspectas, ut tradat mater honestos,
Aut alios mores quam quos habet? utile porro
Filiolam turpi uetule producere turpem.
De talibus ait Dauid: »Quorum os maledictione et amaritudine plenum est [17 1Kb] .« Ecce quales in sermone: »ueloces pedes eorum ad effundendum sanguinem. Contritio et infelicitas in uiis eorum [18 1Kb] .« Ecce quales in conuersatione. De secundis dicitur: »Populus hic labiis me honorat, cor autem eorum longe est  a me [19 1Kb] .« Item: »Que dicunt facite; que autem faciunt nolite facere [20 1Kb] .« De his quoque in Leuitico: »Non seres agrum diuerso semine [21 1Kb] ,« sicut scriptum est: »Bene loqui et male uiuere, nichil est quam propria se uoce damnare.« Peccatori autem dixit Dominus: »Quare tu enarras iustitias meas: et assumis testamentum meum per os tuum? Tu uero odisti disciplinam et proiecisti sermones meos retrorsum [22 1Kb] .« Hi sunt »qui loquuntur pacem cum proximo suo, mala [23 1Kb] ,« etc. De tertiis: Audi Apostolum, quomodo uerbo nutriebat. Ait autem: »Lac uobis potum dedi, non escam [24 1Kb] .«---»Si predicauero, ait, uobis, non est mihi gloria. Necessitas enim mihi incumbit. ue enim mihi est, si non predicauero [25 1Kb] .« Et quomodo instruebat Timotheum nutrire  uerbo: »Predica, inquit, uerbum, insta importune, opportune [26 1Kb] .« Et conuersatione: »In omnibus teipsum prebe exemplum bonorum operum, in doctrina, in grauitate, in integritate, ut is qui ex aduerso est uereatur, nichil habens malum dicere de uobis [27 1Kb] .« Ubera ista que bona sunt, alii a dilecto elongant, alii dilecto locant, alii dilecto donant. Primi sunt qui collatam sibi a Deo gratiam in nulla expendunt utilitate, secundi expendunt pro temporali communitate, tertii pro sola caritate. Primi talentum Domini abscondunt inuolutum in sudario [28 1Kb] . Secundi uendunt oues et boues, et columbas in templo [29 1Kb] . Tertii talentum sibi commissum ad dominum suum reportant cum lucro [30 1Kb] . Primis dicitur: »uidete ne  in uacuum gratiam Dei recipiatis [31 1Kb] .« Et Paulus Timotheo: »Noli negligere gratiam que in te est [32 1Kb] .« »Maledictus qui abscondit frumenta in tempore famis,« ait Salomon [33 1Kb] . »Sapientia abscondita, thesaurus absconditus: que utilitas in utrisque [34 1Kb] ?« Secundis dicitur: »Gratis accepistis, gratis date [35 1Kb] .« Alioquin lepra Naaman Syri adherebit Giezi [36 1Kb] . Ait Iob: »Ignis deuorabit tabernacula eorum qui munera libenter accipiunt [37 1Kb] .« Et: »Qui excutit  manus suas ab omni munere, iste in excelsis habitabit [38 1Kb] .«

Est enim munus a manu, munus a lingua, munus ab obsequio. Tertiis dicitur: »Bibe aquam de cisterna tua et fluenta putei tui [39 1Kb] ,« id est tibi proficiat gratia tua tibi a Deo collata, proficiat nichilominus alienis. Unde subditur: »Deriuentur fontes tui foras, et in plateis aquas tuas diuide [40 1Kb] .« Inde Paulus: »Gratia Dei sum id quod sum, et gratia eius in me uacua non fuit [41 1Kb] .« Idem ait alibi: »Secundum gratiam que data est mihi, ut sapiens architectus fundamentum posui, alius autem superedificat [42 1Kb] .«---»Qui sitit ueniat et bibat, et dabo ei gratis aquam uite,« sicut dictum est in Apocalypsi [43 1Kb] . Gratia primorum figurata est in manna illo, quod,  quia filii Isrel contra preceptum reseruauerunt, cepit scaturire uermibus [44 1Kb] . Similiter Onan filius Iuda, qui dicitur meror eorum, cum deberet suscitare semen fratris sui Her qui defunctus erat, cum accederet ad Thamar uxorem illius, effundebat semen in terram [45 1Kb] . Gratia secundorum designata est in primogenitis Esau, que dedit fratri suo Iacob, pro edulio rufe lenticule [46 1Kb] . Tertiorum gratia figurata est in oleo mulieris, cui filius uasa ministrabat, at illa infundebat [47 1Kb] , et in oleo et uino que infudit Samaritanus ei qui incidit in latrones [48 1Kb] . Ubera Ecclesie sunt predicatores, quos Ecclesia dat sponsa, dum eos mittit ad regimen imitando eorum doctrinam et mores, tanquam lac ex uberibus sugens. Hec ubera prefigurauit Salomon, quando fecit in  templo duo cherubin de lignis oliuarum decem cubitorum altitudinis, et alas quinque cubitorum [49 1Kb] . Dignum erat ut Christus, qui uenerat misericordiam facere, assignaret nobis uberum loco uiros misericordie, et eis qui ceciderant per Ade stultitiam, homines scientes assignaret, ille »qui docet hominem scientiam [50 1Kb] ,« ut per eos faceret hominem intelligere; qui »non uenit legem soluere, sed implere [51 1Kb] .« Hec duo cherubin Petrus sunt et Paulus, qui facti sunt de lignis oliuarum, quia isti sunt uiri misericordie; quorum iustitie obliuionem non acceperunt, qui dicuntur cherubin, id est plenitudo scientie, quia non dilexerunt scientiam phantasticarum argumentationum, sed scientiam Dei plus  quam holocaustum. Decem cubitorum dicti sunt, quia spiritualiter et adimplentes et docentes legis articulos accepturi sunt nobiscum, qui laboramus in uinea Domini singulos denarios [52 1Kb] . uide lac quod ex his duobus exit uberibus. Habemus in cherubin scientiam, in lignis oliuarum misericordiam. Ecce lac duplex. In decem cubitis perfectio diuine legis. Scientiam, ut habeatur Dei et nostri cognitio; misericordiam, ut habeatur de proximo compassio;  legis obseruantiam, ut perficiatur in nobis Dei mandatorum exsecutio. De primo: »Labia sacerdotis custodiunt scientiam, et legem ex ore eius requirunt, quia angelus Domini exercituum est [53 1Kb] .« Et in eodem: »Periit populus meus eo quod non haberet scientiam [54 1Kb] .« Ad hoc enim apostolis datus est spiritus scientie. De misericordia Iob: »Foris non mansit peregrinus, et ostium meum patuit uiatori [55 1Kb] .« Et addit: »Quia mecum creuit miseratio, et de utero matris mee egressa est mecum [56 1Kb] .« Itaque isti sunt uiri misericordie. Ecce lac uberum. De lege dicitur: »Pax multa diligentibus legem tuam, et non est illis scandalum [57 1Kb] .« Est scientia quam sequitur pena, est scientia semiplena, est scientia plena. Prima scit Dei uoluntatem, sed non  deserit iniquitatem. Secunda cum tractet de temporalibus, tamen retinet puritatem. Tertia prorsus sequitur Dei uoluntatem. Prima est ethnica, quia ethnici hoc faciunt. Secunda politica, quia ciuitates temporalia iuste disponunt. Tertia apostolica, quia uiri apostolici uoluntati diuine se subiiciunt. De prima: »Melius erat uiam ueritatis non agnoscere, quam post agnitionem retrorsum conuerti [57* 1Kb] .« De secunda ait Paulus: »Scio esurire et satiari, et abundare et penuriam pati [58 1Kb] .« Item: »Sacerdotes qui bene sciunt preesse, duplici honore digni habeantur [59 1Kb] .« De tertia ait Dominus mulieri Samaritane: »Si scires quis est qui petit a te bibere, forsitan petisses ab eo ut daret tibi aquam uiuam [60 1Kb] .« De his conqueritur propheta: »Non est misericordia,  non est ueritas, non est scientia Dei in terra [61 1Kb] .« De hac Paulus: »Nihil iudicaui me scire inter uos, nisi Iesum Christum, et hunc crucifixum [62 1Kb] .« Item: »Scio cui credidi, et certus sum quia potens est depositum meum seruare in illum diem iustus iudex [63 1Kb] .« O Petre, ubi est illud uerbum quo negasti Dominum dicens ancille: »Nescio quid dicis [64 1Kb] ?« Item, iurare et anathematizare cepisti quod non noueras hominem [65 1Kb] . Tu quoque, Paule, cum uestes lapidantium Stephanum seruares [66 1Kb] , cum Christum persequi et membra eius non cessares [67 1Kb] , cum epistolas a principibus scilicet acciperes [68 1Kb] ? tunc aliud sciebas quam Christum crucifixum. Et ille: »Sed ignorans feci in incredulitate [69 1Kb] .« Itaque qui prius fui magister seuitie, nunc exhibeo lac de ubere misericordie;  qui prius peccaui per ignorantiam, tanquam de ubere propino multis scientiam. »Me, ait Petrus, permisit Deus cadere, ut lapsos releuarem.« Hi prefigurati sunt in Samuele, cum diceret ad Saul: Inuenies duos uiros salientes foueas magnas [70 1Kb] . Isti enim salierunt foueam magnam, cum transierunt de peccato ad iustitiam, de laqueo diaboli ad liberam Christi uiam, de formidine mortis eterne ad fiduciam. Inde propheta: »uobis qui estis super terram erit formido et fouea et laqueus [71 1Kb] .« Laqueus  diabolice seductionis, fouea obstinationis, formido eterne animaduersionis. Laqueus diabolice seductionis, ut incideret in tentationem; fouea obstinationis, ut ueniat in desperationem; formido eterne animaduersionis, ut sit paratus ad extremam damnationem. De laqueo: »Laqueum parauerunt pedibus meis, et incuruauerunt animam meam [72 1Kb] .« Item: »Anima nostra erepta est de laqueo uenantium [73 1Kb] .« De fouea: »Lacum aperuit et effodit eum, et incidit in foueam quam fecit [74 1Kb] .« Item: »uulpes foueas habent, et uolucres celi nidos [75 1Kb] .« De formidine: »Peccator uidebit et irascetur, dentibus suis fremet et tabescet [76 1Kb] ;« quia »terribilis est exspectatio iudicii, et ignis emulatio, que consumptura est aduersarios [77 1Kb] .« Hi scientiam habuerunt in peccatorum  conuersatione, in conuersorum gubernatione, in diuina uocatione. In conuersatione, cum scientiam habuerunt, et fortitudinem qua possent labores sustinere; audaciam, qua possent tyrannis resistere. Ecce habemus in basibus tribus leones et boues et cherubim. uide Paulum leonem: »Neque mors, neque uita, neque principatus, neque potestates poterunt me separare a caritate Christi [78 1Kb] .« Ecce: »Iustus ut leo confidit [79 1Kb] .« uide laborantem bouem: »Ter uirgis cesus sum, semel lapidatus sum, ter naufragium feci [80 1Kb] .« Audi cherubim: »En terra mea aduersum me clamat, et comedi fructus eius absque pecunia [81 1Kb] ,« scilicet scientie qua conuertatur. 157 Ista sunt ubera que dabo tibi, ait sponsa. Notandum quod dat ubera, quibus Christus  nutritur in assumpta humanitate; et sunt quibus nutritur in fidei firmitate, et sunt quibus nutritur in caritate. Prima porrigit uirgo Maria, secunda exhibent predicatores in Ecclesia, tertia donat anima deuota. Primis nutritur caro Saluatoris, secundis fides Mediatoris, tertiis feruor amoris. De primis: »Ipsum Regem angelorum sola uirgo lactabat ubere de celo plena [82 1Kb] .« De secundis specialiter dicitur pro Petro et Paulo et eorum imitatoribus: Duo ubera tua sicut duo hinnuli capree gemelli, que pascuntur in liliis. De tertiis dicitur: »Da eis, Domine, ait propheta: quid dabis eis? Ubera arentia [83 1Kb] ,« et scutum cordis duritiam. Arentia enim habent ubera, qui nec lac uiuum impendunt pro Christo, nec lac caritatiue deuotionis impendunt Deo, cui est honor  et gloria in secula seculorum. Amen.

ueni, dilecte mi, egrediamur in agrum, commoremur in uillis, mane surgamus ad uineas, uideamus si floruit uinea, si flores fructus parturiunt, si floruerunt mala punica, ibi dabo tibi ubera mea.

[CARD] In his uerbis ostendit mater sollicitudinem quam gerit pro Ecclesia; qualiter sollicitet filium ut eam uisitet, et profectus uideat, quatenus quod minus est uisitando compleat. Dicit ergo: ueni, dilecte mi, ingrediamur in agrum, uisitemus  illos qui sunt in agro, et uomere predicationis humanorum cordium terram scindunt. ueni, dilecte mi, commoremur in uillis, facientes mansionem apud illos, qui habitantes in unum per dilectionem, uno iure uiuunt. Surgamus mane ad uineas plantandas in fide, uideamus si uinea floruit, per boni operis exordium, si flores fructus parturiunt per boni exordii complementum, uideamus si floruerunt mala punica, quorum flos ruber desiderium imitandi passionem Dominicam demonstratur in uiris fidelibus, qui per illas arbores designantur. Et subdit domina: Ibi dabo tibi ubera mea, ut gustes interpellationes meas pro Ecclesia, que procedunt de uberibus meis, per que supra diximus ipsius pietatem et misericordiam designari.


 Mandragore dederunt odorem in portis nostris.

[THO.] Porte Christi et Ecclesie sunt iidem doctores qui uberum uocabulo fuerunt expressi. Ubera sunt, quia doctrina paruulos nutriunt; porte sunt, quia nutritos in regno celorum introducunt. Unde in Apocalypsi [84 1Kb] , ciuitatis, quam uidit Ioannes, dicuntur esse porte duodecim, id est duodecim apostoli. In his portis mandragore odorem dederunt, quia et apostoli et eorum sequaces spiritalium ex se uirtutum famam sparserunt. Mandragora est herba aromatica cuius radix formam habet humani corporis; mala uero eius suaue sunt olentia; hanc habet uirtutem ut egris laborantibus incommodo uigiliarum somnum indulgeat; item si quorum corpora propter curam secanda sunt, huius  cortex uino mistus ad bibendum datur, ut soporati dolorem non sentiant; item illis medetur qui nausea sic laborant ut nec continere cibos ualeant nec capere delectentur. Cibus anime est sermo doctrine, quem quidam fastidiunt audire uel auditum tradere negligunt memorie. Quatuor sunt porte: prima ad occidentem, secunda ad aquilonem, tertia ad austrum, quarta ad orientem. Ezechieli monstratum est edificium [85 1Kb] in quo prima tacetur, quia est inutilis; tres alie ei ostenduntur, quia in eis magna est utilitas. Per primam enim est egressus, per secundum regressus, per tertiam progressus, per quartam ingressus. Egressus ad tenebras mundane cecitatis, regressus ad gratiam sanitatis, progressus  in feruore caritatis, ingressus ad splendorem claritatis. In prima namque homo labitur in culpam, in secunda resurgit per penitentiam, per tertiam ambulat in iustitiis, per quartam penetrat secreta superne beatitudinis. Prima enim est porta erroris, secunda satisfactionis, tertia feruoris, quarta luminis. Prima est porta Sterquilinii que in Esdra legitur [86 1Kb] ; secunda in qua iuuenis filius unicus matris sue a Domino suscitatur [87 1Kb] ; tertia est Speciosa porta, in qua Petrus claudum, ut rectus ambulet, erigit [88 1Kb] : ubi opus caritatis exercetur;  quarta est porta Bethlehem in qua erat fons cuius aqua a Dauid desideratur [89 1Kb] . De prima: »Et appropinquauerunt usque ad portas mortis [90 1Kb] ;« de secunda: »Intrate per angustam portam [91 1Kb] ;« de tertia: »Aperite mihi portas iustitie et ingressus in eas confitebor Domino [92 1Kb] ;« de quarta: »Diligit Dominus portas Sion super omnia tabernacula Iacob [93 1Kb] .« Per primam egressa est Dina filia Iacob et corrupta [94 1Kb] ; ad secundum inuitabat propheta Synagogam dicens: »Reuertere, uirgo Isrel, in ciuitates tuas [95 1Kb] ;« de tertia exclamat Salomon: »Que est ista que progreditur quasi aurora consurgens [95* 1Kb] ?« ad quartam festinabat Paulus cum diceret: »Ingrediemur in illam requiem: nos qui credidimus [96 1Kb] .« Mandragora per omnia similatur homini preter  capillos. Homo integer est Christus ex diuinitate et humanitate; iustus autem, qui per has portas intrat, est mandragora; qui assimilatur corpori Christi, id est humanitati, immutatione religiose uite. »Caput Christi est Deus [97 1Kb] « cui iustus non potest assimilari per ea que agit ex diuinitate, ut in miraculorum operatione. Igitur uita iusti dat odorem in portis nostris, id est in tribus ultimis. Nam in prima dat fetorem uita peccatoris quatriduani, in secunda uita reuersi dat odorem unguenti, in tertia uita iusti odorem thuris, in quarta uita deuoti contemplatiui dat odorem aromatis. Primus dat fetorem, dum alios scandalizat per immundum uite exemplum; secundus dat odorem unguenti, dum per suam reuersionem alios sanat, prouocans ad  diuine misericordie remedium; tertius dat odorem thuris, dum sibi et aliis per orationes diuinum impetrat adiutorium; quartus dat odorem aromatis, suauitate sue deuotionis. De primo dicitur: »Domine, iam fetet, quatriduanus enim est [98 1Kb] ;« in figura secundi »domus repleta est ex odore unguenti [99 1Kb] ,« quoniam Maria unxit pedes Domini; de tertio dictum est in Apocalypsi [100 1Kb] : »Habebant seniores citharas et phialas aureas plenas odoramentorum, que sunt orationes sanctorum:« uel cithara est uox, in odoramentis suauis pinguedo orationis; de quarto: »Ascendit fumus aromatum in conspectu Domini de manu angeli [1 1Kb] .«

Item quatuor istas portas inuenimus in sacramentis  Christi, omnes in bonam partem acceptas. Prima est orientalis, secunda occidentalis, tertia aquilonis, quarta meridionalis. Prima est uterus uirginis, secunda est latus Saluatoris, tertia est tenacitas rapine infernalis, quarta est ingressus patrie celestis. De prima in Ezechiele dicitur [2 1Kb] : »Porta hec clausa erit, uir non ingredietur per eam, quia Dominus Deus Isrel ingressus est per eam;« de secunda: »Intrate per angustam portam [3 1Kb] ;« de tertia: »Ego dixi in dimidio dierum meorum: uadam ad portam inferi [4 1Kb] ;« de quarta: »Eleuamini,  porte eternales, et introibit Rex glorie [5 1Kb] .« Iste porte clause fuerunt in prophetis, quia obscure ab eis predicte, sed iam, coruscante Euangelio, sunt aperte. Prima aperta est in Christi natiuitate; aperta, dico, non uirginitatis corruptione, sed natiuitatis Christi manifestatione; secunda aperta est in eius passione, tertia in descensu Christi ad inferos et resurrectione; quarta in eius ascensione. De prima aperta est mundus illuminatus, de secunda est homo redemptus et a peccatis lotus, de tertia est captiuus homo ab inferis liberatus, de quarta missus est Spiritus sanctus. De prima dictum est: »Orietur uobis timentibus nomen meum Sol iustitie [6 1Kb] ,« nam »uidimus gloriam eius gloriam quasi Unigeniti a Patre [7 1Kb] .« De secunda: »In  sanguine tuo redemisti uinctos tuos de lacu in quo non erat aqua [8 1Kb] ,« et: »Ipse enim prior dilexit nos, et lauit nos a peccatis nostris in sanguine suo [9 1Kb] .« De tertia: »Ero mors tua, o mors, morsus tuus ero, inferne [10 1Kb] ,« nam captiuitate libera Iesum sequuntur agmina. De quarta: »Ascendens Christus in altum, captiuam duxit captiuitatem; dona dedit hominibus [11 1Kb] ,« id est septiformem spiritum. In istis dant mandragore, id est conuersationes iustorum, odorem. In prima dum Christi imitantur humilitatem, in secunda dum se conformant ei per passionem, in tertia dum caute fugiunt inferni tormenta repellendo uiriliter diaboli machinamenta, in quarta dum ad celum sua erigunt desideria. In prima bonum dabat odorem humilitatis Dauid dicens:  »Ludam coram arca Domini, et uilior fiam in oculis meis [12 1Kb] .« Apostolus bonum dabat odorem passionis in secunda dicens: »De cetero nemo mihi molestus sit; stigmata enim Iesu Christi porto in corpore meo [13 1Kb] .« In tertia bonum dabat odorem fugiendo infernum Dauid dicens: »Domine, eduxisti ab inferno animam meam; saluasti me a descendentibus in lacum [14 1Kb] ;« et: »Anima mea sicut passer erepta est de laqueo uenantium [15 1Kb] .« In quarta bonum odorem dabat erigendo ad celum desiderium suum Dauid dicens: »Sitiuit anima mea ad Deum fontem uiuum [16 1Kb] ;« et: »Cor meum, et caro mea exsultauerunt in Deum uiuum [16* 1Kb] .« Item duodecim apostoli porte dicuntur, unde in Apocalypsi  [17 1Kb] duodecim porte uise sunt a Ioanne in illa ciuitate Ierusalem, que ostensa est. Item, dictus est Christus porta: »Ego, ait, sum ostium: per me si quis introierit, ingredietur et egredietur, et pascua inueniet [18 1Kb] ,« per hanc portam intrant omnes.

Item hanc inuenimus diuisionem: sunt porte Sion, sunt porte iustitie, sunt porte eternales. Porte Sion sunt Ecclesie sacramenta, per que Ecclesiam intramus; porte iustitie sunt uirtutes  medie quas temporaliter exercemus; porte eternales sunt precipue uirtutes, quas etiam in futuro habituri sumus. In primis dant odorem predicando prelati, in secundis iuste uiuendo religiosi, in tertiis soli Deo uacantes perfecti. De primis: »Christi bonus odor sumus Deo,« ait ille predicator egregius [19 1Kb] ; de secundis: »Ecce odor filii mei sicut odor agri pleni; cui benedixit Dominus [20 1Kb] ;« de tertiis: »Odor tuus in me concupiscentias excitauit eternas [21 1Kb] .« Item, sunt porte mortis, sunt porte mundi, sunt porte inferi, sunt porte celi. Porte quibus ingredimur ad mundum sunt corrupta sensualitas, et ceca cupiditas, unde: »Appropinquauerunt usque ad portas mortis [22 1Kb] .« Porte inferi sunt ceca desperatio et dura obstinatio, unde:  »Porte inferni non preualebunt aduersus eam [23 1Kb] .« Porte celi humilis patientia, que est porta ferrea ducens ad ciuitatem [24 1Kb] , et amoris concordia, que est porta orientalis [25 1Kb] . Prime porte pertinent ad filios huius seculi, secunde ad filios gehenne, tertie ad filios Dei. Primi in suis portis inueniunt errorem, secundi per suas sibi preparant eternum fetorem, tertii in suis quasi mandragora uite odorem. De primis: »Errauerunt in solitudine, in inaquoso, uiam ciuitatis habitaculi non inuenerunt [26 1Kb] .« De secundis: »Ignis, sulphur et spiritus procellarum, pars calicis eorum [27 1Kb] ,« sulphur enim fetore suo eternum fetorem insinuat. De tertiis: »Ego quasi uitis fructificaui suauitatem odoris [28 1Kb] ,« uitis enim, quas diximus portas celi, putationem sustinendo  designat patientiam, tortitudine et uilitate sua humilitatem; uino uero quod est calide nature et letificat cor hominis [29 1Kb] , designat amoris diuini feruorem et iucunditatem. Item septem sunt porte Ierusalem: porta uetus, porta fontis, porta gregis, porta equorum, porta sterquilinii, porta piscium, porta uallis [30 1Kb] . Item sunt septem beatitudines, que ibi numerantur: »Beati pauperes spiritu quoniam ipsorum est regnum celorum [31 1Kb] ,« etc. Prima sunt angeli secundum unam considerationem, secunda patriarche, tertia prophete, quarta apostoli, quinta martyres, sexta confessores, septima uirgines. Prima est celestis, secunda fidelis, tertia umbratilis, quarta iudicialis, quinta terribilis, sexta  exemplaris, septima admirabilis. Porta uetus dicta est, quia in principio nascentis Ierusalem fundata est, quia »in principio creauit Deus celum et terram [32 1Kb] ,« id est angelicam et humanam naturam. Unde Iacob euigilans ait: »Non est hic aliud nisi domus Dei et porta celi [33 1Kb] .« Porta fontis est per quam exitus erat ad fontem Gihon, ubi Salomon unctus est in regem a Sadoc sacerdote et Nathan propheta [34 1Kb] . Per hanc designantur patriarche: 158 ab his enim fides et cultus unius Dei incepit, et ad nos  tanquam de fonte per riuos emanauit, unde de Abraham ait Prudentius: »Senex fidelis prima credendi uia est.« Porta gregis iuxta templum erat per quam ducebantur animalia ad immolandum. Hi sunt prophete quorum primus Samuel habitare fecit unius moris in domo [35 1Kb] , tanquam gregem in ouili. Hec dicitur umbratilis, quia sub figuris operum et in tegumentis umbrarum prophetauerunt. Porta equorum dicebatur, in qua dimittebant equos quando ascendebant in templum; ultra quam equitare non licebat. Hi sunt apostoli propter uelocitatem sic dicti, quia »subito in omnem terram exiuit sonus eorum, et in fines orbis terre uerba eorum [36 1Kb] .« In horum figura Zacarias propheta [37 1Kb] uidit equos rubeos, albos, nigros, et uarios. Hec  porta est iudicialis; apostolis enim dictum est: »Sedebitis super sedes duodecim iudicantes duo decim tribus Isrel [38 1Kb] ;« inde canit Ecclesia [39 1Kb] :

Ecclesiarum principes,
Belli triumphales duces,
Celestis aule milites,
Et uera mundi lumina.
Porta sterquilinii est, per quam sordes ciuitatis efferebantur. Isti sunt martyres quorum corpora reputata sunt ut stercora, unde ait Dauid: »Effuderunt sanguinem eorum tanquam aquam in circuitu et non est qui sepeliret [40 1Kb] .« Item Dauid: »Posuerunt morticina seruorum tuorum escam uolatilibus celi; carnes sanctorum tuorum bestiis  terre [41 1Kb] .« Quia »lapidati sunt, secti sunt, tentati sunt, in occisione gladii mortui sunt [42 1Kb] .« Porta piscium est, que respiciebat mare Mediterraneum, per quam mercimonia piscium deferebantur in urbem. Isti sunt confessores, qui in media uoragine uitiorum contra impetus fluctuum mundi, id est tentationum feruntur et procellis circumdantibus concutiuntur, et non deiiciuntur. Hi sunt pisciculi pauci quibus satiauit Dominus quatuor millia hominum [43 1Kb] . Hec dicitur exemplaris, quia cum uerbo doctrine ministrat nobis exemplum uite. Porta uallis erat que ducebat ad uallem Iosaphat. Isti sunt uirgines in ualle positi humilitatis, quia collectanee sunt uirtutes, uirginitas et humilitas, unde beata uirgo: »Quia respexit humilitatem ancille sue, ecce  enim ex hoc beatam me dicent omnes generationes [44 1Kb] .« Hec dicitur admirabilis. Quid enim admirabilius, quam uitam angelicam ducere in terris? In carne enim non secundum carnem uiuere, non solum supra carnem est, sed angelicum. Moraliter quoque possumus accipere portas istas. Sit ergo prima gratie, secunda contritionis, tertia exterioris penitentie, quarta sancte meditationis. Et nunc de his quatuor agamus. Prima ergo est gratia scilicet uetus. Ipsa enim est principium bonorum que egimus, ipsa quoque est celestis. Per ipsam enim  de celo egressus est angelus, egressus est Christus, egressus est Spiritus sanctus. Angelus ad uisitandum, Christus ad redimendum, Spiritus sanctus ad considerandum. Ad uisitandum contra diaboli tentamenta, ad redimendum ab infernali pena, ad consolandum in hac miseria. Unde Iacob uidit angelos ascendentes et descendentes, et lapidem sub capite, id est Christum, unxit oleo, Spiritus sancti, et ait: »Non est hic aliud nisi domus Dei et porta celi [45 1Kb] .« Secunda scilicet fontis, id est contritionis est. Fons iste tres habet riuos: primo lauat macula peccati infectum, secundo luget proximi defectum, tertio pium rigat affectum. Querit enim se mundare, proximo subuenire, Deum desiderare. Hanc aquam desiderauit Dauid cum desideraret  de fonte qui est in porta Bethlehem [46 1Kb] . Tertia est porta gregis que et umbrabilis dicitur. Tres sunt greges: grex porcorum, grex caprarum, grex ouium. De primo legitur, quia misit Dominus malignos spiritus intrare in gregem porcorum [47 1Kb] ; de secundo: »Capilli tui sicut grex caprarum que ascenderunt de monte Galaad [48 1Kb] ;« de tertio: »Dentes tui sicut grex tonsarum que ascenderunt de lauacro [49 1Kb] .« Non legimus quod porci offerantur in sacrificio, capra offertur pro peccato, ouis in holocausto [50 1Kb] . Primi ergo portam non ingrediuntur, secundi ingrediuntur, tertii in templo introducuntur. Primi sunt porci qui in mari precipitantur, id est peccatores qui in inferno cruciabuntur; secundi sunt penitentes qui pro peccatis suis affliguntur,  tertii sunt iusti qui caritate feruent, ut iustiores reddantur. De primis: »Quibus iuraui in ira mea: Si introibunt in requiem meam [51 1Kb] ;« de secundis: »Intrate per angustam portam [52 1Kb] ;« de tertiis: »Filii Sadoc intrabunt in sanctuarium meum et ministrabunt mihi [53 1Kb] .« Hec porta dicitur umbratilis, quia sacrificia sunt umbra futurorum, uel quia hec opera secreto facienda sunt, uel quia licet meritum uidetur, premium nondum declaratur.

Quarta est porta equorum. Nomine equorum tria designantur hominum genera: luxuriosi, superbi, honoribus dediti. Primi remanent extra portam propter suam immunditiam; secundi propter suam superbiam; tertii ut, sollicitudine ad tempus deposita,  maiorem habeant contemplationis abundantiam. De primo: »Fluxus eorum, ut fluxus equorum [54 1Kb] ; de secundo: Non in fortitudine equi uoluntatem habebit, nec in tibiis [55 1Kb] ;« de tertio: »Qui ascendis super equos tuos, et quadrige tue saluatio [56 1Kb] .« Hec est iudicialis, quia, cum reuertitur anima, uerius scit iudicare inter uerum et falsum, bonum et malum, temporale et eternum. Sequuntur tres alie porte, quarum prima est confessionis, secunda imitationis, tertia humilitatis. Prima est sterquilinii; dum enim peccata confitemur, quasi sterquilinium  extra portam eiicimus. Tria sunt ista sterquilinia: primum peccata, secundum temporalia bona, tertium mundi miseria. De primo: »Qui nutriebantur in croceis amplexati sunt stercora [57 1Kb] ;« de secundo: »De stercore boum lapidabitur piger [58 1Kb] ;« de tertio: »Suscitans de puluere egenum, et de stercore erigens pauperem [59 1Kb] . Hec dicitur terribilis; dum enim auditor confessionis predicat, incutit timorem in mortis articulo, tremorem horroris in iudicio, tenebras in inferno. Unde Dauid: Timor et tremor uenerunt super me et contexerunt me tenebre [60 1Kb] .« Sequitur porta piscium, scilicet imitationis. Tria enim sunt genera piscium, que debemus imitari: de fluuio, de stagno, de mari. Primi sunt qui uiuunt in seculo de suis laboribus,  eleemosynis uacantes, et hi testimonio fidei sunt probati; secundi in claustro reclusi sunt, angustiati sunt, afflicti sunt; tertii in martyrio ludibria et uerbera experti. Hec dicitur exemplaris. Primos enim debemus imitari: ut sciamus in seculo communiter uiuere, secundos, ut sciamus in claustro solitudinem tenere; tertios, ut possimus in martyrio constantiam habere. In omnibus his necessaria est patientia, unde in Leuitico: »Pisces siue de fluuio, siue de stagno, siue de mari non comedetis, qui non habent pinnulas et squamas [61 1Kb] .« Sequitur porta uallis, id est humilitati. Est uallis fructuosa, est uallis frumentosa, est uallis liliosa. Prima est humilitatis peccatorum, secunda iustorum, tertia uirginum.  Humilis enim peccator lacrymis rigatur; humilis iustus frumento uirtutum cumulatur; humilis uirgo amenitate munditie iucundatur. De primo: »Qui emittis fontes in conuallibus [62 1Kb] ;« de secundo: »ualles abundabunt frumento [63 1Kb] ;« de tertio: »Circumdabant eam flores rosarum et lilia conuallium [64 1Kb] .« Hec est mirabilis. Mirabile enim est quod destruit superbiam que totum genus humanum precipitauit. Quod enim illa de celo precipitauit, ista reuehit ad celum.


Mandragore dederunt odorem suum in portis nostris.

[CARD.] Mandragora herba est, que tam profundum soporem inducit, quod posset homo incidi, nec sentiret dolorem. Per mandragoras enim studia contemplationis  designantur, que ita dormire faciunt hominem in deliciis suis, ut abscissionem ab inimicis suis carnalibus, a rebus secularibus nec sentiat nec attendat. Dicit ergo: Mandragore dederunt odorem suum in portis nostris, id est in portis quinque sensuum; tunc nostris, si odor mandragorarum ad eas perueniat et ab eis excludat odorem mundanum. Nam si bene dormiat interius anima, sensus suos excludit ad exteriora. Sequitur


Omnia poma noua et uetera seruaui tibi, dilecte mi.

[THO.] Poma noua et uetera, precepta uel promissa  noui Testamenti ac ueteris, que omnia seruauit dilecto suo Ecclesia. Ipsum enim non solum esse nouit, qui utriusque precepta daret et seruantibus premia digna redderet. Ipse enim solus fuit, qui antiquis per angelos, per semetipsum nobis, illis minora, nobis maiora, et dedit precepta et promisit premia. Item, poma uetera, sunt Patres ueteris Testamenti quorum nullus quamlibet sanctus, potuit regnum intrare ante incarnationem, passionem, resurrectionem, ascensionem. Poma uero noua sunt, iusti noui Testamenti quos utrosque saluandos presciuit Ecclesia per gratiam Christi uenturi in mundum. Noua poma sunt quatuor: primum incarnatio Saluatoris, secundum initium noue conuersationis, tertium profectus humilitatis, quartum fructus perfecte  uirtutis. De primo Iob: »Dies mei transierunt quasi naues poma portantes [65 1Kb] ,« quod de incarnatione Gregorius exponit; de secundo in Leuitico: »Cum intraueritis terram quam Dominus daturus est uobis, et plantaueritis in ea ligna pomifera, auferetis preputia ab eis [66 1Kb] ,« id est uanam gloriam a noua conuersatione; de tertio: »Descendi in hortum nucum, ut uiderem poma conuallis [67 1Kb] .« Per conuallem enim designatur humilitas; de quarto: »Emissiones tue paradisus malorum punicorum cum pomorum fructibus [68 1Kb] .« Mala enim punica sunt martyres sanguinis effusione rubei: fructus pomorum, que est in eis, perfectio uirtutum. Primum pomum affert sanitatem, secundum sapit austeritatem,  tertium prouocat uomitum, quartum tribuit appetitum: sanitatem fidei uere, austeritatem penitentie, uomitum superbie, appetitum dulcedinis superne. Primum itaque affert sanitatem antiquis odore, presentibus sapore, futuris in resurrectione fortitudine et decore. Unde ipsa Sapientia: »Sicut cinnamomum et balsamum aromatizans odorem dedi; quasi myrrha electa dedi suauitatem odoris [69 1Kb] .« Sicut cinnamomum iucundi odoris et saporis, dedit odorem in natiuitate; sicut myrrha que amara est, in passione; sicut balsamum, quod a putredine corpus conseruat incorruptum, in resurrectione. Hunc triplicem odorem dedit antiquis ad fidem. Saporem dedit presentibus, se manifestans eis in carne; unde: »Gustate et uidete, quoniam suauis est Dominus [70 1Kb] ,«  et: »Qui edunt me adhuc esurient [71 1Kb] .« Futuris dabit suauitatem fortitudinis per incorruptionem, pulchritudinis per sui uisionem, unde: »Dominus regnauit, decorem induit [72 1Kb] .« Secundum pomum sapit austeritatem penitentie, unde: »Tribulationem et dolorem inueni, et nomen Domini inuocaui [73 1Kb] .« Hic clamat: »Miserere mei, Domine, quoniam infirmus sum [74 1Kb] :«---»Propter te mortificamur tota die [74* 1Kb] .« Tertium pomum facit uomitum superbie, ad quem nos admonet Apostolus: »Expurgate uetus fermentum, ut sitis noua conspersio [75 1Kb] .« Et alius apostolus: »Deponentes omnem malitiam, et omnem dolum et  simulationes, et inuidias, et omnes detractiones [76 1Kb] ,« etc. Quartum pomum prouocat appetitum dulcedinis superne. Ad hoc nos inuitat Apostolus sic: »Que sursum sunt sapite, non que super terram [77 1Kb] ;« et Dauid: »Sitiuit anima mea ad Deum fontem uiuum [78 1Kb] .« Inde sponsa in hoc Cantico: »Comedite, amici, et inebriamini, karissimi [79 1Kb] .« De his quatuor pomis ait propheta: »Ipse cepit et sanabit nos [80 1Kb] .« Per primum, percutiet penitentia; per secundum, curabit nos, faciens uomere superbiam; per tertium, uiuificabit nos post duos dies, scilicet predicte inchoationis, et profectus humilitatis, dans nobis saporem supernam; per quartum, quod est quedam scilicet uiuificatio spiritualis uite, que sequitur in his duobus diebus, in die tertio suscitabit  nos de corpore et anima, scilicet precedentibus duobus diebus legis et Euangelii. Primum pomum nouum est ineffabili Dei et hominis unione, secundum uetustatis Ade subiectione, tertium nouum est deformando a superbienti diabolo, quartum nouum est se Christo conformando. De primo: »Faciet Dominus nouum super terram, mulier circumdabit uirum [81-82 1Kb] ;« de secundo: »In nouitate uite ambulemus [83 1Kb] ;« de tertio: »Renouamini spiritum mentis 159 uestre et induite nouum hominem qui secundum Deum creatus est [84 1Kb] ;« de quarto: »Renouabitur ut aquile iuuentus tua [85 1Kb] .« Aquila hec est Christus, de cuius similitudine renouamur cum, relictis peccatis, eius nos uirtutibus et operibus, quantum  datur nostre infirmitati, nos conformamus, ut post mortem ab ipso reformemur. Quod sit Christus aquila audi Ioannem apostolum: »Audiui, ait, uocem unius aquile uolantis per medium celi [86 1Kb] :« quod intelligimus de Christi ascensione.

Hec de pomis nouis dicta sunt. Tria sunt poma uetera: culpa originalis, uoluptas carnalis, uanitas temporalis. Primum collegit Adam in paradiso, secundum colligebant duo seniores presbyteri insidiantes castitati Susanne fatentes in pomario, tertium in Ecclesiaste libro: »Ego, inquit, paraui mihi seruos et ancillas, et plantaui pomaria et arbores diuersi generis, et uidi quod esset uanitas et afflictio spiritus [87 1Kb] .« Prima illa poma noua seruat Ecclesia dilecto ad remunerandum. Ista uero uetera seruat ei  uel ad remittendum uel ad eternaliter puniendum: culpam originalem remittit per baptismi ablutionem, uoluptatem carnalem per confessionem et carnis macerationem, uanitatem uero temporalem per confessionem et mundi abdicationem. De primo enim ait Dilectus: »Nisi quis renatus fuerit ex aqua et Spiritu sancto, non potest introire in regnum Dei [88 1Kb] ;« de secundo: »Qui odit animam suam in mundo, in uitam eternam custodit eam [89 1Kb] ;« id est uitam carnalem; de tertio: »Nisi quis renuntiauerit omnibus que possidet, non potest meus esse discipulus [90 1Kb] ;«  magne enim possessiones cause sunt uanitatis. Alioquin dilecto hec omnia seruantur, eternaliter punienda, nisi satisfecerimus de eis, dum nobis datur spatium. Debemus enim tria Deo, tria proximo, tria nobis. Hec tria Deo: reuerentiam maiestati, obedientiam ueritati, patientiam benignitati. Hec tria nobis dimitti petimus que Deo debemus et non soluimus. Proximo debemus: posse nostrum, nosse nostrum, uelle nostrum: in subsidiis, in consiliis, in desideriis. Mendico, indiscreto, peruerso. Nobis quoque debemus tria, scilicet uite subsidia, uiuere sine criminis macula, ambulare in iustitia. De prima: »Cibaria et uirgam et onus asino, panem et disciplinam et opus seruo [91 1Kb] ;« de secundo: »Beatus uir qui inuentus est sine macula [92 1Kb] ;« de tertio:  »Qui ambulat in iustitiis et loquitur ueritatem, iste in celis habitabit [93 1Kb] .« Pro his quia non soluimus, dicimus: »Dimitte nobis debita nostra [94 1Kb] .« Hanc sponsam quam audiuimus poma noua et uetera sponso reseruasse, beatam uirginem a Filio suo in celum assumptam possumus intelligere, que, dum bona que operata est sub lege, tanquam poma uetera, et que operata est sub gratia, tanquam noua Filio suo presentat, ipsa ait: »Descendi in hortum nucum ut uiderem poma conuallium, et inspicerem si floruisset uinea, et germinassent mala punica [95 1Kb] .« Poma conuallium, scilicet humilitatis fructum, que habuit sub legis uetustate; mala punica quorum grana sunt rubea, sunt bona caritatiua, que acquisiuit  sub gratie nouitate, unde, ne inuida tantorum uideatur bonorum, omnes inuitat ad percipienda munera tante gratie, dicens: »Transite ad me, omnes qui concupiscitis me, et a generationibus meis adimplemini [96 1Kb] .« Qui studet optatam cursu contingere metam, que posteriora sunt obliuiscens, ad ea que anteriora sunt extendit [96* 1Kb] . Cuius enim inflammatur desiderium, is non grauatur currere per stadium, donec ueniat ad brauium. Nos ergo non afficiamur tedio, quos tante uirginis exhilarat imitatio. Que ait: »Transite ad me, omnes qui concupiscitis me.« Primum est enim hos fructus pomorum concupiscere, secundum transire, tertium plenitudinem accipere. Concupiscere, desiderio ardenti; transire, cursu feruenti; plenitudinem accipere, animo gaudenti.  In primo anima patitur languorem, in secundo laborem, in tertio recipit honorem. De primo sponsa: »Filie Ierusalem, nuntiate dilecto quia amore langueo [97 1Kb] ;« in secundo erat cum dicebat: »Inuenerunt me custodes ciuitatis, percusserunt me, et uulnerauerunt me [98 1Kb] ;« item: »Surgam et circuibo ciuitatem, per uicos et plateas queram quem diligit anima mea [99 1Kb] .« In ardenti desiderio erat Paulus cum ait: »Cupio dissolui, et esse cum Christo [100 1Kb] .« In labore feruenti cum diceret: »Non solum alligari, sed et mori paratus sum pro Christo  in Ierusalem [1 1Kb] ;« item: »Bonum certamen certaui, cursum consummaui [2 1Kb] .« Ad tertium aspirabat cum diceret: »De reliquo reposita est mihi corona iustitie [3 1Kb] ,« in quo iam se esse Maria gratulatur, dicens: »Sub umbra illius quem desiderabam sedi, et fructus eius dulcis gutturi meo [4 1Kb] .« Illuc ascendit beata uirgo, unde: »Assumpta est Maria in celum, gaudent angeli, laudantes benedicunt Dominum [5 1Kb] .« Hec assumptio triplex est, unde nos oportet gaudere. Assumptus est Christus, assumpta est Maria, assumetur predestinatus. Christus a Patre, Maria a Filio, predestinatus a Iudice. De primo: »Et Dominus iehsu, postquam cenauit cum discipulis suis, assumptus est in celum [6-7 1Kb] ;« de secundo: »Assumpta est Maria in celum, gaudent angeli,  laudantes benedicunt Dominum [8 1Kb] ;« de tertio: »Due in lecto, una assumetur et altera relinquetur [9 1Kb] .« Christi assumptio nobis procurauit sancti Spiritus missionem; assumptio Marie apud Christum nostri facit commemorationem; electorum assumptio recipit incorruptionem. O quam celebranda est prima, per quam a Spiritu sancto spiritus humanus renouatur! o quam ueneranda secunda, per quam peccator Deo reconciliatur! quam desideranda tertia, in qua totus homo reparatur! Sed nunc de secunda nostre uirginis agamus, que hodie dilecto suo profert poma noua et uetera, que ad suam sic nos inuitat emulationem: »Transite ad me, omnes qui concupiscitis me [10 1Kb] .« Sed quare concupiscenda, ipsa demonstrat causam, ut eius sequamur formam.  »Ego, ait, quasi uitis fructificaui suauitatem odoris, et flores mei fructus honoris et honestatis [11 1Kb] .« Audi odorem, honestatem, honorem: odorem bone opinionis, honestatem sancte conuersationis, honorem floris, scilicet Dominice incarnationis. Nota in uite odorem, in flore honorem et honestatem. Ipsa enim fuit uitis odorem emittens. Flos filius eius, honorem et honestatem matri conferens. De odore: »Odor uestimentorum tuorum sicut odor thuris [12 1Kb] ;« item: Cuius inestimabilis odor erat nimis in uestimentis eius [12* 1Kb] ; de fructu honoris:

Tu cum uirgineo mater honore
Angelorum Domino pectoris aulam
Sacris uisceribus casta parasti [13 1Kb] .
 Accepit a Filio honestatem, scilicet ab incarnata Sapientia, ut dicere possit: »uenerunt mihi multa bona pariter cum illa, et innumerabilis potestas per manus eius [14 1Kb] .« Item, uitis, cum uiret, palmites generat; cum floret, serpentes eliminat; cum producit uuas, illis in prelo expressis cor hominis letificat [15 1Kb] . Cum uiret per gratiam, producit palmites uirtutum; cum floret, fugat serpentes, scilicet tentationes demonum; cum racemos producit, scilicet in unitate fidei colligit, in expressionem sanguinis per passionem,  letificat per spem corda dubitantium. Audi palmites: »Que est ista que progreditur quasi aurora consurgens, pulchra ut luna, electa ut sol [16 1Kb] ?« Triplici flore floruit: fuit enim flos exterior, flos interior, flos superior. Primus fuit conuersationis sanctitas, secundus uirginitas, tertius Christi humanitas. De primo: »Sicut lilium inter spinas, sic amica mea inter filias [17 1Kb] ,« de secundo: »uenter tuus sicut aceruus tritici, uallatus liliis [18 1Kb] .« Tritici granum, id est Christus, fuit in uentre eius, inter lilia sancte conuersationis et uirginitatis. De tertia: »Ego flos campi et lilium conuallium [19 1Kb] .« Iste flos serpentes fugat, id est demones. Audi racemos: »Multitudinis credentium erat cor unum, et anima una [20 1Kb] .« Pone in prelo: »Sancti ludibria  et uerbera experti, insuper et uincula et carceres, lapidati sunt, secti sunt, tentati sunt [21 1Kb] ,« etc. Audi uinum gaudii: »Ibant apostoli gaudentes a conspectu concilii, quoniam digni habiti sunt pro ipso contumeliam pati [22 1Kb] .« Audi adhuc palmites ut magna concupiscas: »Ego mater pulchre dilectionis, et timoris, et agnitionis, et sancte spei [23 1Kb] .« Multum pullulant isti palmites. Audi palmitem dilectionis: est dilectio carnalis, est dilectio naturalis, est dilectio spiritualis. Prima diligunt fornicarii, secunda necessarii, tertia filii Dei. Primi propter uoluntatem uel uoluptatem, secundi propter utilitatem, tertii propter cordis puritatem. Primum habet damnationem, secundum quantulamcunque excusationem, tertium habet retributionem. De  primo: »Filii hominum, usquequo graui corde, ut quid diligitis uanitatem et queritis mendacium [24 1Kb] ?« de secundo: »Si diligitis eos qui uos diligunt, quam mercedem habebitis [25 1Kb] ?« de tertio: »Diliges Dominum Deum tuum ex toto corde tuo, et ex tota mente tua [26 1Kb] ,« etc. Prima est turpis, secunda uapida, tertia pulchra. Ecce »mater pulchre dilectionis.« Sequitur, »et timoris.« Non est timor iste seruilis, non initialis, sed filialis. Primus enim est peccatorum, secundus mortuorum, tertius perfectorum. De primo: »Timor non est in caritate, quia iste timor penam habet [27 1Kb] ;« de secundo: »Perfecta caritas foras mittit timorem [28 1Kb] ;« de tertio: »Timor Domini sanctus permanet in seculum  seculi [29 1Kb] .« Isti sunt poma noua et uetera, que hodie beata uirgo mater presentat Filio suo, que seruauerat ei religiose uiuendo, caste concipiendo, religiose pariendo. Hodie presentat post ipsum celum ascendendo. Quo nos perducat iehsu Christus, »cui est honor et gloria in secula seculorum. Amen [30 1Kb] .«


Omnia poma noua et uetera, dilecte mi, seruaui tibi.

[CARD.] In quo uerbo bonorum operum perseuerantia  demonstratur in uirgine. Dicit ergo: O dilecte mi, omnia poma, omnia boni odoris opera, que feci, tam uetera, que ex mandatis legis ueteris processerunt, quam noua, que produxerunt precepta euangelica, sine infectionis macula, sine corruptionis putredine, seruaui tibi, tanquam grata euxenia presentanda. Sequitur:



CAP. uIII.---Quis mihi det te fratrem meum sugentem ubera matris mee?

[THO.] Hec est uox antiquorum iustorum qui Dominum Patri et Spiritui sancto equalem et consubstantialem credebant. Ipsum quoque in hominis habitu et hominibus consubstantialem uidere cupiebant. Mater nostra cuius suxit ubera, est beata uirgo, non per naturam, sed per gratiam, per quam  talem nobis fratrem genuit. uel Synagoga est mater in qua et ex qua mediante uirgine carnem humanam assumpsit et infantili etate nutritus est Dilectus. Christus frater noster est triplici ratione: ratione assumpte carnis, ratione religionis, ratione comparticipande hereditatis. De primo non est dubium: »Caro enim nostra et frater noster est [31 1Kb] ;« de secundo: »Qui facit, ait, uoluntatem Patris mei qui in celis est, ille meus frater, et soror, et mater est [32 1Kb] .« Item de apostolis: »Dicite, ait, fratribus meis, quia precedam uos in Galileam [33 1Kb] .« De tertio: »Quos enim presciuit et predestinauit, conformes fieri imaginis Filii sui, ut sit ipse primogenitus in multis fratribus [34 1Kb] .« Primam fraternitatem  conciliauit in Maria, secundam in Ecclesia, tertiam a Patre in patria. Accepit enim de Maria, unde: »Languores nostros ipse tulit, et dolores nostros ipse portauit [35 1Kb] ,« in patibulo conuersans, in Ecclesia ex sua gratia »inhabitare facit unius moris in domo [36 1Kb] .« Secundum tertiam fraternitatem preparat nobis hereditatem incorruptibilem, et incontaminatam, et immarcescibilem, conseruatam in celis [37 1Kb] . Habet quilibet Christianus tres fratres: primus affligit, secundus negligit, tertius diligit et ideo corrigit. Primus affligit ex malitia, secundus negligit ex pigritia uel carnali amicitia, tertius diligit et corrigit ex caritatis abundantia. Primus periculosus est quia falsus, secundus inutilis quia erroneus, tertius imitandus quia uerus. De primo ait  Paulus: »Periculum in falsis fratribus [38 1Kb] ;« de secundo Dominus in Genesi: »De manu uiri et fratris eius requiram animas uestras [39 1Kb] ;« de tertio, item Dominus in Euangelio: »Si peccauerit in te frater tuus, corripe eum inter te et ipsum [40 1Kb] .« Item de primo: »Qui dicit se Deum diligere, et fratrem suum odit, mendax 160 est [41 1Kb] .«---»Qui enim odit fratrem suum, homicida est [42 1Kb] .« De secundo: »Qui habuerit substantiam mundi et uiderit fratrem suum necesse habere, et clauserit uiscera sua ab eo, quomodo est caritas Patris in eo [43 1Kb] ?« Est etenim non  solum substantia mundi possessio corporalis, sed et scientia; maior est enim necessitas indigere spiritualibus quam temporalibus. Tertius dicitur: »Frater fui draconum et socius struthionum [44 1Kb] .« Hec tria genera fratrum habuit Ioseph. Primi fuerunt filii ancillarum, qui eum uendiderunt; secundi filii Lie, qui consenserunt; tertius fuit Beniamin filius Rachel, couterinus eius, qui cum patre eius deplorauit absentiam. Iste fuit inter nos natus, nobis datus, pro nobis damnatus. Natus de matre, datus a Patre, damnatus a fratre. De primo et secundo: »Puer natus est nobis et filius datus est nobis [45 1Kb] .« De tertio: Quem condemnauerunt Iudei in mortem [46 1Kb] . Datus est nobis, ut nos pro nobis daremus ad placandam iram Patris; natus est inter nos,  ut honoraret uilitatem nostre infirmitatis; damnatus est pro nobis, ut nos purgaret a peccatis, liberaret ab inferis, aperiret regnum patrie celestis.

Itaque natus est inter nos in pretium, datus est nobis in solatium, damnatus pro nobis in premium. Primum, ne remaneremus Deo odiosi; secundum, ne perpetuo essemus de miseria nostra confusi; tertium, ne essemus in hoc exsilio perpetuo captiui. Odiosi, quia »omnes peccauerunt, et egent gratia Dei [47 1Kb] ;« confusi, ut diceret unusquisque in excessu mentis sue: »Proiectus sum a facie oculorum Dei [48 1Kb] ;« captiui, ut diceret homo desperatus: »uadam ad portas inferi [49 1Kb] .« Iste frater sic datus, sic natus, sic damnatus, sugere dicitur ubera nostre matris. Quatuor sunt ubera. Sunt prima ubera  gentiles et Iudei, secunda discipuli Domini ut apostoli, tertia sacre Scripture ubera, quarta false rei argumenta. De primis: »Duo ubera tua sicut duo hinnuli capree gemelli [50 1Kb] ;« de secundis: »Meliora sunt ubera tua uino [50* 1Kb] ;« de tertiis Salomon: »Qui premit ubera fortiter ut eliciat lac, exprimit butyrum [51 1Kb] ;« de quartis Iob: »Quare non in uulua mortuus sum; egressus de utero, non statim perii? Cur susceptus genibus, cur lactatus uberibus [52 1Kb] ?« Primis itaque lactatur Christus, secundis paruulus, tertiis prouectus, quartis seductus. Christus, ne ab eo infantilis disciplina contemni uideatur; paruulus, ut fide et moribus instruatur; prouectus, ut secreta Ecclesie sacramenta intelligantur; seductus, ut de impuritate  sibi blandiatur. Mater itaque Christi est Ecclesia de gentibus et Iudeis, cuius sugebat ubera; cum sedens inter doctores audiebat, et interrogabat eos [53-54 1Kb] non tamen ignorabat. Notandum quia Christus ubera matris sugebat, ubera Scripture exprimebat, ubera discipulorum infundebat. Sugebat, ut nutriretur lacte corporalis alimonie; exprimebat lac sapientie; infundebat lac gratie. De primo: »Ipsum Regem angelorum sola uirgo lactabat ubere de celo pleno [55 1Kb] .« Pro secundo: Aperuit discipulis sensum, ut intelligerent Scripturas [56 1Kb] .

 Interpretabatur discipulis euntibus in Emmaus »incipiens a Moyse, et omnibus prophetis [57 1Kb] .« Lac fundebat, quoniam sedens in monte dicebat: »Beati pauperes spiritu, quoniam ipsorum est regnum celorum [58 1Kb] ,« etc. Horum uberum lac prosequi non erit inutile.

Sunt autem pauperes censu multiformes, horum alii criminantur in corde paupertatis afflictione, alii sunt equanimes in rerum inuentione, alii sibi assumunt paupertatem ex propria animi deliberatione. Primi qua Deum suam causantur inopiam, secundi gratias agunt propter egestatem, tertii resecant nature sufficientiam. De primis erat uxor Iob dicens uiro suo: »Benedic Deo, et morere [59 1Kb] ;« quia, ut ait peta [60 1Kb] :

 Nil habet infelix paupertas durius in se,
Quam quod ridiculos homines facit.
Quibus dicitur:

Paupertatis onus patienter ferre memento.
De secundis erat Iob cum diceret: »Dominus dedit, Dominus abstulit [61 1Kb] ,« etc. De tertiis erat Paulus cum diceret: »Usque in hunc diem esuriuimus et sitimus, pauperes sumus, colaphis cedimur [62 1Kb] ;« item: »Aporiamur, sed non destituimur [63 1Kb] .« Audisti quomodo prima est damnosa et miserabilis, secunda onerosa et secura, tertia fructuosa et laudabilis. De prima in Apocalypsi [64 1Kb] : »Tu dicis: Quia diues sum, et nullius indigeo, cum sis miser et pauper, et cecus, et nudus, et miserabilis.« De secunda  ait Hieronymus: »Pauper in excelsa diues conscientia, securior dormit in terra, quam diues auro in purpura.« De tertia: »Christus cum diues esset, propter nos egenus factus est, ut illius inopia diuites essemus [65 1Kb] .«---»Domine,« aiunt tales, »ecce nos reliquimus omnia et secuti sumus te [66 1Kb] :« hoc est laudabile. Audi fructum: »uos qui secuti estis me, qui reliquistis omnia, sedebitis super sedes duodecim iudicantes duodecim tribus Isrel [67 1Kb] ,« hoc est paupertas census. Sed est melior paupertas spiritus. Qui in hac sunt, primo student peccata sua grauia reputare, uirtutes suas diminuere, propriam personam uilem reputare. In primo uitatur presumptio, in secundo elatio, in tertio ambitio. Primi namque dicunt: »Peccaui super numerum arene maris;«  secundi dicunt cum Iob: »Ecce non est auxilium mihi in euo [68 1Kb] ;« item: »Non egredieris, Deus, in uirtutibus nostris [69 1Kb] .« Tertii si in partem sollicitudinis uocentur, suam causantur insufficientiam, dicentes: »Non sum medicus, et non est panis in domo mea, neque uestimentum [70 1Kb] .« Non sum medicus ad sanandum, panis ad erudiendum, uestimentum honeste conuersationis ad dandum foris exemplum, ecce stilla lactis. Sequitur alia:

 »Beati mites [71 1Kb] .« Est enim mansuetudo quam dat natura, est que pacem sequitur, est que crescit in tribulationis angustia. Prima est uirtutis preparatio, secunda inchoatio, tertia consummatio. De prima: »Docebit mites uias suas [72 1Kb] ;« item: »Memento, Domine, Dauid, et omnis mansuetudinis eius [73 1Kb] .« De secunda, »Discite a me quia mitis sum et humilis corde [74 1Kb] ;« et: »Erat mitisssimus super omnes homines qui sunt in terra [74* 1Kb] .« De tertia: »Quasi agnus ad occisionem ductus, et non aperuit os suum [75 1Kb] ;« unde: »Diriget mansuetos in iudicio, docebit mites uias suas [76 1Kb] .« Sequitur tertia stilla:

»Beati qui lugent, quoniam ipsi consolabuntur [77 1Kb] .« Est luctus compunctionis, est luctus desiderii et  amoris. Primo enim debemus flere propria peccata, secundo aliena incommoda, tertio pro eterna quam desideramus uita. De primo: »Lauabo per singulas noctes lectum meum, lacrymis meis stratum meum rigabo [78 1Kb] ;« de secundo: »Quis dabit capiti meo aquas, et oculis meis fontem lacrymarum, et plorabo super interfectos filie populi mei [79 1Kb] ?« de tertio: »Fuerunt mihi lacryme mee panes die ac nocte [80 1Kb] .« Sequitur quarta stilla:

»Beati qui esuriunt et sitiunt iustitiam, quoniam ipsi saturabuntur [81 1Kb] .« Est autem triplex iustus, qui »germinabit sicut lilium [82 1Kb] ; est iustus, qui ut palma florebit [83 1Kb] ;« est iustus, qui »si morte preoccupatus fuerit, in refrigerio erit [84 1Kb] .« Primus esto  iustus qui »ex fide uiuit [85 1Kb] ;« secundus qui »non contristabitur, quidquid ei acciderit [86 1Kb] ;« tertius qui »ut leo confidit [87 1Kb] .« Primus »germinabit sicut lilium,« de pallore penitentie, qui est in radice, ad uirtutum uirorem, de uirore ad innocentie candorem, de innocentia ad auream caritatem, de caritate ad Dei timorem. Secundus »ut palma florebit,« qui »non contristabitur, quidquid ei acciderit;« quia, sicut palma uirorem suum nec in hieme amittit, nec in estate, ita iste uirtutem nec in prosperitate, nec in aduersitate. Tertius, »Si iustus morte preoccupatus fuerit in refrigerio erit,« qui predicando iustitiam pro ea occisi, transibunt ad uitam, ubi saturabuntur. Quinta stilla eius:

 »Beati misericordes, quoniam ipsi misericordiam consequentur [88-93 1Kb] . Misericordes sunt qui faciunt sex opera misericordie que frequenter diximus, et ideo breuiter transiuimus, scilicet, Pascere esurientem, uestire nudum, colligere hospitio peregrinum, consolari dolentem, uisitare infirmum et incarceratum, sepelire mortuos. Pro hac misericordia in terra, consequentur misericordiam in celo. Inde: Domine, in celo misericordia tua [94-96 1Kb] .« Stilla sexta:

 »Beati mundo corde, quoniam ipsi Deum uidebunt [97 1Kb] .« In corde est turpitudo, est infirmitas, est immunditia. Turpitudo cogitationum, infirmitas delectationum, immunditia operum. De prima enim potest dici: »Tota pulchra es, amica mea [97* 1Kb] ,« secunda dicit: »Sana me, Domine, et sanabor [98 1Kb] ,« de tertia: »Anima que peccauerit, ipsa morietur [99 1Kb] .« In primo: »Musce morientes perdunt suauitatem unguenti [100 1Kb] ;« in secundo: »uulpes paruule demoliuntur uineas [1 1Kb] ;« in tertio: Serpentes filios Isrel inuenenant [2 1Kb] . Sed, si ista fuerint ablata, erunt mundo corde, et sic Dominum uidebunt. Sequitur:

»Beati pacifici, quoniam filii Dei uocabuntur [3-4 1Kb] .« Hi primi sunt a propria ira reuertentes, secundo  pro Christo passiones sustinentes, tertio inter discordes pacem facientes. Primi peccantes, secundi patientes, tertii pacifici, et sic uocabuntur filii Dei. Sequitur:

»Beati qui persecutionem patiuntur propter iustitiam [5 1Kb] .« Hec iustitia est, ut prouideas corpori tuo necessaria, anime spiritualia, proximo consilium et auxilium, Deo timorem, amorem et honorem. De primo: »Cibaria et uirgam et onus asino [6 1Kb] ;« de secundo: »Miserere anime tue placens Deo [7 1Kb] ;« de proximo: »Si preoccupatus fuerit homo in aliquo delicto, uos qui spirituales estis, huiusmodi instruite in spiritu lenitatis [8 1Kb] ;« de Deo: »Deum time, et mandata eius obserua [9 1Kb] ;« item: »Diliges  Dominum Deum tuum ex toto corde tuo, et ex tota anima tua, et proximum tuum sicut teipsum [10 1Kb] ;« item: »Honora Dominum de tua substantia [11 1Kb] .« Quia propter hanc iustitiam persecutionem patiuntur beati, hec predicans Dominus mentes apostolorum gratia infundebat, ut predicarent regnum celorum; ad quod nos perducere dignetur iehsu Christus, cui est honor et gloria in secula seculorum. Amen.


Ut inueniam te foris et deosculer, et iam nemo me despiciat.

[THO.] Intus quippe erat dilectus, quia »in principio erat uerbum, et uerbum, erat apud Deum, et Deus erat uerbum [12 1Kb] ;« sed ut foris possit inueniri, »uerbum caro factum est et habitauit in nobis [13 1Kb] .«  uiderunt patriarche et prophete, sed intus per contemplationem non oculo carnali, fideles dicere potuerunt: »Inuenimus Messiam qui dicitur Christus [14 1Kb] ;« nam talibus apte conuenit quod ait: Ut inueniam te foris et deosculer te. Inuentum deosculati sunt qui eum facie ad faciem uiderunt, et ore ad os ei locuti sunt, ut fiat quod petebatur in principio huius Cantici: Osculetur me osculo oris sui, et iam nemo me despiciat; sicut prius cum essem paruula, quia tantum »notus« erat »in Iudea Deus [14* 1Kb] ,« sed modo,  apparente foris, notus ubique Deus, quia »in omnem terram exiuit sonus eorum [15 1Kb] .« Angelis quoquo pretiosior uidetur natura humana quam prius, qui ante aduentum Christi se patiebantur adorari ab hominibus, sed postea non; quia dixit Ioanni: »uide ne feceris [16 1Kb] .« Tria proponuntur: inuentio, osculatio, a conceptu liberatio. Primum factum est in incarnatione, secundum in sancti Spiritus missione, tertium fiet in extremo examine. In primo est donum cognitionis, in secundo pignus familiaritatis et honoris, in tertio magnificentia honoris. Hinc est quod pater ille filium suum prodigum inuentum recognouit, osculum porrigens, signum amoris et familiaritatis ostendit, induens stola prima et faciens ei conuiuium, honorauit [17 1Kb] . Ita discipuli  cognouerunt Dominum in fractione panis [18 1Kb] . »Tanto tempore, ait, uobiscum sum, et non cognouistis me [19 1Kb] .« Audi amorem et familiaritatem: »Si quis diligit me, sermonem meum seruabit, et ad eum ueniemus et mansionem apud eum faciemus [20 1Kb] .« De tertio: »Nimis honorati sunt amici tui, Deus [21 1Kb] ,« et: »Si quis mihi ministrauerit, honorificabit eum Pater meus [22 1Kb] .« Iste dilectus aliquando inuenitur interius, aliquando foris, aliquando superius. Interius in prophetarum obscuritate, foris in assumpta carne, superius cum Patre in maiestate. De primo dicitur: »Inuenimus eum in campis silue [23 1Kb] .« De secundo: »Inuenimus Messiam [24 1Kb] ,« et quem dixerunt prophete: »Inuenimus Iesum a Nazareth [25 1Kb] .«  De tertio: »Si dedero somnum oculis meis et palpebris meis dormitationem, donec inueniam locum Domino [26 1Kb] .« Has sciebat inuentiones Ioannes euangelista; de prima enim ait: »Lux in tenebris lucet [27 1Kb] ,« id est Christus, lux in obscuris prophetis; de secunda: »uerbum caro factum est [28 1Kb] ;« de tertia: »In principio 161 erat uerbum [29 1Kb] .« Osculum eius accepit sponsa in sancti Spiritus missione. Spiritus sanctus ad tria datus, scilicet ad peccatorum remissionem, ad fortitudinem, ad miraculorum operationem.

Hinc est quod Dominus insufflauit apostolis dicens: »Accipite Spiritum sanctum, quorum remiseritis peccata remittuntur eis [30 1Kb] :« quod fit nobis in baptismo. Dabatur per manus impositionem ab apostolis:  quod fit in confirmatione nobis ad fortitudinem. Datus est in die Pentecostes apostolis ad facienda miracula. Hec sunt tria oscula que dedit dilectus sponse in pignus amoris. Primum ut es et reconciliata, secundum ut esset robusta, tertium ut esset admirabilis et pulchra: reconciliata a peccatis, robusta contra impetum tentationis, admirabilis et pulchra miraculis. Primum osculum dedit pater pro filio prodigo ad reconciliandum [31 1Kb] ; secundum dedit Iacob Isaac patri suo, quando ob robur debilitatis  eius dedit ei cibum [32 1Kb] ; tertium dedit Rachel, et quia pulchra erat uenit in eius coniugium [33 1Kb] . Postmodum ne despiciatur honorabit. Honorat Dominus amicos suos in mundo, honorat in iudicio, honorat in regno. In mundo, aggregando militibus Christi; in iudicio, separando a ministris diaboli; in regno, locando ad dexteram Dei. De primo: »Gloria et honor, et pax in omnem animam hominis operantis bonum [34 1Kb] ;« de secundo: »Si quis mihi ministrauerit, honorificabit eum Pater meus [35 1Kb] ;« de tertio: »Nimis honorificati sunt amici tui, Deus [36 1Kb] .« Moraliter quoque fit hec triplex inuentio. Inuenitur enim similiter ab anima nunc interius, nunc exterius, nunc superius: interius per dulcedinem deuotionis, exterius per formam religionis, superius per iucunditatem certe retributionis. Inde est quod in hoc Cantico tertio  agitur de inuentione Sponsi. De prima dicitur: »Paululum cum pertransissem, inueni quem diligit anima mea [37 1Kb] .« Sed ut ad tertiam perueniat adiungit: »Non dimittam eum, donec introducam in domum matris mee et in cubiculum genitricis mee [38 1Kb] ,« in gloria sua inueniam postmodum. De secunda hic dicitur: ut inueniam te foris, id est ut cognita forma religionis tue extrinsecus te possim imitari. De tertia: »Adiuro uos, filie Ierusalem, si inueneritis dilectum meum, ut nuntietis ei quia amore langueo [39 1Kb] .« Rogat enim sanctas animas, ut earum monstrationibus ad uidendam Dei faciem perducatur dilecta.

Sequitur: Ut deosculer te. Est osculum propter  delicti remissionem; est osculum ob desiderate rei adeptionem, et est osculum in gratiarum actionem. Primum est ut dimittantur peccata; secundum, ut conferantur spiritualia dona; tertium manifestat quantum accepta sint dona. Primum obtulit Maria Magdalene ad pedes Domini [40 1Kb] ; secundum dedit Iacob Isaac patri suo, ut daret ei benedictionem de pinguedine terre et de rore celi [41 1Kb] ; tertium dedit Iacob moriens Ioseph filio, quasi referens ei gratias, quia in tempore famis subuenerat ei [42 1Kb] . Et ob meritum trium osculorum, iam nemo me despiciat. Solent enim homines despici propter sue persone delictum, quod remittit primum osculum, uel propter paupertatem, quam releuat secundum osculum, uel propter ingratitudinem, quam redimit tertium  osculum. Hec itaque est causa quare non debeat despici, scilicet his impetratis osculis. Hanc inuentionem, osculationem, exaltationem desiderabat Dauid cum diceret: »Appare coram Ephraim, Beniamin et Manasse [43 1Kb] .« Appare coram Ephraim, qui dicitur fructificatio, ut faciam dignos fructus penitentie. Appare coram Beniamin [44-45 1Kb] , qui dicitur filius dextre, ut per miracula te credens Filium Dei osculer te affectu tue presentie. Appare coram Manasse, qui dicitur obliuio, ut oblita miserie temporalis  sim honorata propter spem future glorie. Notandum quod in die Epiphanie tripliciter nobis apparuit: apparuit enim in presepio, apparuit in baptismo, apparuit in nuptiali conuiuio. In primo per stelle illuminationem [46 1Kb] , in secundo per totius Trinitatis ostensionem [46* 1Kb] , in tertio per aque in uinum transmutationem [47 1Kb] . In primo ostensum est uenisse eum, qui ad cognitionem peccati et agendi penitentie fructum illuminaret; in secundo quod toti Trinitati nos reconciliaret; in tertio quod mortale hoc indueret immortalitatem [48 1Kb] . De primo: »Si ignoras te, o pulchra inter mulieres [49 1Kb] ,« etc.; item: »Penitentiam agite [50 1Kb] ;« de secundo: »Ego cogito cogitationes pacis et non afflictionis [51 1Kb] .« Pacem enim Dominus reddit in se reconcilians ima summis. De tertio: »Corruptibile hoc induet incorruptelam, et mortale  hoc immortalitatem [52 1Kb] .« Itaque »reformabit corpus humilitatis nostre configuratum corpori claritatis sue [53 1Kb] .« Primum enim impetrauimus per Ephraim, qui dicitur fructificatio, id est per penitentie fructum. Secundum per Beniamin, qui dicitur filius dextre, scilicet per exhibitionem operum; tertium per Manassen qui dicitur obliuio, scilicet per obliuionem temporalium. Appareat igitur primum coram Ephraim ut faciamus dignos fructus penitentie. »Magnum, ait Apostolus, pietatis sacramentum, quod manifestatum est in carne, iustificatum est in spiritu, apparuit angelis, predicatum est gentibus, creditum est mundo, assumptum est in gloria [54-55 1Kb] .« Ecce Christus in presepio, qui dicitur sacramentum  quod manifestatum est in carne, in presepio; iustificatum est in spiritu, qui ex diuinitate fuit sine peccato: apparuit angelis, id est apostolis se manifestando, hoc exemplo ut dignos fructus penitentie agamus. Iustificemur in spiritu per carnis contritionem. Appareamus angelis, id est sacerdotibus per confessionem, manifestemur in carne, per corporalem satisfactionem. Sic enim apparebit coram Ephraim. O uere magnum pietatis sacramentum, per quod immundus accepit puritatem, seruus libertatem, miser felicitatem! puritatem a fece peccati, libertatem a iugo diaboli, felicitatem a calamitate huius exsilii. De primo: »Ipse enim saluum faciet populum suum a peccatis eorum [56-57 1Kb] ;« de secundo: »Si Filius Dei uos liberauit, uere liberi  eritis [58 1Kb] ;« de tertio: »Quos presciuit, predestinauit, conformes fieri imagini Filii sui [59 1Kb] :« ecce apparuit coram Ephraim. Appareat coram Beniamin qui dicitur filius dextre, per spiritualia opera. In baptismo, scilicet corde purificato appareat tota Trinitas, ut adiuuet Beniamin ad operandum. In operibus enim oportet ut operans nouerit, uelit, possit. Primum ut sit opus ordinatum, secundum ut sit uoluntarium, tertium ut sit perfectum. Ad primum adiuuabit Filius sapientia, ad secundum Spiritus  beneuolentia, ad tertium Pater prescientia. Alioquin dicetur de primo: »Noluit intelligere ut bene ageret [60 1Kb] ;« de secundo: »Piger propter frigus arare noluit, mendicabit ergo estate, et non dabitur ei [61 1Kb] ;« de tertio: »Iste homo cepit edificare, et non potuit consummare [62 1Kb] .« Dat ergo Filius experimentum, Spiritus sanctus amoris affectum, Pater confirmat effectum. Ephraim ergo habet fructum penitentie et uirtutum, Beniamin uero prosequatur opera eorum. Sed sunt opera pecudum, sunt opera hominum, sunt opera angelorum; est opus diuinum. Primum ad corporis necessitatem, secundum ad spiritus utilitatem, tertium ad iucunditatem, quartum habet perfectam caritatem. Primum est animale, secundum spirituale, tertium spiritale, quartum  mirabile. De primo: »Labores manuum tuarum manducabis, beatus eris, et bene tibi erit [63 1Kb] ,« ait Dominus; de secundo: »Operamini, dum dies est [64 1Kb] ;« de tertio: »Commonentes uosmetipsos in psalmis, et hymnis, et canticis spiritualibus [65 1Kb] ;« de quarto: »Qui credit in me, opera que ego facio et ipse faciet [66 1Kb] .« Et hec sunt quatuor opera uirtutum, unde propheta: »Sub pennis eorum manus hominis in quatuor partibus [67 1Kb] .« Ecce »apparuit benignitas et humanitas Saluatoris nostri Dei [67* 1Kb] .« O quanta est benignitas que tradidit Filium, tradidit Spiritum, tradidit semetipsum, tradidit nobis temporalia bona, tradidit spiritualia, tradidit eterna. Temporalia, quia timentibus Deum nichil deest [68 1Kb] , spiritualia,  quia »Omne datum optimum et omne donum perfectum desursum est descendens a Patre luminum [68* 1Kb] ;« eterna, quia Oculus non uidit, nec auris audiuit, nec in cor hominis ascendit, que preparauit diligentibus se [69 1Kb] . Apparuit ergo gratia Dei hominibus, erudiens nos ut simus Manasses, quia post fructus penitentie, post opera uirtutum, debet homo obliuisci peccatum, obliuisci mundum, obliuisci seipsum, peccati concupiscentiam, mundi sollicitudinem, sui corporis curam. De duobus primis: »Obliuiscere populum tuum, et domum patris tui [70 1Kb] ;« de tertio: »Qui oblitus fuerit tunicam, non reuertatur tollere illam,« ait Dominus [71 1Kb] . Inuentus est ergo dilectus foris apud Ephraim, per penitentie satisfactionem; apud Beniamin deosculatus,  per orationem, laudem et predicationem; apud Manassen per obliuionem temporalium, ut sponsam nemo despiciat, propter aliquam terrenorum inquinationem. Itaque apud Ephraim dicat: »Nigra sum, sed formosa [72 1Kb] ;« item: »Ego autem sicut oliua fructifera in domo Domini [73 1Kb] ,« item: »Ego quasi uitis fructificaui suauitatem odoris [74 1Kb] .« Apud Beniamin deoscultatur eum laude, oratione, predicatione, ut dicat ipse osculatus: »Fauus distillans labia tua, sponsa, mel et lac sub lingua tua [75 1Kb] .« Apud Manassen inuentus est, ergo nemo ut me despiciat, ait sponsa: Quia ibi exhibet sponsam gloriosam,  non habentem maculam neque rugam [76 1Kb] , sed dicat: »Que est ista, que progreditur quasi aurora consurgens, pulchra ut luna, electa ut sol [77 1Kb] ?« Que est ista que ascendit de deserto deliciis affluens, innixa super dilectum suum. Dominum nostrum Iesum Christum, cui est honor et gloria in secula secula seculorum. Amen.


Quis mihi det, etc.

[CARD.] In isto capite ostendit mater desiderium suum circa filium, desiderium suum circa seruationem reliquiarum populi Iudaici. Dicit ergo: Quis mihi det te fratrem meum in humana natura fratrem; in legali quoque doctrina, unde subdit: Sugentem ubera matris mee, legis, scilicet uel Synagoge, cuius tunc suxit Christus ubera, cum in se legis compleuit incramenta,  cum doctores interrogabat qui erant ubera Synagoge. Quis, inquam, mihi det ut inueniam te solum foris, et deosculer te? Inuenire desiderat eum solum, in diuina uidelicet natura, in qua solus est, et humanum non habet consortium. Inuenire desiderat eum, ut non solum eum cognoscat in carnis ergastulo, sed ut immensitatem deitatis inueniat, que nullo concluditur termino, et omnia continet et concludit, et ipsum sic inuenire desiderat ut deosculetur eum, ut uidelicet eum uidendo presentem, tanquam facie ad faciem [78-79 1Kb] , in eius amore delectetur. His ita dictis super his que desiderat in filio, ostendit desiderium suum super conuersionem populi sui, et sic iunge litteram: Et quis mihi det, ut me iam  nemo despiciat. Adhuc si quidem beata uirgo a perfidis Iudeis despicitur, cum ab ipsis non mater Dei creditur, sed tanquam mater peccatoris hominis blasphematur. Qualiter autem, aut quando istud fiat, ut eam iam nemo despiciat, ipsa demonstrat. Ac si dicat: Apprehendam te precum uiolentia, et ducam te in domum matris mee, »et in cubiculum genitricis mee [80 1Kb] ,« quod supra expositum est. Et postquam te introduxero, extunc non me despiciet Iudeus, factus fidelis de perfido: nam qui honorat Filium, honorat et matrem. Sequitur:


Apprehendam te et ducam in domum matris mee. Ibi me docebis, et dabo tibi poculum ex uino conditum et mustum malorum granatorum meorum.

[THO.] Prompta ac fideli deuotione uenientem  excipiam, et cum omni desiderio tua monita complectar. Te quoque ad celos, peracta dispensatione carnis, redeuntem, letis ducam luminibus, leta omnibus uoce predicabo. Domus matris Ecclesie est felicitas eterne patrie, ubi est iam pars illa que dicitur mater. In illam semper nititur ducere dilectum militans Ecclesia, non sua uirtute, sed qua potest deuotione et uotis, et preconiis perficiendum predicans. Ibi me docebis euangelica precepta. uel in illa superna Ecclesia post iudicium omnia nobis ostendet que modo obscura sunt nobis. Et dabo tibi poculum ex uino conditum, quod poculum dat ei,  quando pro acceptis beneficiis ei gratiam rependit amoris. Nec est purum uinum sed conditum attestatione bonorum operum. Et quia sunt qui pro Christo sanguinem fundunt, scilicet martyres, addit et mustum malorum granatorum meorum, que rubore suo martyrum sanguinem designant. Eadem sunt malagranata que et punica, sed granata propter multitudinem granorum, punica uero a patria, scilicet Africa. Tu quis es, qui incomprehensibilem apprehendes? Sed quia semen Abrahe apprehendit, et non angelos, ea carne qua eum apprehendit, confides te posse apprehendere. Primo igitur deprehende secundo reprehende, tertio comprehende. Post hec poteris eum apprehendere. Primo igitur deprehende peccatum, secundo reprehende deprehensum,  tertio comprehende reprehensum. Deprehende cognoscendo, reprehende confitendo, comprehende refrenando. Sic enim mendacium Sare deprehendat raptor eius Pharao, quia dixerat quod soror esset Abrahe. »Memento, ait, te esse deprehensam [81 1Kb] ;« de secundo ait Iob 162: »Meipsum reprohendo, et ago penitentiam in fauilla et cinere [82 1Kb] ;« de tertio: »In laqueo isto quem absconderunt, comprehensus est pes eorum [83 1Kb] .« Iam potes apprehendere eius humanitatem, ut post apprehendas eius diuinitatem.

Igitur prius eius apprehende operis instantiam, secundo apprehende eius disciplinam, tertio eius iustitiam. Primum ad effugandam otiositatem, secundum in robur contra dissolutionem, tertium  in ornamentum ad honestam dilecti susceptionem. Primum strenue impleuit illa fortis mulier, nam »digiti eius apprehenderunt fusum [84 1Kb] ;« de secundo Dauid: »Apprehendite disciplinam [85 1Kb] ,« etc. De tertio: »Qui continens est iustitie apprehendet illam [86 1Kb] .« De primo nobis exhibuit exemplum in sua conuersatione, de secundo in passione, de tertio in resurrectione. Item, apprehendimus eum in corde nostro, apprehendimus in sacramento, apprehendimus in regno. In corde per desiderium; in sacramento, ut minuat peccatum, et augeat meritum; in regno, ut sit laboris premium. Item, secundum diuinitatem presumimus aliquatenus eum apprehendere: primo per rationem, secundo  per deuotionem, tertio per diuinitus inspiratam reuelationem. Primum nos trahit ad aliquantulam eius cognitionem, secundum ad dilectionem, tertium in admirationem. Primum creaturas inspiciendo, secundum in ipso requiescendo, tertium magnalia eius speculando. De primo: »Inuisibilia Dei a creatura Dei per ea que facta sunt intellecta conspiciuntur [87 1Kb] .« Secundus dicit: »Quis dabit mihi pennas sicut columbe, et uolabo et requiescam [88 1Kb] ?« Pennas enim habent columbe, scilicet uirtutes cum simplicitate, quibus ad deuotionem ascendit, in  qua requiescit. Quia uero tertium non tam uirtus propria quam diuina in admiratione subleuat, ubi proprie penne non sufficiunt, Deus expandit alas suas et assumit eum, atque portat in humeris suis [89 1Kb] . In hac enim apprehensione: »Dominus solus dux eius fuit, et constituit eum super excelsam terram, ut comederet fructus agrorum, ut sugeret mel de petra, oleumque de saxo durissimo [90 1Kb] ,« scilicet in pinguedine et dulcedine supernorum delectando. Sic itaque apprehensum ducit in domum matris sue. Credo hanc esse illam mulierem septiformem, de qua sic ait Isaias: »Apprehendent septem mulieres uirum unum dicentes: Panem nostrum comedemus, et uestimentis nostris operiemur, tamen inuocetur nomen tuum super  nos, aufer opprobrium nostrum [91 1Kb] .« uir iste Christus est, unde: »Mulier circumdabit uirum [92 1Kb] .« Qui unus dicitur antonomasice pre ceteris.

Iste septem mulieres significant Ecclesiam, que uirgo est, et ideo per septenarium designatur, qui uirgo numerus est, quia infra primum limitem solus nec gignit nec gignitur. Hic fuit deprehensus, comprehensus, apprehensus. Deprehensus a patriarchis, comprehensus a prophetis, apprehensus ab apostolis. Primum per fidem, secundum per reuelationem, tertium per incarnationem. In figura primi una ex duabus mulieribus que contendebant coram Salomone deprehendit filium suum non esse mortuum sed uiuum [93 1Kb] , id est Ecclesia de patriarchis, Christum quem credebat a mortuis resurrecturum,  Ecclesia uero de Iudeis perpetuo mortuum. Pro secundo: »Comprehendet arator messorem [94 1Kb] .« Aratores prophete, messor Christus. Pro tertia ait sponsa: »Ascendam in palmam, et apprehendam fructus eius [95 1Kb] .« Sic apprehendit ista mulier septiformis, quia septem sacramentis renouata, septem uirtutibus roborata, septem donis Spiritus sancti gubernata. Sic et ipse apprehendit nos. »Non enim angelos apprehendit, sed semen Abrahe apprehendit [95* 1Kb] .« Nos apprehendit, animatum corpus sumens. Nos cum, quando largitus est nobis suam diuinitatem. Quatuor patiebatur hic incommoda, que ut resarciantur uult apprehendi, scilicet inediam famis, inopiam uestis, diminutionem  capitis, crimen lese maiestatis. Per primum erant omnes languidi, per secundum confusi, per tertium erronei, per quartum publica infamia notati. De duobus primis Isaias: »Non sum medicus, et non est panis in domo mea, neque uestimentum [96 1Kb] .« Item de primo: »Omnis populus meus gemens et querens panem [97 1Kb] ,« et: »Paruuli petierunt panem, et non erat qui frangeret eis [98 1Kb] ;« de secundo: »Miser es et pauper, et cecus et nudus et miserabilis [99 1Kb] .« De tertio: »Facti sunt hostes in capite [100 1Kb] .« De quarto: »Omnes qui glorificabant  eam spreuerunt eam, quia uiderunt ignominiam eius [1 1Kb] .« Sed in aduentu Christi hec nos recuperare ait Isaias. De primo: »Qui dat semen serenti, dabit et panem ad manducandum [2 1Kb] .« De secundo: »Consurge, consurge, induere uestimentis glorie tue [3 1Kb] .« De tertio: »Ecce nomen Domini uenit de longinquo [4 1Kb] .« De quarto: »In illa die non confunderis super cunctis abominationibus tuis, quibus preuaricata es in me [5 1Kb] .« Et uirgilius prophetans de Natiuitate Christi [6 1Kb] :

Molli paulatim flauescet campus arista,
Incultisque rubens pendebit sentibus uua,
Et dure quercus sudabunt roscida mella.
De secundo:

Ipse. . . . . in pratis aries . . .
. . . . . mutabit uellera luto.
 Sponte sua sandyx pascentes uestiet agnos.
De tertio:

. . . Assyrium uulgo nascetur amomum.
Iam noua progenies celo dimittitur alto.
De quarto:

Te duce si qua manent sceleris uestigia nostri,
Irrita perpetua soluent formidine terras.
Iuxta Euangelium tres sunt panes; unde: »Amice, commoda mihi tres panes [7 1Kb] .« Primus est contritionis lacrymose, secundus doctrine, tertius Eucaristie. Primus cibat languentes, secundus confortat mundum fugientes, tertius confirmat Deo militantes. Ut primi reficiant, secundi proficiant, tertii ne deficiant. De primo: »Cibabis nos pane lacrymarum [8 1Kb] .« De secundo: »Qui habitatis terram  austri, occurrite cum panibus fugienti [9 1Kb] .« De tertio: »Panis cor hominis confirmet [10 1Kb] .« Primum sub iunipero cum aqua attulit Elie angelus [11 1Kb] . Secundum habet mensa propositionis qui solis competit sacerdotibus [12 1Kb] ; tertius qui a muliere Sareptana prophete datus est subcinericius [13 1Kb] . Panis qui est Christus fuit in cruce pretium, in peregrinatione uiaticum, in regno hominibus premium. De primo, cum daret discipulis suis, ait: »Comedite: hoc est corpus meum, quod pro uobis tradetur [14 1Kb] .« de secundo: »Panem nostrum quotidianum da nobis hodie [15 1Kb] ;« de tertio: »Panem angelorum manducauit homo [16 1Kb] .« Primus fuit furfureus, propter similitudinem carnis peccati; secundus hordeaceus,  propter miseriam mundi; tertius similagineus, quia fuit absque furfure uitii et peccati. De hac simila triplex sacrificium in lege precipitur fieri, scilicet: de clibano, de craticula, de sartagine. Primum de clibano in conceptione, quia igne Spiritus sancti conceptus est in matris utero; secundum de craticula, quia igne tribulationis coctus est in crucis patibulo; tertium de sartagine, quia igne caritatis decoctus in oleo letitie, cum iucunditate surrexit de sepulcro. »Ecce panis qui de  celo descendit, et dat uitam mundo [17 1Kb] .«---»Comedite amici, et inebriamini, karissimi [18 1Kb] .«---Beatus enim qui manducabit panem hunc in regno celorum [19 1Kb] .

Sequitur uestimentum. Triplex est uestimentum: primum est religiose conuersationis, secundum robuste uirtutis, tertium decoris. Primo utimur in claustro, secundo in prelio, tertio in conuiuio. Primum propter nuditatem, secundum contra inimicorum importunitatem, tertium in iucunditatem. De primo ait Ioannes in Apocalypsi: »Suadeo tibi ut emas aurum ignitum et purum ut locuples fias, et uestibus albis induaris propter confusionem nuditatis tue [20 1Kb] ;« de secundo ait Apostolus: »Induite uos armaturam fidei, ut possitis stare aduersus insidias diaboli [21 1Kb] ;« de tertio  legitur quod Iudith uidua itura ad castra Holofernis, »induit se uestibus iucunditatis sue [22 1Kb] .« Prima itaque uestis est de cilicio, secunda de ferro, tertia de purpura et bysso. Iuxta primam Niniuite ad predicationem Ione induti sunt saccis [23 1Kb] . Et Dominus Adam et Euam, quia nudi erant, induit tunicis pelliceis [24 1Kb] . Iuxta secundam »Iudas Machabeus induit se lorica sicut gigas, et protegebat castra gladio suo [25 1Kb] .« Iuxta tertiam de muliere forti: »Purpura et byssus indumentum eius, et ridebit in die nouissimo [26 1Kb] .« Iuxta primam Christus in natiuitate in uilibus pannis in presepio est inuentus [27 1Kb] . Iuxta secundam, in passione coccinea chlamide, que sanguinei coloris est, est indutus [28 1Kb] . Iuxta tertiam in transfiguratione alba ueste sicut  nix est ostensus [29 1Kb] , sed et in propria carne. Nam in natiuitate est »in similitudine hominis factus, et habitu inuentus ut homo [30 1Kb] ;« in passione de morte conciso sacco; in resurrectione formosus in stola; scilicet in qua regnat in celo. Induamur ergo, primo uestibus penitentie, secundo uestibus militie, tertio induemur uestimentis glorie. Ne autem acephali, id est sine capite, simus, oportet ut inuocetur nomen Domini super nos [31-32 1Kb] . Sed tria sunt hec nomina: primum Christus, secundum iehsu, tertium Filius. Primum habuit in mundo, secundum habebit in iudicio, tertium in regno. Ad nos uenit per primum inuocatus, stabit pro nobis in iudicio per secundum aduocatus, transferet nos in regnum,  per tertium reuocatus. De primo: »Inuocabunt in nomine Domini reliquie Isrel [33 1Kb] ,« de secundo: »Aduocatum habemus apud Patrem Iesum Christum iustum [34 1Kb] ;« de tertio: »Reuertere, dilecte mi,« ait Sponsa [35 1Kb] . Per primum sustinuit nobiscum mundi tribulationem, per secundum faciet causam nostram apud Patrem, per tertium nos socios recipiet in hereditatem. De primo: »Cum inuocarem exaudisti me, Deus iustitie mee, in tribulatione dilatasti mihi [36 1Kb] ;« de secundo: »Aduocatum  habemus apud Patrem Iesum Christum iustum, et ipse est propitiatio pro peccatis nostris [37 1Kb] ;« de tertio: »Reuertere, dilecte mi, similis esto capree, hinnuloque ceruorum super nomen Bether [38 1Kb] .« Igitur »querite Dominum dum inueniri potest, dum prope est [39 1Kb] .« Ecce deleta est capitis diminutio, quia »nomen tuum inuocatum est super nos, tamen ne derelinquas nos, Domine Deus noster [40 1Kb] ,« quia adhuc restat opprobrium. Igitur »aufer opprobrium [41 1Kb] .«

Tria sunt opprobria: primum pene temporalis, secundum iniquitatis, tertium eterne calamitatis. Primum sustinent iusti patienter, secundum mali impudenter, tertium damnati incessanter. Primi, quia exspectant premium; secundi, quia non timent  Dei iudicium; tertii, quia non quesierunt de peccato remedium. De primo: »Facti sumus opprobrium uicinis nostris, subsannatio et illusio his qui in circuitu nostro sunt [42 1Kb] ,« de secundo Dauid: »Amputa opprobrium meum, quod suspicatus sum [43 1Kb] ,« de tertio dicitur: »Percussit inimicos suos in posteriora, opprobrium sempiternum dedit illis [44 1Kb] .« Sed hec omnia abstulit Christus. Primum enim extenuauit, quando illud assumpsit in utero uirginali. Secundum deleuit in baptismo, quod falso impositum est ei propter similitudinem carnis peccati. Tertium nesciet omnino, et auertet illud a iustis per opprobrium patibuli. Primum si obiicis ei, ipse respondet: Et ego propter te factus sum opprobrium uicinis meis ualde, et timor notis  meis [45 1Kb] . Contra secundum ait: »Ego sum uermis et non homo, opprobrium hominum et abiectio plebis [46 1Kb] .« Et ut tertium auerteret, ait: Pater, »zelus domus tue comedit me, et opprobria exprobrantium tibi ceciderunt super me [47 1Kb] .« Ultimum igitur aufert per crucis ignominiam, secundum per misericordiam, primum iustis commutauit in gloriam. Notandum est quod inuenitur domus patris, domus matris, domus fratris. De prima: »In domo patris mei mansiones multe sunt [48 1Kb] ;« de secunda hic; de tertia dicitur: »Qui habitare facit unius moris in domo [49 1Kb] ,« in qua est »bonum et iucundum habitare fratres in unum [50 1Kb] .« Domus patris est totius mundi machina, domus matris, celestis patria, domus fratris est claustralis angustia. In  prima Pater usque modo operatur, in secunda mater gratulatur, in tertia frater examinatur. In hanc domum ducit anima iusti dilectum secundum gratiam collatam operando. Sequitur: ibi me docebis. Docet nos dilectus in hoc exsilio, docebit nos in regno. Quatuor sunt quibus nos hic docet: exhibitione precepti, asperitate flagelli, nouitate miraculi, inspiratione subtili. Primum ut cognoscamus uiam ueritatis, secundum ut uideamus onus nostre infirmitatis, tertium ut cognoscamus eius  potentiam, quartum, ut aduertamus eius erga nos beneuolentiam. uiam ueritatis, ne erremus. Onus nostre infirmitatis, ne in homine confidamus. Hec quinque causis fit, ut ab iniquitate nos corrigat, ne quis de collata uirtute superbiat, ut uirtus hominibus innotescat, ut alios eius exemplo compescat, ut corona cumuletur et crescat. Tertio ut cognoscamus eius potentiam, et ad eum in necessitate confugiamus. Quarto, ut aduertamus eius erga nos beneuolentiam, et sic eum diligamus.

163 De primo ait Dauid: »uiam ueritatis elegi [51 1Kb] ,« de secundo: »Maledictus homo qui confidit in homine [52 1Kb] ,« de tertio: »Potestas eius potestas eterna, que non auferetur [53 1Kb] ,« de quarto dicimus: »Apparuit benignitas et humanitas Saluatoris  nostri Dei [54 1Kb] .« Hec quatuor designant ille quatuor uarie forme animalium Ezechielis [55 1Kb] . Forma enim humana, que est rationalis animalis, habet documenta precepti; forma bouis, qui immolatur, habet asperitatem flagelli, scilicet in infirmitate carnis; forma leonis, qui est mirabile animal, habet nouitatem miraculosi; forma aquile, que in altum uolat, est inspiratio subtilis, que desursum uenit. Unde de eis sequitur: »Et facies et pennas per quatuor partes habebant [56 1Kb] .« Facies, id est conscientias, quibus hec quatuor consideremus; pennas, quibus hec quatuor genera docendi sequamur. His quatuor eruditus est Paulus, preceptum enim ei exhibitum est, quando ipse et Barnabas segregati sunt in Euangelium predicandum [57 1Kb] :  asperitas flagelli, quando a Domino in ciuitate percussus [58 1Kb] , et alibi, lapidatus, uerberatus [59 1Kb] ; nouitas miraculi, quando lux de celo circumfulsit eum et audiuit uocem, et neminem uidebat [60 1Kb] ; inspiratio subtilis, quando raptus est usque ad tertium celum [61 1Kb] . Sequitur:

Et dabo tibi poculum ex uino condito. Est uinum purum, est uinum melle infusum, est uinum speciebus aromatum conditum. Primum simpliciter dicitur uinum, secundum mulsum, tertium pigmentum. Primum cor hominis letificat [62 1Kb] , secundum dulcorat, tertium egra uiscera confortat. Primum propinatum est nobis a Filio Dei Christo, secundum a Spiritu sancto, tertium dabitur a Patre in regno. Primum enim est natiuitas Saluatoris, secundum  gratia septiformis, tertium presentia eterne maiestatis. Notandum quod uinum letificat, calefacit, putredinem uulnerum purgat. Aduentus enim Christi nos letificauit sua natiuitate, purgauit peccata sanguinis effusione, ad amorem suum nos accendit et ad patiendum animauit sua passione. De primo: »Montes exsultabunt a conspectu Domini, quoniam uenit iudicare terram [63 1Kb] ;« unde angeli pre gaudio ipso nascente cantauerunt: »Gloria in excelsis Deo [64 1Kb] !« De secundo: »Ipse enim prior dilexit nos  et lauit nos a peccatis nostris in sanguine suo [65 1Kb] .« De tertio: »Imitatores Dei estote, sicut filii karissimi, et ambulate in dilectione, sicut Christus dilexit nos, et tradidit semetipsum pro nobis hostiam Deo [66 1Kb] .« Hoc uinum Christi militibus magnum dat uigorem; unde dicitur uinum quasi uigorem nutriens mentis. Mulsum uero, quod est gratia Spiritus sancti, facit ut anima pinguescat, dulcescat, liquescat. Pinguescat deuotione, dulcescat gaudens in tribulatione, liquescat compatiendo proximo, per opera misericordie. De his tribus dicitur: »Comedite pinguia [67 1Kb] ;« ecce primum: »Et bibite mulsum [68 1Kb] ;« ecce secundum: »Et mittite partem his qui non preparauerunt sibi [69 1Kb] ;« ecce tertium. Hoc mulsum mulcet corda, unde dicitur mulsum quasi  mulcens suauitate mellis. Tertio sequitur pigmentum, id est uinum conditum quod habemus in Patris presentia, cuius mira suauitate gaudebimus. Unde dicitur pigmentum quasi pius gustus mentis, nos quoque sanabit ab omni corruptione, quando incorruptibile hoc induet incorruptelam [70 1Kb] . Primum uinum offert anima se conformans humilitati natiuitatis, mulsum in gaudio gratie spiritualis, uinum conditum in patria, cum refert dilectio gratias de omnibus his collatis ei beneficiis.

Dabit et mustum malorum granatorum Ecclesia. Malum granatum habet in cortice liuorem, in granis ruborem, infra granum candorem. In primis est afflictio confessorum, in secundis rubor martyrum, in tertiis robur uirginum. Horum mustum offert  Ecclesia, nam confessorum sinceritatem conuersationis, martyrum effusionem sanguinis, uirginum puritatem castitatis; iusti quoque anima hec tria simul offert. Nam de liuore afflictionis, de rubore caritatis, de candore castitatis, hic expressit mustum quod dilecto offeret, scilicet desiderium uidende maiestatis, nec tantum hoc, sed et alia dona preuiderat Dauid in spiritu, quando filii sponse offerent ei in hoc exsilio, cum ait: »Reges Tharsis et insule munera offerent, reges Arabum et Saba dona adducent [71 1Kb] .« Quatuor hic designantur reges, qui ueniunt adorare Dominum. Primus est iucundus, secundus robustus, tertius latens, quartus uehemens. Iucundus gaudio, robustus in prelio, latens in nubilo, uehemens incendio. Gaudio superne felicitatis,  prelio et corporalis et spiritualis aduersitatis, nubilo humilitatis, incendio caritatis. Primus est rex Tharsis, qui interpretatur exploratio gaudii, secundus rex insule, que concutitur fluctibus maris, tertius Arabie, qui dicitur humilis; quartus rex Saba, quod dicitur incendium. Primus est Salomon qui dicitur pacificus, in pace enim gaudium, unde: »Domine, in uirtute tua letabitur rex [72 1Kb] .« Secundus Dauid, qui dicitur manu fortis, unde: »Quis est iste Rex glorie? Dominus potens in prelio  [73 1Kb] .« Tertius Ezechias, qui dicitur dominus confortans; in humilitate enim uenit Dominus confortare nos, unde Iob: »Cumque sederem quasi rex circumstante exercitu, eram tamen merentium consolator [74 1Kb] .« Quartus est rex Iosias qui dicitur ubi est incensum Domini. Primus triplex explorat gaudium: gaudium mundi, gaudium spiritus sui, gaudium celi. Primum est de re caduca, secundum de propria iustitia, tertium de superna gloria. In primo nichil inuenit nisi uanitatem, in secundo uilitatem, in tertio perpetuam felicitatem. Oportet ergo ut rex iste per hec gaudia sic gressus suos regat, ne primo se immergat; in secundo non lasciuiat, ut penitentiam obliuioni tradat, in tertio se effundat. De primo enim ait Salomon: »Risum reputaui  errorem, et gaudio dixi: Quid frustra deciperis [75 1Kb] ?« De secundo Dauid: »Exsultate, iusti, in Domino, rectos decet laudatio [76 1Kb] ,« et sequitur: »Confitemini Domino in cithara [77 1Kb] .« De tertio: »Sancti et iusti, in Domino gaudete, uos elegit Deus in hereditatem sibi [78 1Kb] .« Primi sunt exploratores Iericho [79 1Kb] , quod dicitur luna, id est mundus propter sui mutabilitatem; secundi sunt exploratores Lais que dicitur in salutem uel sibimet, quam tribus Dan que non habebat hereditatem acquisiuit [80 1Kb] ; tertii sunt exploratores terre promissionis. »Per salutem Pharaonis, omnes exploratores estis,« ait Ioseph [81 1Kb] . Isti enim sunt naues Salomonis, quibus afferebant de Tharsis aurum, argentum, dentes elephantorum, simias, et pauos [82 1Kb] . Primi aurum, scilicet superne  claritatis, secundi argentum innocentie et puritatis, tertii reliqua tria designatiua mundane uanitatis. De primo dicitur, quod ciuitas illa aurea futura est [83 1Kb] , secundum est »argentum igne examinatum [84 1Kb] ,« tertium est »uanitas uanitatum [85 1Kb] .« Igitur exploratores Iericho inuenerunt dentes elephantorum, id est mundi malignitatem, simias, id est scurrilitatem, pauos, mundani fauoris uanitatem. De primo: »Filii hominum, dentes eorum arma et sagitte [86 1Kb] .« De secundo Paulus: »Non nominetur inter uos turpitudo, aut stultiloquium, aut scurrilitas, que ad rem non pertinet [87 1Kb] .« De tertio: »Cum interierit non sumet omnia neque descendet cum eo gloria eius [88 1Kb] .« Exploratores missi in Lais, id est  ad explorandam anime salutem in domo Miche, qui dicitur quid est hic, inueniunt Ephod, id est innocentie candorem in anima, et pariter Seraphin, et sculptile atque conflatile [89 1Kb] . Seraphin stultarum imaginum, sculptile peruersorum operum, conflatile superfluorum sermonum, sed auferunt de domo Miche, cum repellunt a corde. Sed ibi inueniuntur ea que sunt in candelabro tabernaculi, scilicet scyphi, spherule, et lilia. Scyphus est continentia pigmento deuotionis plena, spherule uite reuolutio torno correptionis castigata, lilia uirtutum iucunditas  et incrementa. Exploratores uero de terra promissionis, id est de celo, afferunt uuam, et malogranata, et ficus; uuam, id est iucunditatem Dominice resurrectionis; malogranata, id est unitatem futuram in celo angelorum et humani generis; ficus dulcedinem diuine uisionis.

Sed notandum quod reges Tharsis offerunt aurum, reges insule myrrham, reges Arabum thus, reges Saba thuribulum incensum [90 1Kb] . Aurum spiritualis claritatis, myrrham amaritudinem tribulationis, thus humilitatis, thuribulum inflammantis caritatis. Igitur tres exploratores aurum offerunt, exploratores mundi aurum obscurum, exploratores spiritus aurum ignitum, exploratores celi aurum mundum. Primum est claritas bone uite sed cum  admistione tentationis, secundum est claritas doctrine cum zelo caritatis, tertium est claritas superne patrie cum cognitione ueritatis. Prima est subditorum, secunda prelatorum, tertia contemplatiuorum. Propter primum uisus in propheta: »uir precinctus ad renes auro obryzo [91 1Kb] , id est rudi; pro secundo dicitur in Apocalypsi [92 1Kb] : Suadeo tibi ut emas aurum ignitum et probatum;« de tertio in eodem [93-94 1Kb] : »Ciuitas illa, ait, aurum mundum, simile uitro mundo.« Sequitur: »Reges in sule.« Insula dicitur quasi intus solum, insula enim dicitur terra que omni parte ambitur aqua. Reges ergo insule sunt, qui ita regunt insulas, ne impetu aquarum inundantium submergantur et pereant.  Insula triplici subiacet periculo. Minoratur aquarum latenti corrosione, concutitur a tempestatis impulsione, submergitur aquarum inundatione. Rex uero sapiens ab his eam defendit incommodis. Contra primum in terram et aquam sepes ligneas componit, contra secundum muros de lapidibus instruit, contra tertium, ut homines euadant, turrim erigit: Insula hec est anima intra mundi fluctus, id est tentationes, rex qui regit eam est ratio. Prima ergo corrosio est diaboli, uel mundi, uel carnis dolositas, impetus tempestatis, hereticorum peruersitas, inundatio aquarum, tyrannorum mundi malignitas. De primo Iob: »Mons cadens defluit [95 1Kb] ;« de secundo adiungit: »Et saxum de loco suo transferetur [96 1Kb] ;« et unde hoc contingat, addit: »Lapidem  excauant aque, et alluuione paulatim terra consumitur [97 1Kb] ;« de tertio: »Abyssus uallauit me, et pelagus cooperuit caput meum [98 1Kb] .« Sed contra primum rex insule faciat sepem circumspectionum, contra secundum murum Scripturarum et orationum, contra tertium turrim uirtutum. De primo: »Qui dissipat sepem mordebit eum coluber [99 1Kb] ;« de secundo: »Muro tuo inexpugnabili circumcinge nos, Domine [100 1Kb] ;« de tertio: »Esto nobis turris fortitudinis a facie inimici [1 1Kb] .« In hac turri securitas est ab aquis, quia excelsa est; sed quis in ea debeat  habitare, ait propheta: »Qui ambulat in iustitiis et loquitur ueritatem, qui proiicit auaritiam ex calumnia, et excutit manus suas ab omni munere, iste in excelsis habitabit, munimenta saxorum sublimitas eius [2 1Kb] .« Sed isti in tanta amaritudine positi, quid offerant regi myrrham?

Sed notandum quod Christo tertio myrrha oblata est. Primo in presepio, secundo in patibulo, tertio in sepulcro. Prima fuit oblatio magorum, secunda Iudeorum, tertia deuotorum. Prima fuit ad significationem, secunda ad illusionem, tertia ad unctionem; ad significationem mortalitatis, ad illusionem sanctitatis, ad unctionem contra putredinem corruptionis. Primam offerimus cum dolemus propter incolatum huius miserie, secundam, quando  illusiones et opprobria sustinemus, ut in inferno careamus diabolica illusione. Tertiam offerimus, cum fortiter laboramus, ut corpus nostrum perpetuo careat corruptione. De prima: Obtulerunt magi Domino »aurum, thus et myrrham [3 1Kb] ;« de secunda dicitur: »Dederunt ei uinum myrrhatum bibere [4 1Kb] ;« de tertia: Ioseph ille nobilis decurio emit »myrrhe et ales quasi libras centum [5 1Kb] .« Hec est oblatio robusti regis, affert suam rex latens sub nubilo humilitatis. Iste rex est moderatus amor proprie deiectionis, sicut e diuerso rex superbie est amor proprie laudis. Sed est humilitas que descendit, est que excedit, est que procedit.

164 Descendit ad inertiam, excedit moderantiam,  procedit ad iustitiam. Rex iste primam excitat aculeo, secundam inhibet freno, tertiam eius se subiicit iudicio. In prima erat Petrus cum diceret: »Recede a me, quia homo peccator sum, Domine [6 1Kb] ;« de qua Dauid: »Humiliata est in puluere anima mea [7 1Kb] .« In secunda erat Eleazarus quando indiscrete se supposuit elephanti, et ab eo oppressus est [8 1Kb] , de qua Dauid: »Nisi quod lex tua meditatio mea est, tunc forte periissem in humilitate mea [9 1Kb] .« In tertia ad predicationem Ione Niniuite operti sunt saccis [10 1Kb] ; de qua Dauid: »Humiliatus sum usquequaque [11 1Kb] .« Iste rex offert thus, id est odorem bone uite tam interioris quam exterioris, ut dicat: »Christi bonus odor sumus Deo [12 1Kb] .« Notandum quod thus primo contunditur, secundo  crematur, tertio inde fumus procreatur. Tunditur in puluere, crematur per ignem, fumus procreatur per calorem et humorem. In primo, ut se puluerem et cinerem dicat, facit tribulatio; in secundo per desiderium fit anime liquefactio; in tertio emittuntur lacryme et oratio. De his tribus Dauid: »Afflictus sum et humiliatus sum nimis: rugiebam a gemitu cordis mei [13 1Kb] ;« de secundo: »Domine, ante te omne desiderium meum [14 1Kb] ;« de tertio: »Et gemitus meus a te non est absconditus [15 1Kb] .« In primo erat Iob, cum sedens in sterquilinio tribulatus  radebat ulcera [16 1Kb] ; de secundo: »Anima mea liquefacta est [17 1Kb] ;« de tertio: »Que est ista que ascendit per desertum sicut uirgula fumi [17* 1Kb] ?« Ecce rex Arabie latens sub nubilo humilitatis, iuxta illud pete [18 1Kb] :

Si latet ars prodest, affert depressa pudorem.
Tali enim dicit Sponsus: »Ecce tu pulchra es, amica mea; ecce tu pulchra, oculi tui columbarum absque eo quod intrinsecus latet [18* 1Kb] .« Sequitur rex Saba qui dicitur incendium. Ipse enim est rex uehemens, incendio caritatis; ipse est iustitia inflammata, offeret thuribulum carbonibus uiuis plenum [19 1Kb] . Huius incendium triplex est: primum emittit extra se, secundum retinet circa se, tertium eleuat supra se. Primum est uicine correctionis, secundum  proprie excitationis, tertium diuine dilectionis. Primo enim corrigit peccatorem, secundo se excitat ad laborem, tertio gustat supernum saporem. De primo: »In igne zeli mei deuorabitur omnis terra [20 1Kb] ;« de secundo: »Ignem ueni mittere in terram, et quid uolo nisi ut ardeat [21 1Kb] ?« de tertio: »ueni, sancte Spiritus, reple tuorum corda fidelium, et tui amoris in eis ignem accende [22 1Kb] .« Itaque rex iste, id est iustitia, sic regat, ne proximum subuertat, ne se nimis affligat, ne dilectione Dei sic sit illectus, ut sui et proximi curam postponat. Pro primo dixit Iob amicis suis, indiscrete eum increpantibus: »Considerate semitas Thema, itinera Saba [23 1Kb] ;« pro secundo: »uenit regina  Saba austri audire sapientiam Salomonis, [24 1Kb] « ut ab eo disceret quomodo se incenderet feruore; pro tertio dicitur: »Omnes de Saba uenient, aurum et thus deferentes, et laudem Domino annuntiantes [25 1Kb] .« Aurum, scilicet claritatem bone uite, qua proximus exemplo doceatur; thus deuotionis et orationis, quibus impinguatur ad laudem qua Deus honoratur, cui est honor et gloria.


Ibi me docebis.

[CAR.] Et refertur hoc aduerbium, ibi, ad hoc aduerbium, foris, quod precedit. Ac si dicat: Cum inuenero te solum foris, ibi me docebis quod ante nesciebam, ut uidelicet sicut es te cognoscam, et ego tunc tibi offeram encenia meritorum meorum,  que per gratiam abs te donata, et accepi. Hoc est quod subditur: Et ego dabo poculum de uino condito. uinum conditum dicit caritatem melle deuotionis, et aromatibus bonorum operum, et dabo tibi mustum malogranatorum meorum. Malogranata uocat contubernia bonorum operum, contenta sub cellulis singularum uirtutum, et ex eis procedens dulcis suauitas, dicitur mustum malogranatorum, et signanter additur meorum, quia malogranatis ipsius nulla alia comparantur. Post modum autem quia se sollicitam ostendit circa seruationem populi sui, illum uersiculum, quem  superius premiserat in eodem sensu, et eadem causa iterat dicens:


Leua eius sub capite meo, et dextera illius amplexabitur me.

[THO.] Leua eius, id est sacramenta incarnationis et presentie eius dona; dextera uero sunt premia que in fine percipient electi, in quibus erit uisio maiestatis et gloria glorificate humilitatis. Leua ista sub capite sponse ponitur, ut interius his donis spiritualibus sustentetur; dextera uero super caput, ut in patria bonis eternis remuneretur. Notandum quod sponsa prius petit osculum secundo uenit ad Christi colloquium, tertio hic festinat ad amplexum. Primo enim dixit: »Osculetur me osculo oris sui [25* 1Kb] ;« secundo sequitur: »Ecce tu pulchra  es, amica mea,« et illa: »Ecce tu pulcher es, dilecte mi [26 1Kb] ,« ecce colloquium. Hic uero: Leua eius sub capite meo, et dextera illius amplexabitur me; ecce complexus. In osculo est signum pacis, in colloquio familiaritatis, in amplexu spiritalis unionis. Pacis, qua dilecti ira et indignatio excluditur, familiaritatis, qua secretum uoluntatis aperitur, spiritalis unionis, qua uehemens amor ostenditur, et sponsa cum sponso unus spiritus efficitur. In figura huius copule, Iacob Rachel inuentam osculatur, secundo alloquitur, tertio in eius amplexus recipitur [26* 1Kb] . Sponsus iste Christus sponsam Ecclesiam osculatus est in patriarchis, allocutus est in lege et prophetis, amplexatus est extendens manus suas  pro ea in patibulo crucis. Osculatus est in patriarchis quando ab eis cepit reconciliatio, ut ad Ne ait post diluuium: »Ponam arcum meum in nubibus celi, et erit signum federis [27 1Kb] ;« unde osculum dedit illis Deus reconciliationis, quod ostendit copia rerum, gratia euentuum, sanitas corporum, compositio morum; sicut Ahrahe, Isaac, et Iacob. Istud osculum portendebat illud, quod dedit Isaac Iacob filio suo, quando dedit ei duos hedos ad comedendum [28 1Kb] . In Iacob Christus, in Isaac ueteres Patres, de quibus Christus natus est secundum carnem, et pro eis duos obtulit hedos; unum, scilicet carnem suam, similem carni peccati; alterum, scilicet peccata nostra que ipse occidit, dum carnem suam pro nobis mactauit in cruce. Colloquium  habuit dilectus in Ecclesia, in lege, et prophetis; dedit enim eis legem, in qua tria ostendit eis: prohibuit fugienda, proposuit custodienda, in figuris ostendit facienda. Primum, sicut est: »Non occides, non mechaberis [29 1Kb] ;« secundum, sicut est: »Diliges Dominum Deum tuum ex toto corde tuo et ex tota anima tua, et ex tota mente tua [30 1Kb] .« Sunt decem precepta legis: quorum tria ultima ad dilectionem Dei, septem prima ad dilectionem proximi pertinent. In figuris ostendit facienda, sicut locutus est ad Moysen de tabernaculo faciendo: »uide, inquit, omnia facias secundum  exemplar quod tibi ostensum est in monte [31 1Kb] .« Mons enim ille est Christus, in quo ostensa est forma tabernaculi spiritualis, qui ex uirtutibus construitur in nobis, scilicet quando uitam nostram conuersationi Christi conformamus; in prophetis quoque de Christo uentura prenuntiauit; ecce colloquium sponse et dilecti. Amplexus est quoque eam piissimo amplexu cum manus suas in cruce extendit, ut sponsam ad se traheret, et stricto amplexu spiritualiter sibi uniuit, iuxta illud: »Quod adheret Deo, unus spiritus cum eo efficitur [32 1Kb] .« Ibi leua eius fuit sub capite nostro, scilicet caro, que ut animam nostram, que est caput, sustineret, datum est in pretium. Dextera eius amplexa est nos superposita, ut sit nobis in premium.

 O uehemens amplexus, in quo aqua de latere, sanguis de corde, anima de corpore exiuit! Aqua regenerationis, sanguis redemptionis, anima liberationis. Regenerationis, quia nos saluauit; redemptionis, quia nos a potestate diaboli exemit; anima liberationis, quando descendens ad inferos patres eduxit. De primo: »uidi aquam egredientem de templo, a latere dextro: et omnes ad quos peruenit aqua ista salui facti sunt [33 1Kb] ;« de secundo: »In sanguine testamenti tui redemisti uinctos tuos de lacu in quo non erat aqua [34 1Kb] ;« de tertio: »Ero mors tua, o mors, morsus tuus ero, inferne [35 1Kb] .« Et moraliter: Osculatur dilectus animam remissione peccatorum reconciliando; colloquitur ei uoluntatem suam, id est uiam qua ambulet, aperiendo;  amplectitur eam inter sinistrum brachium uirtutum, et dextrum supernarum promissionum suspendendo. Osculatus est eos quibus »abundauit, ut auerteret iram suam et non accendit omnem iram suam, et recordatus est quia caro sunt [36 1Kb] .« Sic erat Paulus cum diceret: »Fidelis sermo et omni acceptione dignus, quia Christus uenit in hunc mundum peccatores saluos facere, quorum primus ego sum, qui primus fui blasphemus et persecutor et contumeliosus, et persecutus sum Ecclesiam Dei, sed misericordiam consecutus sum, quia ignorans feci in incredulitate [37 1Kb] .« Colloquium habent cum dilecto qui inquirunt que sit uoluntas Dei bona, et bene placens et perfecta. Sic Paulus querebat: »Domine,  ait, quid me uis facere [38 1Kb] ?« et Dominus: »Ego, ait, ostendam tibi quanta oporteat te pati pro nomine meo [39 1Kb] ;« ecce colloquium. Postea uenitur in amplexus Sponsi; supponit enim capiti nostro, id est anime, brachium sinistrum, id est uirtutes quibus sustinemur in uia; supponit dextrum brachium bona promittendo in patria, unde: »Longitudo dierum in dextera eius, et in sinistra eius diuitie et gloria [40 1Kb] .« Audi Paulum quomodo docebat uindicare sinistrum brachium: »Sobrie, inquit, et pie et iuste uiuamus in hoc seculo [41 1Kb] ;« ecce  sinistrum brachium. »Exspectans beatam spem et aduentum glorie magni Dei [42 1Kb] ,« ecce brachium dextrum. Dextera Sponsi tenet, deducit, suscipit; tenet cadentem, deducit ambulantem, suscipit peruenientem. Primum, ne cadat in tentatione; secundum, ne erret in uiam iustitie; tertium, ut teneat solium glorie. De his tribus ait Dauid: »Tenuisti manum dexteram meam, et in uoluntate tua deduxisti me, et cum gloria sucepisti me [43 1Kb] .« Item de primo et secundo: »Illic manus tua deducet me et tenebit me dextera tua [44 1Kb] .« De tertio: »Adhesit anima mea post te, me suscepit dextera tua [45 1Kb] .« Primus dicit: »Nisi quia Dominus adiuuit me, paulominus habitasset in inferno amima mea [46 1Kb] .« Hic: »Cum ceciderit non collidetur, quia Dominus  supponit manum suam [47 1Kb] .« Si enim ceciderit non adiiciet ut resurgat, imo ut dicat: »Dominus illuminatio mea et salus mea: quem timebo [48 1Kb] ?« Secundus dicit: »Deduc me, Domine, in uia tua, et ingrediar in ueritate tua [49 1Kb] ,« et: »Emitte lucem tuam et ueritatem tuam, ipsa me deduxerunt, et adduxerunt in montem sanctum tuum [50 1Kb] .« Tales mansuetos deducit Dominus, unde: »Deduxisti, sicut omnes, populum tuum in manu Moysi et Aaron [51 1Kb] ;« item: »Qui deducit uelut ouem Ioseph [52 1Kb] .« Tertius dicit: »Suscipe me, Domine, secundum eloquium tuum et uiuam [53 1Kb] ;« ut postmodum dicat: »Exaltabo te, Domine, quoniam sucepisti me [54 1Kb] .«

Hec est manus de qua ait Ezechiel: »Ecce  manus apprehendit me in cincinno capitis mei, et eleuauit me inter celum et terram, statuit me in templo in Ierusalem [55 1Kb] .« Ecce de his tribus. Primum tenuit, cum apprehendit in cincinno capitis, deduxit, cum inter celum et terram, leuauit scilicet in ere ne scrupulus aliquis terre iter eius faceret tortuosum; cum gloria suscepit, quando statuit in templo in Ierusalem, quod dicitur uisio pacis. Horum trium figuram tenuit Elias. Primi, quando fugiens a facie Iezabel, id est tentationis, obdormiuit pre tedio subter unam iuniperum; sed eum tenuit Dominus, quia ibi inuenit angelicam consolationem; secundi, quando ambulauit in fortitudine cibi dati ab angelo quadraginta diebus et quadraginta  noctibus; tertii, in monte Dei Horeb [56 1Kb] . Bene ergo dicitur: »Longitudo dierum in dextera eius et in sinistra eius diuitie et gloria [57 1Kb] ;« diuitie, scilicet uirtutum, gloria uero iam eterna, sed interim delectatio supernorum; longitudo uero dierum in dextera, quia sub umbra illius uiuent beati in eternum. Bene ergo dicitur: Leua eius sub capite meo, et dextera illius amplexabitur me. Leua dicitur diuina correctio, dextera in amore Dei delectatio. Sed quomodo fiat uideamus. Leua manus Domini tenet flagellum, dextera flabellum,  flagellum afflictionis, flabellum delectationis. Primo homo flagellatur, secundo spiritus aure excitatur, leua manus aliquando tangit, aliquando increpat, aliquando grauat. 165 Tangit iustum, increpat pigrum, grauat iniquum: iustum, ut probetur, pigrum, ut excitetur, iniquum, ut reuocetur.

De primo: »Miseremini mei saltem uos amici mei, quia manus Domini tetigit me [58 1Kb] ;« de secundo: »A fortitudine manus tue ego defeci in increpationibus [59 1Kb] ;« de tertio: »Die ac nocte grauata est super me manus tua [60 1Kb] .« Item de primo: »Dilectus meus misit manum suam per foramen et uenter meus intremuit ad tactum eius [61 1Kb] .« Sed »iustus non contristabitur, quidquid ei acciderit [62 1Kb] .« Sed dicit cum propheta: »Ingrediatur putredo in ossibus meis [63 1Kb] ,«  quia sic probatur, unde: »uisitas eum diluculo et subito probas illum [64 1Kb] ,« et Dauid: »Tenta me, Domine, et proba me [65 1Kb] .« Item: »Probasti nos, Deus, igne nos examinasti [66 1Kb] .«---»Aurum enim probat ignis et uasa figuli probat fornax, et tentatio uiros iustos [67 1Kb] .« Secundus ait: »Corripiet me iustus in misericordia, et increpabit me [68 1Kb] ,« et Apostolus: »Argue, obsecra, increpa [69 1Kb] .« Increpationes ergo Domini ne reprobes: »Ipse enim uulnerat et medetur [70 1Kb] .« Propter tertium: »Manus Mosi erant graues [71 1Kb] ,« scilicet ad puniendos iniquos. Sed Hur et Aaron sustinebant eas, quia benignitas Spiritus sancti et misericordia Christi faciunt ne sustinentes frangantur. Sic Deus reuocat iniquos, qui nisi conuertantur, dicitur eis:  »uocaui et renuistis, extendi manum meam et non fuit qui aspiceret [72 1Kb] .« Itaque leua Domini tetigit Iob, increpauit Ezechiam, aggrauata est super Paulum. Iob uero uiriliter sustinuit, Ezechias amare fleuit, Paulus uoluntati Domini acquieuit uocatus; unde ipse ait: »Qui fui blasphemus et persecutor, sed misericordiam consecutus sum [73 1Kb] .« Ecce manus Domini leua. Hec est manus Domini que apparuit Balthasar scribens in pariete hec tria: »Mane, Thecel, Phares [74 1Kb] :« Mane dicit primo, id est numerauit bona tua; Thecel dicit secundo, id est appendit bona tua, que propter pigritiam tuam inuenta sunt pauca; Phares dicit tertio, id est diuideris a regno nisi a me uocatus redeas.


 Adiuro uos, filie Ierusalem, ne suscitetis neque euigilare faciatis dilectam donec ipsa uelit.

[THO.] Filie Ierusalem hic uocantur infirmi, qui licet curis secularibus sint intenti quibus aliquando etiam contemplatiuos impediunt, qui appellatione dilecte hic designantur, tamen ad regnum tendunt, quamuis edificantes ligna, fenum, stipulam, quibus a somno contemplationis excitant sponsam importune; sed antequam sua sponte ipsa ad communem fratrum utilitatem redeat, euigilare non presumant, quidam suscitant diabolum, quidam suscitant  sponsum, id est animam, quidam excitant Deum. Diabolum ad tentationem, animam ad laborem, Deum nunc ad consolationem, nunc ad furorem. De primo Iob: »Qui parati sunt, ait, suscitare Leuiathan [75 1Kb] .« Ipsum enim suscitant dum sua sponte sensus mundo exponunt, stultas cogitationes in corde nutriunt, unde Dominus ad Ierusalem in figura mulieris per Ezechielem prophetam dicit: »Factum est in te contra consuetudinem mulierum: Omnibus mulieribus dantur mercedes, tu autem dedisti mercedem amatoribus tuis [76 1Kb] .« Deum ad consolationem excitant, qui in tribulatione ad ipsum clamant, unde cum nauicula periclitaretur in fluctibus ipso dormiente, discipuli excitauerunt eum, dicentes: »Salua nos, Domine, perimus [77 1Kb] .« Ad furorem  eum excitant qui ipsum tentant, unde ipse dicit: »Quid me tentatis, hypocrite [78 1Kb] .« Et Moses: »Quid tentatis Dominum [79 1Kb] ?«---»Nec tentaueritis Deum sicut quidam tentauerunt, et a serpentibus perierunt [80 1Kb] .«---»Isti in iram excitauerunt Excelsum in inaquoso. Et excitatus est tanquam dormiens Dominus, tanquam potens crapulatus a uino [81 1Kb] .«---»Et iratus est furore Dominus in populum suum [82 1Kb] .« Aliquando quidam sponsam suscitant propter inquietationem, aliquando propter habendam consolationem, aliquando ipse se suscitat per suam uoluntatem. Primi sunt musce morientes que perdunt suauitatem unguenti [83 1Kb] . Anima sic suscitata si stultitie non consentit, cum maiori lucro redit. Hec est Sara  uxor Abrahe que a satellitibus Pharaonis auersa et auulsa est a latere mariti sui, sed intacta permansit, et cum muneribus ad maritum rediit, quando propter consolationem ipsa clamat per prophetam: »Ad annuntiandum mansuetis misit me: ut consolarer omnes languentes [84 1Kb] .« Per suam uoluntatem quatuor modis suscitatur a contemplatione, per propriam curiositatem, ad preueniendam demoni machinationem, propter necessitatem, propter propriam utilitatem. Prima fuit Dina que egressa est de domo patris ad uidendas mulieres regionis et corrupta est a Sichem filio Hemor [85 1Kb] . Secunda fuit Iudith [86 1Kb] que egressa est de ciuitate sua ad castra Holofernis, qui genti sue machinabatur malum, et abstulit caput eius, id est subuertit principium diabolice  tentationis. Tertia egreditur propter necessitatem ut sanet iam peccatis fluctuantem peccatorem. Hec est Maria soror Mosi que egressa est de domo patris sui, et ambulabat super alueum aque, ut aliqua ratione posset subuenire fratri suo Mosi, qui paruulus in papyrione laborabat in mediis fluctibus [87 1Kb] . Quarta egreditur propter suam utilitatem ut aliorum uiso exemplo et propria operatione alacrior ad contemplationem reuertatur. Hec est Ruth que cum Nemi socru sua que dicitur pulchra, egressa est  de terra sua, et spicas colligebat in agro Booz, unde et ipsa et Nemi pascerentur, et sic postmodum meruit peruenire ad coniugium Booz [88 1Kb] , id est ad contemplationem sponsi. Primo itaque anima a se ipsa suscitata, primo egreditur a contemplatione celestium ad meditationem Scripturarum, secundo ad memoriam suorum delictorum, tertio ad compassionem proximorum. Inde progreditur ad agendam curam eorum, quod per simile patet, cum aliquis egreditur a thalamo in domum, a domo in porticum, a porticu in uicum, a uico in agrum. Egreditur namque a celestium contemplatione, ad Scripturas quasi in thalamum, inde in domum, id est in memoriam delictorum; inde ad proximorum compassionem, quasi in uicum; inde ad agendam curam  eorum, quasi in agrum. In contemplatione sola quiescimus. In ceteris laboramus; in meditatione enim Scripturarum laboramus, timentes ne premia iustorum amittamus; in memoria delictorum laborantes gemimus, ne condemnati simus; in compassione proximorum, labor est cordis; in agenda cura eorum, labor est operis. In uno monemur, in alio docemur, in tertio mouemur, in quarto meremur. Monet Scriptura quid agere debeamus; docet memoria delicti, ut peniteamus; mouemur compassione, ut diligamus. Per opus uero bonum meremur, ut nobis qui aliis succurrimus, succurrat. Occurrit mihi ille pater, qui egressus est in occursum filii sui prodigi [89 1Kb] ; a longe uenientem uidet, occurrit, amplectitur,  occidit uitulum saginatum, ordinat chorum, symphoniam tangit. Sic pius pater a contemplatione reuertitur ob curam peccatoris ad penitentiam reuertentis; a longe uenientem uidet compatiendo, occurrit indulgendo, amplectitur familiarem sibi faciendo; occidit uitulum, carnis mortificationem predicando. Instrumenta tangit morum concordiam et unitatem docendo. Inuitat igitur pietas desperantem, trahit caritas inuitatum, tractum misericordia pacat, hilaritas securum reddit, affabilitas familiarem, familiaritas secretum aperit, apertio secretorum amicitiam seruat, predicatio instruit, morum concordia facit amicum proximo, humilitas Deo. Hec est igitur causa necessaria qua se sponsa uult suscitari.

 Tunc magnopere laborandum est, ad inuestigandam illam quietem a qua sponsa prohibetur excitari. Primo ergo habenda est circumspectionis uigilantia, secundo profectus in iustitia, tertio inuenietur illa requies que est sapientia. Primum, ut sibi et aliis machinamenta diaboli prouideat; secundum, ut sibi proficiat, et alios promoueat; in tertio se totum Deo exhibeat. Hunc ascensum nobis ostendit sapiens ille, quamuis ordine transuerso, ait enim: »Beatus uir qui in sapientia morabitur, et qui in iustitia meditabitur, et in sensu cogitabit circumspectionem Dei [90 1Kb] .« Tria preposita sunt: circumspectio, iustitia,  sapientia. Primum Christianam instruit militiam, secundum scrutatur conscientiam, tertium alacres facit ad patientiam. Primum cibat pane uite, ne per fenestras ingrediatur; secundum pane intelligentie, ne conscientia tenebris ignorantie inuoluatur; tertium aqua sapientie potat, ut dulcedine sapientie afficiatur. De primo: »En lectulum Salomonis sexaginta fortes ambiunt de fortissimis Isrel [91 1Kb] ;« pro secundo: »Si ignoras te, o pulchra inter mulieres, egredere, et abi post uestigia gregum [92 1Kb] .« Item: »Ostende mihi faciem tuam, sonet uox tua in auribus meis [93 1Kb] ;« de tertio: »Sub umbra illius quem desiderabam sedi, et fructus eius dulcis gutturi meo [94 1Kb] .« Christus est hec arbor. Sub umbra illius sumus, ut ab estu mundane tribulationis  illesos nos custodiat fructus eius, id est certa retributio nobiscum dulcis, ut sapor eius a nobis gustatus, ad uoluntarie patiendum nos inuitat. Est autem circumspectio hominis, est circumspectio spiritus, est circumspectio Dei. Prima est contra temporalium incommoda, secunda contra uitiorum argumenta, tertia contra diuini amoris impedimenta. Primum ne quis temporalibus abutatur; secundum, ne uirtus uitiorum similitudine decipiatur; tertium, ne dilectio in nobis minuatur. In prima uidendum est, quia sunt quidam, qui diuitias tam temporales quam spirituales male acquirunt, male expendunt, et cum dolore amittunt. Inde ueniat in exemplum Achar filius Charmi, qui male tulit regulam auream,  siclos argenti, chlamidem ualde bonam de anathemate Iericho [95 1Kb] . Male usus est abscondens in terra; cum dolore amisit lapidatus pro eis; in regula aurea signatur sapientia, qua potest aliis proficere; in argento eloquentia, qua potest instruere; in chlamide honesta conuersatio, ad quam potest alios inuitare.

Sequitur circumspectio spiritus. In Canticis dicitur: »En lectulum Salomonis sexaginta fortes ambiunt de fortissimis Isrel [96 1Kb] .« Lectulus iste est anima iusti, quam fortes ambiunt »tenentes gladios, ad bella doctissimi [97 1Kb] .« Primum ut nullus locus relinquatur si e custodia; secundum, ut repellatur tentationum molestia; tertium, ne sit pugnandi ignorantia. Fortes isti sunt sensus interiores, qui ambiunt murum uirtutum  assidua uigilantia, sicut in Esdra: »Posuerunt, ait, custodes, unusquisque circa domum suam, de habitatoribus Ierusalem [98 1Kb] ,« ut dicatur: »Super muros tuos, Ierusalem, constitui custodes [99 1Kb] .« Isti sunt tenentes gladium contra uitiorum machinamenta: gladium super femur, contra carnis uoluptatem; gladium in manu, contra mundi uanitatem; gladium in ore, ut oratione pugnent contra diaboli malignitatem. De primo: »Accingere gladio tuo super femur tuum, potentissime [100 1Kb] ;« de secundo: »Gladii ancipites in manibus eorum [1 1Kb] ;« de tertio: »Gladium spiritus quod est uerbum Dei [2 1Kb] .« De his  ait Paulus: »Arma militie nostre non carnalia sed potentia Deo [3 1Kb] .« Gladium habebat super femur ille qui occidit Agag pinguissimum; in manu filii Isrel, qui una manu tenebant gladium, alia locabant lapidem. In Apocalypsi [4 1Kb] : »Ille qui sedebat in maiestate, habebat gladium in ore.« Pro circumspectione erant animalia plena oculis ante et retro. Pro scrupulo conscientie iubetur afferri ad eius pectusculum et uitalia, quod pertinet ad iustitiam. Pro puritate et sinceritate sapientie simila frixa oleo. Sed nunc agamus de conscientia: est iustitia bona, est et mala. Bona triplex est: est enim bona, est secura, est gloriosa. Prima est sana, secunda serena, tertia amena. Sana, quia terminus ab iniquitate; serena, quia exempta a mundane sollicitudinis prauitate;  amena, quia iam uersatur in angelorum iucunditate. In qua quiescit Sponsa, de qua dicitur: Ne euigilare faciatis eam donec ipsa uelit. De prima: »Plenitudo legis est caritas [5_6 1Kb] .« De corde puro, est conscientia bona. De secunda Iob: »Ecce in celo testis meus, et conscius meus in excelsis [7 1Kb] .« De tertia: »Gloria nostra hec est, testimonium conscientie nostre [8 1Kb] .« Prima dicit: »Laui pedes meos, quomodo inquinabo illos [9 1Kb] ?« secunda dicit: »Lectulus noster floridus [10 1Kb] ,« tertia: »Ego dormio et cor meum uigilat [11 1Kb] .« Prima est mulier de qua dicitur in lege: »Cum ceperis captiuam, si placuerit tibi, radet omnes pilos carnis sue, postea duces eam uxorem [12 1Kb] .« Secunda est mulier fortis apud Salomonem: que prouidet domui sue, et uiro suo texens uestem negotiatur  [13 1Kb] . Tertia est sponsa de Canticis, que in osculo sponsi et amplexibus delectatur [14 1Kb] . Aqua sapientie uolebat se potari quando dicebat:

Da fontem lustrare boni, da luce reperta,
In te conspicuos animi defigere uisus.
Atque tuo splendore mica, tu namque serenum:
Tu requies eterna piis, te cernere finis.
Ergo »beatus uir qui in sapientia morabitur [15 1Kb] ,« ut ibi quiescat et dicat Sponsus: Nolite suscitare eam, 166 donec ipsa uelit. In circumspectione ergo oportet uigilare, in sapientia pensare, in iustitia inuigilare. Donec ipsa uelit: in circumspectione uult euigilari, quando imminet tentationis grauitas; in iustitia, quando apparet utilitas; in sapientia uacare, quando pinguescit deuota suauitas. Quando  ergo dicitur: Ne suscitetis eam neque euigilare faciatis: reprimitur subditorum importunitas, sponse reseruatur contemplationis suauitas, Deo, ut laudetur eius a sponsa maiestas, ut reseruetur omnibus regni iucunditas; ad quam nos perducat Dominus noster iehsu Christus, cui honor est et gloria in secula seculorum. Amen.


Leua eius sub capite meo et dextera illius amplexabitur me.

[CARD.] Filius quoque uidens eam tam conuenienter sollicitam, quia ipsam sollicitari non oportet, sub eodem sensu, et ex eadem causa repetit illum uersiculum supradictum: Adiuro uos, filie Ierusalem, ne suscitetis, neque euigilare faciatis dilectam, donec ipsa uelit. Sequitur:



LIBER DUODECIMUS.


 Que est ista que ascendit de deserto, deliciis affluens, innixa super dilectum suum?

[THO.] Ascendit Ecclesia gentium de deserto, quia que plurimo tempore fuerat a Deo derelicta, iam fidei et boni operis gradibus proficientibus ad eius gratiam peruenit. Unde predixit Isaias: »Letabitur deserta et inuia, et exsultabit solitudo, et florebit quasi lilium [16_17 1Kb] ,« illis affluens deliciis de quibus supra dixit dilectus: »Quam pulchra esset quam decora, carissima, in deliciis [18 1Kb] ?« id est in desideriis uite celestis. Merito innixa super dilectum suum, sine quo non solum ad superna ascendere, sed nec resurgere ualebat; hoc clamat Iudea admirans conuersionem gentium. Tria sunt genera deliciarum: sunt enim delicie temporales, sunt spirituales, sunt  celestes. Prime sunt secularium uel carnalium, secunde religiosorum, tertie beatorum. Prime namque sunt bona que homines sibi assumunt in usum uel abusionem, secunde sunt uirtutes uel ea que  sunt circa contemplationem, tertie faciunt perfecte felicem. Primis abutuntur illi »quorum Deus uenter est et gloria in confusione ipsorum [19 1Kb] ;« secundis utuntur hi qui que sursum sunt querunt, que sursum sunt sapiunt [20 1Kb] . Isti alios accendunt. Beata uirgo accendit, ascendit, excedit; accendit tepidos, ascendit celos, excedit angelos; tepidos caritate, celos sanctitate, angelos dignitate. Pro primo dicitur: »Sancta Maria, succurre miseris, iuua pusillanimes, refoue flebiles [21 1Kb] ; »unde dicitur: »Electa ut sol [22 1Kb] ,« que ascendit; item: »Odor uestimentorum tuorum sicut odor thuris [23 1Kb] .« De secundo: »Hodie uirgo Maria celos ascendit [24 1Kb] .« De tertio: »Exaltata es, sancta Dei genitrix, super choros angelorum [25 1Kb] .« Tertiis utentur hi qui »inebriabuntur  ab ubertate domus Dei [26 1Kb] ;« ubi manducabit homo panem angelorum [27 1Kb] . Prime effluunt, secunde affluunt, tertie confluunt. Consideremus igitur de primis; ipse enim sunt in carnis cura, in  diuitiarum affluentia, in potentia, in scientia, in nobilitatis gloria. De his ait Sapiens: »Qui delicate nutrit seruum suum ab adolescentia, postea sentiet cum contumacem [28 1Kb] ;« et Iob: »Sunt qui delicias esse in spinis computant [29 1Kb] .« De cura carnis ait Apostolus: »Non in comessationibus et ebrietatibus, non in cubilibus et impudicitiis [30 1Kb] ;« his utuntur qui »tenent tympanum et citharam et gaudent ad sonitum organi, ducunt in bonis dies suos, et in puncto ad infernum descendunt [31 1Kb] .« Hi dicunt; »uenite, impleamus nos uino et unguentis pretiosis, non pretereat nos flos temporis, coronemus nos rosis antequam marcescant [32 1Kb] ;« isti non recolunt quia »omnis caro fenum, et omnis gloria eius quasi flos feni [33 1Kb] ;« quibus ait Isaias: »Subter te sternetur  tinea, et operimentum tuum erunt uermes [34 1Kb] .« De diuitiis ait Apostolus: »Diuitibus huius seculi precipe, nil altum sapere, nec sperare in incerto diuitiarum [35 1Kb] .«---»Diuitias, ait sapiens, sine diuitum esse, tu uero uirtutes prefer diuitiis;« quia »dormierunt somnum suum et nichil inuenerunt omnes uiri diuitiarum in manibus suis [36 1Kb] .« Propterea »diuitie si affluant, nolite cor apponere [37 1Kb] ;« ipse enim in uita affligunt, in morte relinquunt, post mortem hominem a regno excludunt. De duobus primis ait Betius [38 1Kb] :

Quamuis fluente diues auri gurgite
   Non expleturas cogat auarus opes,
Ornetque baccis colla rubri littoris,
   Aruaque centeno scindat opima boue:
Non cura mordax deserit superstitem,
    Defunctumque leues non comitantur opes.
De tertio ait Saluator: »Facilius est camelum per foramen acus transire, quam diuitem intrare in regnum celorum [39 1Kb] .« Diuitie

   Turpi fregerunt secula luxu,
Diuitiis alitur luxuriosus amor [40 1Kb] .
Est potentia que displicet, et est potentia que Deo placet; displicet illa in qua homo gloriatur et opprimit alios, unde: »Quid gloriaris in malitia, qui potens es iniquitate [41 1Kb] .« Gloriar, inquam, sed

. . Nulla potentia longa est,
ait peta [41* 1Kb] . Quia Dominus »deposuit potentes de sede et exaltauit humiles [42 1Kb] .« Tu autem superbus, potens, »propterea Deus destruet te in finem, euellet te et  emigrabit te de tabernaculo tuo [43 1Kb] .« Audi alium sapientem: »Horrende et cito apparebit uobis, iis qui presunt iudicium durissimum fiet [44 1Kb] .« Humilibus conceditur misericordia, »potentes autem potenter tormenta patientur [45 1Kb] .« Alia est potestas que placet Deo. Deus, inquit, potentes non abiicit cum et ipse sit potens. Sed quales? Audi philosophum [46 1Kb] :

Qui se uolet esse potentem,
Animos domet ille feroces,
. . . . . . . . . .
. . . . . . . . . .
 Etenim licet Indica longe
Tellus tua iura tremiscat,
Et seruiat ultima Thule;
Tamen atras pellere curas,
Miserasque fugare querelas
Non posse, potentia non est.
»Infirma mundi elegit Deus, ut confundat fortia [47 1Kb] .«

Ludit in humanis diuina potentia rebus,
Et certam presens uix habet hora fidem.
Item est scientia que displicet Deo. Et sapientes sunt quidam, ut faciant mala. Non est sapientia ista desursum descendens, sed terrena, animalis, diabolica. Per terrenam temporalia nimis appetuntur, per animalem in uoluptatem caro resoluitur, per diabolicam Deus et pauperes iniuriis opprimuntur.

Prima est contra spiritualem paupertatem, secunda  contra sobrietatem, tertia contra caritatem. Cum interrogaret Dominus tertio Petrum, utrum amaret eum [48 1Kb] , tres nobis gradus ostendit caritatis. Est enim caritas insoporabilis, est caritas inseparabilis, est caritas insuperabilis. De primo: »Ego dormio et cor meum uigilat [49 1Kb] ;« et: »uigilate et state in fide, uiriliter agite et confortamini; omnia uestra in caritate fiant [50 1Kb] .« De secunda: »Quis nos separabit a caritate Christi [51 1Kb] ?« De tertia: »Hec est uera fraternitas que non potuit uiolari certamine.« Item: »Occidi possunt, flecti nequeunt.« Prima est insoporabilis, quia excitatur stimulis languoris; secunda insuperabilis, quia ligatur uinculis dulcoris; tertia insuperabilis, quia roboratur incendio feruoris. De primo: »Filie Ierusalem,  nuntiate dilecto quia amore langueo [52 1Kb] ;« de secundo: »Trahe me post te, curremus in odore unguentorum tuorum [53 1Kb] .«---»Spiritus enim tuus super mel dulcis; et hereditas tua super mel et fauum [54_55 1Kb] .« De tertio: Lampades eius lampades ignis atque flammarum. In primo, sicut supra dictum est, tres habet anima sollicitudines, que a sollicitudinibus mundi eam trahunt. Timet enim feditatem, uilitatem, leuitatem; feditatem impuritatis, uilitatem paupertatis, leuitatem instabilitatis. Primum ne dilectus recedat propter peccatum, secundum ne indignetur redire propter inopiam uirtutum, tertium ne ex dilatione premii cadat in tedium. In primo dicet: »Infixus sum in limo profundi,  et non est substantia [56 1Kb] ;« in secundo: »uenit Dominus ad arborem fici, in qua presumit fructum, et non inueniens, maledixit ei, et statim aruit [57 1Kb] ;« de tertio dictum est: Cum »ascendunt ad celos,« superna premia expectando, »et descendunt usque ad abyssos,« longa expectatione fatigando; »anima eorum in malis tabescebat [58 1Kb] ,« pre tedio, quia »spes que differtur, affligit animam [59 1Kb] .«

. . . Anima dum regna futura
Concipit, et longo consumit gaudia uoto.
 Contra hec tria querebat sponsa remedium cum diceret, contra primum: »Fulcite me floribus [60 1Kb] ,« id est puritate, contra peccatum: »Stipate me malis [61 1Kb] ,« ut habeam copiam uirtutum. Leua eius sub capite meo, et dextera illius amplexabitur me, ne cadam in tedium. Item ab his ostenditur labefacta, a primo cum dicit dilectus: »Tota pulchra es, amica mea, et macula non est in te [62 1Kb] ;« a secundo cum dicit: »ueniat dilectus meus in hortum suum, ut comedat fructum pomorum suorum [63 1Kb] ;« a tertio cum ait: »Inueni quem diligit anima mea, tenui illum nec dimittam, donec introducam illum in domum matris mee, et in cubiculum genitricis mee [64 1Kb] .« Ecce amor insoporabilis. Amor inseparabilis tribus ligatur uinculis, quia »triplex funiculus  difficile rumpitur [65 1Kb] ,« hec sunt: bona nature, dona gratie, promissa glorie. In primis sumus creati, in secundis recreati, in tertiis reparati. De primo: »In principio creauit Deus celum et terram [66 1Kb] ;« et: »Inuisibilia Dei a creatura mundi per ea que facta sunt intellecta conspiciuntur; sempiterna quoque eius uirtus et diuinitas [67 1Kb] .« De secundo: »Si qua noua creatura est in Christo, uetera transierunt [68 1Kb] .« De tertio: »Reformabit corpus humilitatis nostre configuratum corpori claritatis sue [69 1Kb] .«

De his uinculis ait Dominus per prophetam: »In funiculis traham eos in uinculis caritatis [70 1Kb] .« Pro insoporabili dictum est: Si dederit homo pro dilectione  omnem substantiam domus sue, quasi nichilum despiciet eam. Pro inseparabili dicitur: Pone me ut signaculum super cor tuum, ut signaculum super brachium tuum. Insuperabilis est in illis caritas, qui sunt »radicati in caritate, et fundati [71_73 1Kb] ,« id est solidati triplici feruore. Primus feruor est, ut eripiat homo conscientiam suam a peccato; secundus ut eripiat animam suam etiam a purgatorio, tertius ut eripiat corpus et animam ab hoc inseparabili exsilio, et sic aufert predam suam a diabolo. Propter hec tria cum diceret Achis ad Dauid [74 1Kb] : »Ubi predatus es hodie?« Respondit: »Ad meridiem Iude,« quod dicitur confessio, »ad meridiem Geramel,« quod dicitur Dei misericordia, »ad meridiem Ceni,« quod dicitur nidus meus, uel  erarium meum, uel possessio mea. Conscientia enim liberatur primo feruore per confessionem; secundo per Dei que est in celo miserationem; corpus et anima ab hoc exsilio, per adipiscende eterne beatitudinis feruorem. Dicitur enim: »Passer inuenit sibi domum, et turtur nidum, ubi ponat pullos suos [75 1Kb] ;« de secundo: »Thesaurizate uobis thesauros in celis [76 1Kb] ;« de tertio: »In terra sua duplicia possidebunt [77 1Kb] .« Sunt qui scire uolunt ut glorientur; unde peta [78 1Kb] :

 Scire tuum nichil est nisi te scire hoc sciat alter.
At pulchrum est digito monstrari, et dicier: hic est.
Inde dicitur: »Scientia inflat, caritas edificat [79 1Kb] .«---»ue uobis qui sapientes estis in oculis uestris, et coram uobismetipsis prudentes [80 1Kb] .« De scientia que Deo placet dicitur: »Qui apponit scientiam apponit et laborem [80* 1Kb] .« Qui igitur indiget tali scientia postulet eam a Domino, qui dat omnibus affluenter; »stulta enim mundi elegit Deus, ut confundat sapientes [81 1Kb] .« De nobilitate dicit ibidem: »Ignobilia elegit Deus [82 1Kb] .« Audi philosophum [83 1Kb] :

Omne hominum genus in terris
   Simili surgit ab ortu;
Unus enim rerum Pater est,
   Unus cuncta ministrat.
Quid genus et proauos strepitis?
    Si primordia nostra
Auctoremque Deum spectes
   Nullus degener exstat,
Ni uitiis peiora fouens
   Proprium deserat ortum.
Igitur si malus es, et iactas parentum nobilitatem, audi quid peta dicit [84 1Kb] :

Incipit ipsorum contra te stare parentum
Nobilitas, claramque facem preferre pudendis.
Sicut enim idem ait [85 1Kb] :

Omne animi uitium tanto conspectius in se
Crimen habet, quanto maior qui peccat habetur.
Idem dicit tibi quod sit nobilitas [86 1Kb] :

. . . Nobilitas sola est atque unica uirtus
Ideo malo te esse ignobilem uirtuosum, quam nobilem  uitiosum; unde idem peta [87 1Kb] :

Malo pater tibi sit Thersites, dummodo tu sis
Aeacide filius, uulcaniaque arma capessas:
Quam te Thersite similem producat Achilles.
He sunt delicie temporales. Sunt autem tres delicie spirituales, id est pura conscientia, deuotio, de supernis letitia. De iis Dauid: »Pinguescent speciosa deserti et colles exsultatione accingentur [88 1Kb] .« Desertum est cor hominis, speciosa eius, munda conscientia. Speciosa ista pinguescunt per deuotionem, colles fiunt superna speculando, exsultatione accinguntur illuc cum gaudio ascendendo. Primum habebat Iob cum diceret: »Ecce in celo testis meus, et conscius meus in excelsis [89 1Kb] .« De secundo et tertio in eodem dictum est de hypocrita:  »Non uidebit riuulos fluminis torrentis mellis et butyri [90 1Kb] .« Butyrum est pinguedo deuotionis; unde: »Sicut adipe et pinguedine repleatur anima mea [91 1Kb] .« Mel uero est letitia de supernis, unde: »Spiritus meus super mel dulcis, et hereditas mea super mel et fauum [92 1Kb] .« Tali anime merito dicitur: »Speciosa facta es et suauis in deliciis tuis;« unde in hoc Cantico: »Quam pulchra es et quam decora, 167 carissima, in deliciis [93 1Kb] !«

Est enim chara in conscientia, carior in deuotione,  carissima in letitia. Primum Paulus sentiebat, cum diceret. »Gloria nostra hec est, testimonium conscientie nostre [94 1Kb] ;« secundum cum diceret: »Charitas Dei diffusa est in cordibus nostris per Spiritum sanctum, qui datus est nobis [95 1Kb] ;« tertium cum diceret: »Nostra autem conuersatio in celis est [96 1Kb] .« Inde etiam prudentes uirgines mundas habebant lampades conscientie [97 1Kb] , intus uero oleum deuotionis, et ignem caritatis et claritatis qua uident celestia, de quibus letantur. His deliciis affluit sponsa: in his tribus iuxta triplicem interpretationem huius uerbi. Iuxta primum affluit, id est a fece luit; iuxta secundum affluit, id est affectuose fluit; iuxta tertium affluit, id est affatim fluit, id est abundanter. De his in Iob: »Tunc  super Omnipotentem afflues deliciis, et eleuabis ad Deum faciem tuam [98 1Kb] .« De his ait Salomon: »Stultum non decent delicie, nec seruum dominari in dominum suum [99 1Kb] .« Tertie sunt delicie celestes, de quibus dicitur: »Aser, pinguis panis eius, et prebebit delicias regibus [100 1Kb] .« Aser beatitudo dicitur, ipse Christus qui beatitudinem dabit in patria. Ab his recessit diabolus; unde: »In deliciis paradisi Dei fuisti [1 1Kb] . uere delicie ubi Pater preparat locum, Filius dat cibum, Spiritus sanctus pigmentum, angelus canticum, homines tripudium. Locum immortalitatis, cibum, cuius uisu satiabimur, scilicet glorificati sui corporis, pigmentum amoris, canticum in laudem, tripudium in gratiarum  actionem. De primo: »Sedere ad dexteram uel ad sinistram non est meum dare uobis, sed quibus paratum est a Patre meo [1* 1Kb] .« Item ascendit Christus super celos et preparauit castissime matri immortalitatis locum. De secundo: »Satiabor cum apparuerit gloria tua [2 1Kb] .«---»Adimplebis me letitia cum uultu tuo, delectationes in dextra tua usque in finem [2* 1Kb] .« In tertio: »Perflabit auster ubique,« id est Spiritus sanctus, »et fluent aromata illius [3 1Kb] ,« scilicet pigmentum amoris, ut leti bibamus sobriam ebrietatem spiritus; de quarto, audiuit Isaias seraphin cantare: »Sanctus, sanctus, sanctus Dominus Deus Sabaoth [4 1Kb] ;« de quinto: »Orietur uobis timentibus nomen meum sol iustitie, et egrediemini et salietis sicut uituli de armento [5 1Kb] .« Iste sunt  delicie celestes: sed ne forte a se putemus has sponsam habere, subditur: Innixa super dilectum suum. Prius a sponsa itur, secundo nititur, tertio innititur. Itur dum recedit a peccato, nititur per gradus uirtutum ascendendo, innititur confidens de dilecti adiutorio: nichil sibi de bonis suis imputans sed Deo. Primo dicitur: »Tolle grabatum tuum et ambula [6 1Kb] ;« secundo: »uenite, ascendamus ad montem Domini [7 1Kb] ;« de tertio: »Non nobis, Domine, non nobis, sed nomini tuo da gloriam [8 1Kb] .« Sine dilecto  enim nichil potest, sed ipse deducit eam in nube diei, et tota nocte in illuminatione ignis [9 1Kb] . Non enim posset sustinere pondus diei et estus [10 1Kb] , nisi in umbra ipsius quem diligit anima sua [11 1Kb] . Quis enim »locus tutus esset ei a timore nocturno [12 1Kb] : presertim in loco horroris et uaste solitudinis [13 1Kb] , nisi ipse emittat lucem suam et ueritatem suam [14 1Kb] ? Quomodo temperaret sibi estum concupiscentie, nisi uirtus Altissimi obumbraret ei [15 1Kb] ? Unde ignorantie tenebras illuminaret, nisi in lumine illius uideret lumen [16 1Kb] ? Inde dicit ei: »Quoniam tu illuminas lucernam meam, Deus [17 1Kb] ,« etc. Igitur a sponso accipit duo remedia, contra duo principalia mala: refrigerii nubem contra concupiscentiam carnis, et reuelationis lucem contra  ignorantiam mentis. Beati quibus fuit dilectus in uelamento diei et in luce stellarum nocte expandens nubem in protectionem eorum, et ignem ut luceret eis per noctem [18 1Kb] . Hec accipit sponsa innitens super dilectum suum. Quia ad delicias istas ascendit uirgo Maria, ad congaudendum ei nos inuitat Ecclesia sic [19 1Kb] : »Hodie Maria uirgo celos ascendit, gaude, quia cum Christo regnat in eternum.«

Hic notandum quod uirgo ista mundo decedit, Maria celos ascendit, Regina angelos excedit, Mater ad Filium accedit. Primum quia hodie de seculo nequam eripitur relinquens mundum. De secundo: »Assumpta est Maria in celum [20 1Kb] ;« de tertio: »Exaltata est sancta Dei Genitrix super  choros angelorum [21 1Kb] ;« de quarto: »Quia cum Christo regnat in eternum [22 1Kb] ;« unde apparet quam sit aliena a mundo uirginitas, quam perceptibilis sit celestium secretorum puri intellectus claritas, quam tum exaltata sit humana dignitas, quantum Deo appropinquet uirgo humilitas. De primo, quam sit aliena a mundo uirginitas ostendit Hierem. sic; »Preter carnem in carne uiuere, non humana sed angelica est uita;« unde: »Sequuntur Agnum uirgines quocunque ierit [23 1Kb] .« Hec sunt enim pelles hyacinthine in tabernaculo super saga cilicina, et super pelles arietum rubricatas [24 1Kb] . Sciendum autem quod diabolus genus humanum in tribus sibi obligauit, scilicet feditate, uilitate, calamitate. Feditate, ex originali culpa; uilitate, ex genitura; calamitate,  in uita. Per primum est homo infectus, per secundum deiectus, per tertium infinitos patitur defectus. De primo: »Quis potest facere mundum de immundo conceptum semine [25 1Kb] ?« de secundo: »Putredini dixi: Pater meus es, mater mea et soror mea uermibus [26 1Kb] ;« de tertio: »Homo natus de muliere, breui uiuens tempore repletur multis miseriis [27 1Kb] .« Sed ut per beatam uirginem ista leuigarentur, contra primum uirginitas eius carne floruit, contra secundum sine concubitu genuit, contra tertium  peperit nec doluit. Contra primum enim uirginitas dedit odorem, contra secundum conceptus honorem, contra tertium partus requiem. De primo; »Quasi myrrha electa dedi suauitatem odoris [28 1Kb] .« Est myrrha infecta, est myrrha accepta, est myrrha electa. Prima est amara penitentia, nec tamen a peccato cessatur; secunda penitentia, qua peccatum diluitur; tertia afflictio, qua corona iustorum augetur. Prima data est in cruce quam »cum gustasset noluit bibere [29 1Kb] ;« secunda in sepulcro pro unctione; tertia quam obtulerunt magi Domino [30 1Kb] , cum auro sapientie, unde: »Sola in sexu femineo electa es in seculo et Mater Dei saluatoris permanes in eternum uirgo [31 1Kb] .« De secundo: »Flores mei fructus honoris et honestatis [32 1Kb] ,« unde obuiauit  nobis, quasi mater honorificata ut dicat: »Radicaui in populo honorificato [33 1Kb] ;« de tertio: »In omnibus requiem quesiui [34 1Kb] ,« etc. Sed notandum quod est triplex requies. Quesiuit enim requiem intra se, requiem supra se, requiem circa se. Prima fuit Filii, secunda Spiritus sancti, tertia generis humani. Prima fuit in utero uirginis, in quo Christus uoluit incarnari; secunda fuit infusio gratiarum in Christo, ita ut ab eo non posset separari; tertia erit generis humani salus, quam mediante beata uirgine Deus uoluit saluari. De primo: »Qui creauit me, requieuit in tabernaculo meo [35 1Kb] ;« de secundo: »Et requiescet super eum Spiritus Domini, spiritus sapientie et intellectus [36 1Kb] ;« de  tertio: »In omnibus requiem quesiui,« etc. Item: »Super quem requiescet spiritus meus, nisi super humilem et quietum et trementem sermones meos [37_38 1Kb] ?« Humilis fuit Maria, quietus Christus, tremens sermones Christianus. De primo: »Respexit Dominus humilitatem ancille sue [39 1Kb] ,« inde: »Spiritus sanctus superueniet in te [40 1Kb] ;« de secundo: »Spiritus Domini super me, eo quod unxerit me, ad annuntiandum mansuetis misit me [41 1Kb] .« Quietus fuit, quia »quasi agnus ad occisionem ductus est et non aperuit os suum [42 1Kb] ;« de tertio: »Domine, a timore tuo concepimus et peperimus spiritum salutis [42* 1Kb] .« Ita uirgo hec operans mundo decessit, quia de seculo nequam eripitur. Cuius ergo exemplo ut castitatem consequamur, mundo  moriamur.

Sequitur: »Maria ad celos ascendit.« Maria maris stella interpretatur. Hoc est in nobis moraliter pure intelligentie claritas, qua secreta celi penetramus; unde Apostolus: »Spiritus omnia scrutatur, etiam profunda Dei [43 1Kb] ,« et: »Reuelata facie speculamur gloriam Dei [44 1Kb] .« Huius Marie triplex est ascensus: ascendit enim spiritualiter, ascendit mirabiliter, ascendit materialiter. Primo super se ipsam, secundo super humanam naturam, tertio ad celestem patriam. Primo per propriam  humiliationem, secundo per Christi incarnationem, tertio per suam glorificationem. De primo: »Leuauit se super se [45 1Kb] ;« de secundo ipsa ait: »Fecit mihi magna qui potens est [46 1Kb] ,« etc.; de tertio: »Beatam me dicent omnes generationes [47 1Kb] .« De primo: »Que est ista, que ascendit per desertum, sicut uirgula fumi ex aromatibus [48 1Kb] ?« de secundo: Que est ista que ascendit de deserto deliciis affluens? de tertio: »uidi speciosam ascendentem sicut columbam desuper riuos aquarum.« Prius itaque ascendit per desertum, secundo de deserto, tertio desuper riuos aquarum. Primo enim est spinis discipline spiritu et corpore expolita; secundo rare discipline calcata, florulenta supernorum dulcedine amenata; tertio defluentiis gratiarum  quasi pennis quibusdam ad celum est eleuata. Primum feruore sancte conuersationis, secundum beneficio obumbrationis et Dominice incarnationis, tertium gloria exsultationis. Hinc est quod Sponsus sponsam uocat, nunc ad petre refugium, nunc ad hortum floridum, nunc inuitat ad thronum. Primum, ut experiretur passionis Christi asperitatem; secundum, ut spiritualium bonorum florulentam iucunditatem; tertium, ut accederet ad Filii sui maiestatem. De primo: »ueni, columba mea, in foraminibus petre, in cauerna macerie [49 1Kb] ;« de secundo: »ueni in hortum meum, soror mea sponsa [50 1Kb] ;« de tertio: »ueni, electa mea, et ponam in te thronum meum.« uidete ne forte sit illa mulier que supra uerticem Betii astare uisa est, reuerendi  admodum uultus, oculis ardentibus, et nunc quidem ad communem hominum mensuram perspicabilem se exhibebat, quantum ad primum ascensum. Nunc uero uertici cacumine uidebatur tangere celum, quantum ad secundum. Que cum altius caput extulisset, ipsum et celum penetrare uidebatur, quantum ad tertium. Potes adhuc de predictis aliqua beate uirgini assignare, ut inde sumamus formam, qua post eam debemus ascendere. Dicta est reuerendi admodum uultus, colore uiuido, oculis ardentibus et perspicacibus ultra omnem hominem ualentiam. Reuerendi uultus, id est morum grauitate; color uultus religionis ueritate, oculi ardentes caritate, perspicui intelligentie claritate. Per primum excluditur scurrilitas, per  secundum hypocritarum falsa religiositas, per tertium falsa compassio et fraternitas, per quartum mundanarum rerum cecitas. Reuerendi uultus uolebat uideri qui dicebat: »Ostende mihi faciem tuam [51 1Kb] ,« inde Iob: »Lux uultus mei non cadebat in terram [52 1Kb] .« De colore: »Splendida facta est facies Mosi, dum respiceret Dominus in eum [53 1Kb] .« Facies hypocritarum splendida est, sed non est Domini respectu. De oculis ardentibus in Apocalypsi: »Oculi eius sicut flamma ignis uelut in camino ardenti [54 1Kb] .« De oculis perspicacibus: »Semitam  ignorauit auis, nec oculo uulturis intuitus est [55 1Kb] .« uultur enim acumine uisus cadauer transmarinum uidet. Mare est mundus, uultur quidem uidet intus cadauer, id est carnem nostram glorificatam. Hanc Maria maris stella adhuc in mundo uiuens uidebat spiritualiter: hodie incipit uidere presentialiter, ecce Maria celos ascendit.

Sequitur: »Regina angelos excedit.« Sic itaque ea natura humana est honorata. Que enim per Euam sub pedibus Satane fuerat incuruata, per Mariam super choros angelorum est exaltata. Quam per Euam diabolus traxit in interitum, in Maria angelorum precedit meritum. Que per Euam facta est ignominiosa, super angelos in Maria facta est  gloriosa. De primo dicebant demones: »Incuruare ut transeamus,« ut ait propheta [56 1Kb] . Sed contra: »Exaltata es, sancta Dei genitrix, super choros angelorum [57 1Kb] ,« etc. de secundo: »Per Euam inuidia diaboli mors introiuit in orbem terrarum.« Sed contra: »Multe filie congregauerunt diuitias, tu sola supergressa es uniuersas [58 1Kb] .« Dicuntur enim filie anime adhuc mundo militantes, et anime iam cum Deo regnantes et angelice uirtutes; de tertio: »Omnes qui glorificabant eam spreuerunt eam, quia uiderunt ignominiam eius [59 1Kb] .« Sed contra:

O quam glorifica luce coruscas,
Stirpis Dauidice regia proles;
Sublimis residens uirgo Maria
Supra celigenas etheris omnes [60 1Kb] .
 Ecce quomodo angelos excedit.

Sequitur quomodo ad Filium accedit. »Gaudete, quia cum Christo regnat in eternum.« Anima primo regnat sub Christo, secundo in Christo, 168 tertio cum Christo. Primo per uitiorum mortificationem, secundo per uirtutum operationem, tertio per glorificationem. Notandum autem quod regnantis est habere purpuram, sceptrum et coronam. Itaque ex purpura habet decorem, ex sceptro rigorem, ex corona honorem: decorem claritatis, rigorem pacis, honorem maiestatis. Per primum intuentes letantur, per secundum rebelles subiugantur, per tertium admirantes reuerentur. In primo: Gaudebis regnans cum Christo, quando »fulgebunt sicut sol  in regno Patris eorum [61 1Kb] .« Sceptro gaudebit, quando spiritus non concupiscet aduersus carnem, nec caro aduersus spiritum [62 1Kb] . Corona gaudebit, quando dicetur: »Gloria et honore coronasti eum, Domine [63 1Kb] .« Itaque mundo descendentem, celos ascendentem, angelos excedentem, ad Filium accedentem, uocabat Filius sic: »Reuertere, reuertere, Sunamitis, reuertere, reuertere, ut intueamur te [64 1Kb] .« Ecce per ista quatuor quater dicitur reuertere. Item: »ueni de Libano, sponsa, ueni de Libano, ueni, coronaberis [65 1Kb] .« Itaque gaudete, si cum ea mundo deceditis, per uitiorum  mortificationem; celum ascenditis, per supernorum cognitionem; angelos exceditis per Dei contemplationem. Si ad Filium acceditis: suspirantes ad eius exaltationem, ut intercedente beata uirgine cum ipso regnemus reuerentes eius maiestatem.


Que est ista que ascendit de deserto, innixa super dilectum?

[CARD.] Et sunt uerba Filii tanquam admirantis de Matre. Ascendit siquidem beata uirgo per processus meritorum. Ascendit per gradus dignitatum, que consurgens ut aurora, pulchra ut luna, electa ut sol [66 1Kb] . Ascendit quoque de uite presentis auxilio, supra choros angelorum assumpta. Ascendit autem de deserto, scilicet de mundo, quem sic deseruit,  et tanquam desertum reputauit, quod ab ipso omnem suum auertit affectum. Affluere autem dicitur gratiarum deliciis et uirtutum, et innixa supra dilectum, nam ne perderet delicias affluentes, non suis meritis, sed ipsius innitebatur gratie, qui gratiam tribuit et meritum, et premium superaddit. Sequitur:


Sub arbore malo suscitaui te, ibi corrupta est mater tua, ibi uiolata est genitrix tua.

[THO.] Arbor malus aptissime lignum sancte crucis exprimit, in quo ipse pependit, de quo supra: »Sicut malus inter ligna siluarum, sic dilectus meus inter filios [67 1Kb] .« Sub hac ergo suscitauit dilectus Synagogam, quam per fidem sue passionis a perpetua morte reuocauit. Sub qua arbore corrupta  uiolataque est mater ac genitrix ipsius, maior scilicet ac senior eiusdem portio plebis, illa nimirum que principum suorum suasione seducta Barabbam elegit, stulta temeritate conclamans: »Sanguis eius super nos et super filios nostros [68 1Kb] !« Et hic quidem sub cruce erat non credendo, sed huius super se uindictam pertinaciter increpando, a consocietate Dominus credulam secernens, hortatur ut memoriam sibi collate gratie in corde fixam teneat. Tres matres nobis predicat Ecclesia: prima fuit Eua, secunda Synagoga, tertia Maria. Prima fuit mater humani generis, secunda Ecclesie militantis, tertia Saluatoris. Eua namque humani generis fuit initium, Synagoga in umbra genuit  fidei sacramentum, tertia Christum qui est »lux uera, que illuminat omnem hominem uenientem in hunc mundum [69 1Kb] .« Inde Eua dicitur mater omnium uiuentium; Synagoga, segregatio gregum; Maria, maris stella. In prima fuit obedientia rupta, in secunda fides corrupta, in tertia uirginitas incorrupta. Prima quia fuit seducta, secunda quia fuit incredula, tertia quia Spiritu sancto obumbrata. De prima Apostolus: »Timeo ne sicut serpens seduxit Euam astutia sua, ita corrumpantur sensus uestri [70 1Kb] ;« de secunda Dauid: »Quia non  crediderunt in Deo nec sperauerunt in salutari [71 1Kb] ;« de tertia: »Spiritus sanctus superueniet in te, et uirtus Altissimi obumbrabit tibi [72 1Kb] .« Prima per lignum scientie boni et mali, secunda per lignum sancte crucis, tertia per lignum quod est sapientia Dei. Per primum rupta sunt federa inter Deum et hominem; in secundo, Synagoga est corrupta per crucis scandalum; per tertiam, uirgo mansit incorrupta, et incorruptibile fiet genus humanum. Audi rupta federa: »Posuit Deus hominem in paradiso ut operaretur et custodiret illum [73 1Kb] .« Hec sunt federa; sed rupta sunt, cum eiectus de paradiso audiuit: »Maledicta terra in opere tuo [74 1Kb] .« Audi crucis scandalum: »uerbum crucis pereuntibus stultitia est, his autem qui salui fiunt, id est nobis, uirtus  Dei est [75 1Kb] .« Audi de incorruptione generis humani: »Oportet corruptibile hoc induere incorruptelam, et mortale hoc immortalitatem [76 1Kb] .« Notandum quod sub arbore crucis quidam citantur, quidam suscitantur, quidam resuscitantur: citantur sani, suscitantur infirmi, resuscitantur mortui. Hi enim aliquid habent de antiqua Eue arbore; Sani duritiam, qua tardiores sunt in deuotione, infirmi fatigantur tentatione, mortui delectantur iacere in sua iniquitate. Sed primi per uirtutem crucis citantur, ut in bono proficiant, infirmi suscitantur, ut a tentationibus se excutiant, mortui resuscitantur, ne quatriduani in sepulchro remaneant. Primis enim dicitur: »Operamini dum dies est [77 1Kb] ,« et: »Ambulate  dum lucem habetis [78 1Kb] ,« secundis, »Tentatio uos non apprehendat nisi humana: fidelis Deus qui non patietur uos tentari supra id quod potestis [79 1Kb] ,« tertiis dicitur: »Surge qui dormis, et exsurge a mortuis, et illuminabit te Christus [80 1Kb] .« Primorum duritia figurata est in Abraham, qui sub duritia quercus existens, id est sub ilice Mambre, citatus est angelica uisione, scilicet quando tres uidit et unum adorauit [81 1Kb] . Suscitatio ab inquietatione tentationum, que est in secundis, figurata est in Lia iacente sub iunipero, id est inter aculeos tentationum, que suscitatur angelica uisitatione. Resurrectio eius qui mortuus iacet in delectatione peccatorum figuratur in Nathanele iacente sub ficu, unde uocatus est a Domino, qui diu iam iacuerat sub legis  peccato. Est et mortalis arbor, scilicet iustitie sub qua anima refrigeratur, hec plantatur in terra bone uoluntatis, radicatur in profundo humilitatis, crescit per desiderium, expandit ramos per exemplum, dat fructum boni operis, cibat esurientem dulcedine contemplationis. De hoc ligno per beatum Iob dicitur: »Lignum habet spem si precisum fuerit, rursum uirescit, et rami eius pullulant [82 1Kb] .« Sicut ait Gregorius in Moralibus: Ligni nomine aliquando crux, aliquando uir iustus, aliquando Dei sapientia incarnata figuratur. In ligno  crucis habemus spem salutis. Quando uero hic de ligno dicitur cuiuslibet iustitie hominis assignatur. Lignum iustitie habet spem, quia future beatitudinis iustus exspectat retributionem, si precisum fuerit, rursum uirescit. Cum enim in morte passionis pro ueritate iustus afficitur, in eterne uite uiriditate recuperatur, et qui hic uirebat per fidem, ibi uirescet per speciem; et ibi rami eius pullulant, quia plerumque ex compassione iusti, fidelesque ad amorem celestis patrie multiplicantur et uiriditatem uite spiritalis recipiunt, dum hunc fortiter egisse gratulantur. Ex fructu iustitie anima cum suis uirtutibus satiatur, est lignum uite secundum formam hominis, Christus in medio Ecclesie. Hoc habet spem, quia si precisum fuerit, rursum  uirescet. Quia etsi Christum occidi potuit per resurrectionis gloriam, rursus ad uite uiriditatem uenit. Huius rami pullulant, ut ex resurrectione illius multiplicati longe lateque fideles crescant. Fructus huius arboris est caro Christi et sanguis. Hoc lignum, scilicet sapientia Dei fuit ab eterno cibus angelorum, incarnata, redemptio peccatorum, in resurrectione salus iustorum, in ascensione consummatio gaudiorum. Precessit in capite quod per ipsum completum est in corpore. Per arborem mali, scilicet crucis sustinuit ignominiam, per quam ipse et nos per ipsum uenimus ad gloriam: »Gloria enim Libani data est ei, decor Carmeli et Saron [83 1Kb] .« Sed quando sub arbore corrupta est mater nostra, uideamus. O exsecrabile commercium  Ade, quo tota posteritas est culpa uenenata, pondere calamitatis grauata, feruore caritatis priuata, gloria promissa exhereditata! uere culpa uenenata, cui per Prophetam dicitur: »ue genti peccatrici, populo pleno iniquitate, semini nequam, filiis sceleratis [84 1Kb] !« uere pondere calamitatis grauata, cui dicitur: »In sudore uultus uesceris pane tuo [85 1Kb] .« Itaque »homo ad laborem nascitur et auis ad uolandum [86 1Kb] .« uere feruore caritatis priuata, cui uentus turbinis uenit ab aquilone [87 1Kb] , quo multiplicata est iniquitas, quo non refrigescit non dico multorum sed omnium caritas [88 1Kb] . uere gloria exhereditata, quia mutauit gloriam suam in similitudinem uituli comedentis fenum [89 1Kb] . Et sic:  »Omnis caro fenum, et omnis gloria eius quasi flos feni [90 1Kb] .« Sed paterna clementia hominum miserata labores, »misit uerbum suum, et sanauit eos, quia eripuit eos de interitionibus eorum [91 1Kb] .«---»uere enim languores nostros ipse tulit, et dolores nostros ipse portauit [92 1Kb] .« Contra tertium dictum est: »Emittet uerbum tuum et liquefaciet ea, et fluent aque [93 1Kb] .«---»Ignem, ait, ueni mittere in terram, et quid uolo nisi ut ardeat, et accendatur [94 1Kb] ?« Contra quartam ait Petrus: »Benedictus Deus qui regenerauit nos in spem uiuam, in hereditatem incorruptibilem  et incontaminatam, et immarcescibilem confirmatam in celis [95 1Kb] .« Itaque uenit Dei Filius. Sed contra ista: »Decor Carmeli datus est ei [96 1Kb] ,« scientia circumcisionis, ut calamitas imminuta et culpa illata. Saron quod dicitur successio, quod sit in nobis caritas accensa. Gloria Libani quod dicitur candidatio, ut sit iucunditas felicitatis recuperata. Itaque ut culpam et penam fugiamus prius uideamus circumcisionem. Prius ergo debemus cedere, secundo concidere, tertio circumcidere. Cedere fugiendo peccata imminentia, concidere inherentia, circumcidere occasiones peccandi generantia. Pro primo ait Apostolus: »Fugite fornicationem [97 1Kb] .«---»Qui enim tetigerit picem, inquinabitur ab ea [98 1Kb] .« Pro secundo: »Scindite corda uestra, et  non uestimenta uestra [99 1Kb] .« Ac si diceret: Concidite peccatum, quod cordibus uestris inheret. Pro tertio dicitur Abrahe: »Circumcide omnem masculum domus tue [100 1Kb] ,« scilicet omnes occasiones que circumdant cor ut trahant ad peccatum. Iuxta primum cedimus bene tripliciter: primo fugiendo peccatum, secundo fugiendo imminens periculum, tertio fugiendo presens exsilium. Primum propter puritatem, secundum propter fratrum utilitatem, tertium propter eternam felicitatem. Primam celebrauit Ioseph cum meretrix domina apprehensa lacinia pallii eius diceret: »Dormi mecum [1 1Kb] .« Secunda in Paulo apparuit cum dimissus est in sporta per murum [2 1Kb] . De tertio ait Sponsa: Fuge, dilecte mi, assimilare capree hinnuloque ceruorum  super montes aromatum. A carne ergo abscindamus gulositatem, luxuriam, otium, cultum. Hec est enim uxor leuite quam stupratam concidit in duodecim partes. Ab opere malo concidamus intentionem malam, inuidiam, odium, iram, etc. Hic est enim bos quem concidit Saul [3 1Kb] , qui dicitur abcidens in duodecim partes. A bonis operibus concidamus uanam gloriam. Hoc est pallium, quod Aias Silonites concidit in duodecim partes [4 1Kb] . Inde: »Tulerunt pallium meum custodes murorum [5 1Kb] .«

Sequitur ut circumcidamus generantes causas peccati. Hanc circumcisionem docebat Moyses sic: »Cum intraueritis terram et plantaueritis in ea ligna pomifera, auferetis preputia ab eis [6 1Kb] .« Audi preputia: »Sex sunt que odit Dominus, et septimum  odit anima eius, scilicet oculos sublimes, linguam mendacem, manus fundentes sanguinem innoxium, cor machinans pessimas cogitationes, proferentem mendacia, testem fallacem, pedes ueloces ad currendum in malum, et qui seminat discordiam inter fratres [7 1Kb] .« Ecce »decor Carmeli datus est ei [8 1Kb] ,«---»qui peccatum non fecit, nec inuentus est dolus in ore eius [9 1Kb] ,« nunc in capite, nunc in membris. In capite, unde Sponsa: »Ecce tu pulcher es, dilecte mi, et decorus [10 1Kb] .« Sed  quomodo? »Caput eius aurum optimum, oculi eius sicut columbe [11 1Kb] .« Et in corpore, Sponsus ait: »Que est ista que progreditur quasi aurora consurgens [12 1Kb] ,« etc. Audiuimus quomodo corrupta est mater nostra Eua uel Synagoga sub arbore malo, scilicet scientie boni et boni [13 1Kb] , quomodo etiam per Christum suscitata est sub arbore crucis, cui data est scientia circumcisionis, per quam corruptio nostra suscitaretur. Datus est quoque ei Saron, scilicet successio, uidelicet ignis sancti Spiritus per eum missus est a Patre; inde: »Ignem ueni mittere, quid uolo nisi ut ardeat [14 1Kb] ?« ut per eum flammescat igne caritas, accendat ardor proximos; sed quia »decor Carmeli datus est ei [15 1Kb] ,« utpote circumcisus 169 non a culpa, sed a miseria. Audiuimus  enim: »Non species erat ei neque decor [16 1Kb] .« Modo audiuimus angelos canentes: »Quis est iste qui uenit de Edom tinctis uestibus de Bosra? Iste formosus in stola sua gradiens in multitudine uirtutis sue [17 1Kb] .«---»uidimus enim leprosum et percussum a Deo et humiliatum [18 1Kb] .« iehsu autem »candidus et rubicundus, electus ex millibus [19 1Kb] .« Item: »uidimus eum, et non erat ei neque species neque decor [20 1Kb] .« Ecce omnis pulchritudo Domini exaltata est super sidera. Iam Saron datus est ei, qui fluidos siccaret, frigidos accenderet, cecos illuminaret. Siccari uolebat qui dicebat: »Ure renes meos et cor meum [21 1Kb] ,« item: »Ure igne sancti Spiritus renes meos et cor nostrum, Domine.« Sed sunt fluidi in mundanarum superfluitate, sunt fluidi in  facienda carnis uoluntate, sunt fluidi in dignitatum ambitione, sed hec siccat ignis iste. Pro primo siccatum est mare Rubrum, mare coram filiis Isrel [22 1Kb] . Pro secundo alueus Iordanis [23 1Kb] . Pro tertio dicitur: »Tu siccasti fluuios Ethan [24 1Kb] ,« quod dicitur uolatile. Frigidos accendere uolebat, qui ait: »ueni, sancte Spiritus, reple tuorum corda fidelium, et tui in eis amoris ignem accende [25 1Kb] .« De lumine dictum est: »Aduenit ignis diuinus, non comburens, sed illuminans, non ardens, sed lucens [26 1Kb] .« Ecce Saron datus est ei. Gloria uero Libani data est ei, scilicet iucunditas patrie tam ipsi quam nobis per lignum crucis. Quia sub arbore suscitauit nos ea resurrectione qua cum ipso resurgemus in gloria, ipso prestante, »cui est honor et gloria in secula  seculorum. Amen [27 1Kb] .«


Sub arbore malo suscitaui te, ibi corrupta est mater tua, ibi uiolata est genitrix tua.

[CARD.] Arborem crucis signat, quam designat per malum, quia contra pomum damnationis Ade, portauit hec arbor pomum salutis Iesum Christum, qui, sicut pomum, nos pascit et potat carnis sue et sanguinis sacramento. Sub hac arbore malo dicit Christus ad matrem, suscitaui te, ut intelligeres responsum  quod tibi feceram in nuptiis, cum diceres mihi: »uinum non habent [28 1Kb] .« Tunc enim respondi: »Quid mihi et tibi, mulier [29 1Kb] ?« Ad intelligendum hoc responsum suscitaui te, cum tibi stanti iuxta crucem, dixi: »Ecce filius tuus [30 1Kb] ,« a quo uinum petebas per miraculum, sed ipse ex eo quod habet abs te, mortem gustat. Et subditur: Ibi, sub illa uidelicet arbore, infidelitatis uitio corrupta est mater tua, Synagoga, que Christum non credit. Ibi crudelitate uiolata est genitrix tua, que Creatorem suum occidit. Sequitur:


Pone me ut signaculum super cor tuum, ut signaculum super brachium tuum.

[THO.] Pone me super cor tuum per cogitationem, super brachium, per operationem, ut intus sit »caritas  de corde puro, et conscientia bona, et fide non ficta [31 1Kb] ,« et cordis deuotio per opera exterius appareat ad gloriam Dei. Signaculum, ait. Solemus enim in digito uel in manu aliquid ligare, ut per hoc memores simus rei quam proposuimus agere. Hac igitur similitudine commonet nos Dominus suorum mandatorum memores existere. Unde de lege quam dedit: »Erit igitur quasi signum in manu tua [32 1Kb] .« Igitur dilectus quasi signaculum super cor ponitur, cum ea que fecit et docuit in corde memoriter tenemus. Ut signaculum super brachium ponitur, quando ea que de eo memoriter tenemus, foris effectui mancipamus. Hoc signaculum siue sigillum imaginem habet in se dilecti, que triplex est, sicut iam diximus, sed  repetimus ut addamus. Est enim imago diuinitatis, et est imago nostre infirmitatis, et imago glorificate humanitatis. In prima facti sumus, ut essemus; in secunda refecti sumus, ut boni essemus; in tertia perficiemur, ut beati simus. In prima enim initiamur, in secunda promouemur, in tertia consummabimur. In prima formati sumus et reformamur, secunde conformamur, in tertiam transformabimur. De prima dicitur: »Creauit Deus hominem ad imaginem et similitudinem suam [33 1Kb] ,« et: »Renouamini spiritu mentis uestre, et exuentes ueterem hominem cum actibus suis, induite nouum hominem qui secundum Deum creatus est, qui renouatur in agnitione Dei, secundum imaginem eius qui creauit illum [34 1Kb] ;« de secunda: »Quos presciuit,  predestinauit, conformes fieri imaginis Filii sui [35 1Kb] ;« de tertia: »Reuelata facie speculamur gloriam Dei, ut transformemur in eamdem imaginem a claritate in claritatem [36 1Kb] .« Prima ergo imago fuit memoria, intelligentia, beneuolentia. Hec est forma Trinitatis. Pater enim dicitur memoria, ne quasi uitulus obliuiosus uideatur; Filius intelligentia, ne quasi puerulus minus uideatur capax ueritatis; Spiritus sanctus beneuolentia, ne nullus amor putaretur esse in illis. Igitur in his tribus creati sumus, ut Dominum memoremus, intelligamus, diligamus. Sed peccante primo homine, memoria  uersa est in obliuionem; intelligentia, in ignorantiam; beneuolentia, in cordis duritiam. De primo: »Obliti sunt Deum qui saluauit eos, qui fecit magnalia in Aegypto [37 1Kb] .«---»Conuertantur peccatores in infernum, omnes gentes que obliuiscuntur Deum [37* 1Kb] .« De secundo: »Delicta iuuentutis mee et ignorantias meas ne memineris [38 1Kb] ;« de tertio: »Dura ceruice et incircumcisis cordibus et auribus, uos semper Spiritui sancto resistitis,« ait Stephanus [39 1Kb] . Item est signaculum clausum, et signaculum ex parte apertum, et est signaculum iam reuelatum. Primum est humilitas et abiectio iustorum; secundum, scriptura prophetarum; tertium, regnum celorum. In primo enim clauditur thesaurus uirtutum, in secundo aperitur gratia sacramentorum, in tertio reuelata  est gloria beatorum. De primo Iob: »Qui claudit stellas sub signaculo [40 1Kb] ,« stellas appellans uirtutes; de secundo ait Ioannes in Apocalypsi: »Dignus es. Domine, aperire librum et soluere septem signacula eius [41 1Kb] ;« de tertio idem: »Ex omni tribu filiorum Isrel erant duodecim millia signati [42 1Kb] ,« quasi iam in gloria. Primum itaque clausum est, quia iusti uirtutes suas includunt, ut uanam gloriam excludant; secundum ex parte manifestum, ut fideles in eo proficiant; tertium in uia iustis est reuelatum, ut illuc ardenter currant: beatis manifestum, ut iam de gloria sua gaudeant. Item quidam portant signaculum Christi in corpore, quidam in corde, quidam in fronte. Primum est signaculum nostre infirmitatis, secundum signaculum in corde  diuinitatis, tertium signaculum in fronte, nunc predicatio passionis, nunc glorificate Christi humanitatis; in corpore portant, sese affligentes; in corde, Deum memorando, intelligendo, diligendo; in fronte, passionem Christi et crucis uictoriam glorificando. De primo Paulus: »De cetero, ait, nemo mihi molestus sit: stigmata enim Iesu Christi porto in corpore meo [43 1Kb] .« Triplex est imago in corde: imago creationis, imago recreationis, imago similitudinis. Prima est rationis, secunda gratie, tertia Trinitatis. In prima sumus creati, per secundam recreati, de tertia creati. In prima it et uenit homo ad naturalium rerum cognitionem; in secunda transit ad superne ciuitatis speculationem;  in tertia pertransit ad perfectam Dei dilectionem. De secundo Dauid: »Signatum est super nos lumen uultus tui, Domine,« scilicet claritas Filii tui, qui nos illuminat, renouans in nobis signaculum diuinitatis, ut eius habeamus memoriam, intelligentiam, amorem: et ideo »dedisti letitiam in corda meo [44 1Kb] .« De tertio dicit angelus quatuor angelis: »Nolite nocere terre neque arboribus, quoadusque signemus seruos Dei in frontibus eorum [45 1Kb] .« Quod intelligi potest de signaculo crucis. De signaculo glorie dicitur, hoc de eodem angelo: »uidi angelum ascendentem ab ortu solis, habentem signum  Dei uiui [46 1Kb] ,« unde per prophetam ait Dominus: »Assumam te, Zorobabel serue meus, et ponam te quasi signaculum, quia te elegi, dicit Dominus [47 1Kb] .«

Notandum quod quidam in fronte portant signaculum terreni, quidam signaculum diaboli, quidam signaculum Christi crucifixi, quidam signaculum Christi glorificati. Primi sunt qui uerbo et opere in se manifestant carnis illecebram; secundi, signum diaboli superbiam; tertii in aperto, et portant, et predicant crucis ignominiam; quarti, resurrectionis gloriam. In figura primi habuit rex Ozias in fronte lepram, qua est abiectus [48 1Kb] . Golias in figura secundi lapidem accepit in fronte, quo est prostratus [49 1Kb] . Populus Isreliticus accepit Tau  in fronte [50 1Kb] , id est signum crucis, quo est ab exterminatore liberatus. Aaron laminam auream in fronte pendentem [51 1Kb] , in qua est ad sacerdotium sublimatus. In qua erat scriptum: he, ioth, et uau, scilicet nomen tetragammaton quod sonat: Iste principium passionis uite. Nos uero sicut portauimus imaginem terreni, portemus imaginem celestis. Primi sunt inimici crucis Christi, quorum finis interitus, quorum Deus uenter est, et gloria in confusione ipsorum, qui terrena sapiunt [52 1Kb] . In hoc primo signaculo scriptum est: »Comedamus et bibamus, cras enim moriemur [53 1Kb] ;« in secundo scriptum est: »Ascendam super altitudinem nubium, similis ero Altissimo [54 1Kb] ;« in tertio scriptum est: »Mihi absit gloriari, nisi in cruce Domini nostri  Iesu Christi [55 1Kb] ;« in quarto scriptum est: »Reformabit corpus humilitatis nostre configuratum corpori claritatis sue [56 1Kb] .«---»Quod presens est momentaneum et leue supra modum in sublimitate, eternum glorie pondus operatur in nobis [57 1Kb] ,« scilicet preparat gloriam.

Formam signaculi ostendebat nobis Apostolus, ut eam nobis imprimeremus, cum modum passionis eius sic proponebat: »Tradidit in mortem animam suam, et cum sceleratis reputatus est, et ipse peccatum multorum tulit, et pro transgressoribus rogauit ut non perirent [58 1Kb] .« Audistis mortis angustiam, uilitatis ignominiam, supernam compassionem, caritatis perfectionem. In primo nostrum  consummauit defectum, in secundo aperuit cor Iudeorum malitia infectum, in tertio nostrum quesiuit profectum, in quarto ostendit caritatis affectum. Ecce pro nobis uita moritur, gloria confunditur, sanitas infirmatur, maiestas deprecatur. De prima: »Moriatur uita omnium, resurgat uita omnium,« item: »uita mundi suspenditur, per quam resurgunt mortui.« Ipse fuit Eliseus qui mortuum proiectum in sepulcro suo in quo iacebat, suscitauit [59 1Kb] . Hic est serpens in ligno qui non uiuebat, et  a morte intuentes se liberabat [60 1Kb] . Audi secundum, scilicet confusam gloriam: »Si agnouissent, nunquam Dominum glorie crucifixissent [61 1Kb] .«---»Commutauerunt enim gloriam suam in similitudinem uituli comedentis fenum [62 1Kb] ,« dum inter latrones tanquam inter bruta animalia crucifixerunt. Hanc confusionem figurauit sol in Apoc. [63 1Kb] , qui »factus est tanquam saccus cilicinus.« Audi de tertio, scilicet quod sanitas infirmatur: »Sana animam meam, quia peccaui tibi [64 1Kb] ,« et: »Sana me, Domine, et sanabor [65 1Kb] ,« et: »Saluum me fac et saluus ero [66 1Kb] ,« et: »Sanitates perficio hodie et cras [67 1Kb] ,« ecce sanitas. Audi infirmitatem: »uidimus eum quasi leprosum, et percussum a Deo, et humiliatum. uere languores nostros ipse tulit, et dolores nostros ipse portauit  [68 1Kb] .« Iste est Samson [69 1Kb] fortis per dilectam mulierem debilitatus, et sic excitatus, id est Christus propter amorem Ecclesie infirmatus.

Quartum est quod maiestas deprecatur: deprecatur peccatorem, deprecatur iustum, deprecatur Patrem. Peccatorem, ut resipiscat; iustum, ut proficiat; Patrem, ut illi indulgeat, illi gratiam augeat. Audi deprecantem peccatorem: »Conuertimini ad me, et ego conuertar ad uos [70 1Kb] ,« et: »Quare moriemini in peccatis uestris, domus Isrel [71 1Kb] ?« Hic est angelus qui tractabat de sanitate Tobie [72 1Kb] . Deprecatur iustos sic: »uenite, filii, audite me, timorem Domini docebo uos [73 1Kb] .« Hic est angelus habens thuribulum aureum in manu sua,  stans iuxta aram templi [74 1Kb] , id est cor iusti. Deprecatur et Patrem, ut ipse ait: »Ego rogabo Patrem, et alium Paracletum dabit uobis [75 1Kb] ,« et illud: »Pater, ignosce illis, quia nesciunt quid faciunt [76 1Kb] .« Hinc est quod duo cherubim, quod dicitur plenitudo scientie, erant super propitiatorium [77 1Kb] . Propitiatorium illud Christus est, qui factus est »propitiatio pro peccatis nostris [78 1Kb] ,« quasi pro nobis supplicans Patri. Dicitur anima inuisibilis substantia, temporalis uita, sensualitas, res dilecta. Ex prima homo consistit, secunda uiuit, tertia concupiscit, quarta est res quam concupiscit. »Anima mea illi uiuet, et semen meum seruiet ipsi [79 1Kb] ;« de secunda Paulus: »Non facio animam meam pretiosiorem quam me [80 1Kb] ;« de tertia: »Concupiuit anima mea  desiderare iustificationes tuas in omni tempore [81 1Kb] ;« de quarta ait Christus per Dauid: »Conturbatus est in ira oculus meus, anima mea et uenter meus [82 1Kb] .« Quia in anima Christi turbata fuit ratio, que est hominis interioris oculus. In passione anima et affectus uel unanimitas apostolorum, quam diligebat sicut animam suam. Primam Christus deposuit in morte, secundam tradidit in mortem, tertia contristata est usque ad mortem, quarta redempta est in morte. Audi de prima: »Potestatem,  ait Christus, habeo ponendi animam meam, et iterum sumendi eam [83 1Kb] .« Eam enim deposuit in morte, quando separata est a corpore. De secunda: »Tradidit 170 in mortem animam suam, et cum sceleratis reputatus est [84 1Kb] .« De tertia ipse ait: »Tristis est anima mea usque ad mortem [85 1Kb] .« De quarta ipse ait per prophetam Dauid: »Gaudebunt labia mea dum cantauero tibi, et anima mea quam redemisti, Domine [86 1Kb] .« Dicitur quoque anima, ipse homo. Unde: »Anima que non fuerit afflicta die isto, peribit de populo suo [87 1Kb] .« Hanc sanctam animam tradidit Pater, tradidit Christus, tradidit Iudas. Pater morti exponendo, Christus Patri obediendo. Iudas, donans Iudeis pro pretio.

In primo ostenditur Patris largitas, in secundo  Filii caritas, in tertio Iude iniquitas. De primo canit Ecclesia: »Proprio filio suo non pepercit Deus, sed pro nobis hominibus tradidit illum [88 1Kb] .« Ab eo enim Christus »traditus propter delicta nostra [89 1Kb] .« De secundo hic habemus: »Tradidit in mortem animam suam, et cum sceleratis reputatus est [90 1Kb] .« De tertio, ipse Christus ait Iude: »Iuda, osculo tradis Filium hominis [91 1Kb] ?« Pater ergo tradidit Filium, ut per ipsum hominem perditum ad celestia regna reuocaret; Christus tradidit semetipsum, ut nos sanguine suo Patri reconciliaret; Iudas tradidit Christum, ut auaritie sitim satiaret. Pater ergo tradidit tanquam pretium ad redimendum, Filius se tradidit quasi hostiam ad immolandum, Iudas tradidit quasi lupus ad deuorandum. De primo dicitur:  »Redemptionem misit populo suo [92 1Kb] ;« ipse enim est aries qui suppositus fuit ad immolandum pro Isaac [93 1Kb] , id est humanitas pro diuinitate. De secundo: »Oblatus est, quia ipse uoluit: et non aperuit os suum [94 1Kb] .« Diuina quippe sapientia incarnata se pro nobis obtulit: ipsa fuit filia Iephte que sponte se obtulit occurrens patri suo reuertenti de prelio [95 1Kb] . Iephte dicitur aperiens, hic signat patres ex quibus Christi aperta est fides. De tertio: »Fera pessima deuorauit filium meum Ioseph,« ait Iacob [96 1Kb] ; Ioseph enim augmentum dicitur, id est Christus qui profecit »sapientia et etate apud Deum et homines [97 1Kb] ;« et nos in ipso, et per ipsum in bonis augemur; in cuius uenditionis figura fratres  Ioseph ipsum uendiderunt Ismelitis, et duxerunt eum Ismelite in Aegyptum [98 1Kb] , quod interpretatur tenebre. uenditus enim est Christus a Iuda, deuenit in tenebras mortis, in tenebris sepulcri, in tenebris inferni; ecce quomodo uita moritur. Sequitur quomodo gloria confunditur: consideremus ergo causam pro qua patitur, personam sub qua patitur, latronem cum quo patitur. Patitur enim pro sceleratis, patitur sub sceleratis, patitur cum sceleratis. In primo ostenditur opus diuine dignationis, in secundo innocentia diuine subiectionis, in  tertio exemplum humiliationis. Primum ut Deus amplius diligatur, secundum ne homo subiici dedignetur, tertium ne quisquam extollatur. Audi quomodo passus est pro sceleratis: »uulneratus est propter peccata nostra, attritus propter scelera nostra [99 1Kb] ;« ecce pro qua causa. Audi a quibus: »Anime impiorum fremebant super me, et aggrauatum est cor meum super eos.« Item dixerunt: »uerberamus omnes uerbis iustum iniuste.« Audi inter quos: »Cum sceleratis reputatus est [100 1Kb] .« Item: »Inter iniquos proiecerunt me,« etc. Ecce quomodo confunditur. Sequitur quomodo sanitas infirmatur: »Cum esset Deus, factus est homo, ut peccata nostra portaret.« Sed notandum quid distulit, quid tulit, quid abstulit, quid contulit, quid retulit:  distulit uindictam, tulit penam, abstulit culpam, contulit gratiam, retulit ad patriam. Distulit uindictam, penitentiam patienter exspectando, tulit penam, insufficientiam misericordia supplendo; abstulit culpam, ab omni inquinamento carnis et spiritus emundando [1 1Kb] . Contulit gratiam, qua proficiamus in bono; retulit ad patriam per penitentiam, ouem que errauerat ad gregem reportando [2 1Kb] . Audi de primo: »An nescis quia patientia Dei ad penitentiam te adducit?« ait Paulus [3 1Kb] ; de secundo Isaias [4 1Kb] : »uere languores nostros ipse tulit, et delicta nostra ipse portauit, et nos posuimus iniquitates omnium nostrum super eum;« de tertio: »Remisisti impietatem plebis tue, operuisti omnia peccata  eorum [5 1Kb] .« De quarto: »Captiuam duxit captiuitatem, dedit dona hominibus [6 1Kb] ;« de quinto: »Expandit alas suas et assumpsit eum atque portauit in humeris suis [7 1Kb] .« Exemplum primi fuit quod Petrum increpauit, quia abscidit aurem serui [8 1Kb] , ut reseruaretur ad penitentiam; secundi Samaritanus, qui uulneratum a latronibus tulit in stabulum [9 1Kb] ; tertii quod leprosos mundauit, pedes discipulorum lauit [10 1Kb] ; quarti, quia quinque panibus turbam pauit [11 1Kb] ; quinti, quia crucem suam ipse tulit [12 1Kb] , per quam quasi per scalam ad celum nos retulit; ecce fraterna compassio.

Sequitur caritatis perfectio, scilicet quia pro transgressoribus rogauit ut non perirent [13 1Kb] . Transgressorum quidam aggrediuntur, quidam ingrediuntur,  quidam digrediuntur, quidam regrediuntur. Aggrediuntur peccatum, ingrediuntur profundum malorum, digrediuntur per opus malum monstrando exemplum, regrediuntur compuncti ad penitentie fructum. Pro his transgressoribus orauit; pro primis, ne cadant in tentationem; pro secundis, ne remaneant in obstinatione; pro tertiis, ne alios corrumpant prauo opere; pro quartis, ut satisfaciant et proficiant in satisfactione. Primam orationem nos docuit, scilicet pro primis orare sic: »Dimitte nobis debita nostra sicut et nos dimittimus  debitoribus nostris [14 1Kb] ;« Pro secundis: »Et ne nos inducas in tentationem [15 1Kb] , scilicet intus ducas, scilicet in profundum malorum; pro tertiis orauit ad sepulcrum Lazari dicens: »Gratias tibi, Pater, quia semper me audis [16 1Kb] .« Horum ei figuram tenet Lazarus; pro quartis sic: »Sanctifica eos in nomine tuo, quos dedisti mihi [17 1Kb] .« Forsitan pro his quatuor ait Apostolus: »uolo in Ecclesia fieri orationes, obsecrationes, postulationes, gratiarum actiones [18 1Kb] .« Ecce caritatis perfectio. Sed est perfecta, est perfectior, est perfectissima. Perfecta est offensam dimittere; perfectior pro inimicis orare; perfectissima, eis benefacere. Primum fecit Christus in Maria Magdalena, secundum in hac oratione, tertium seipsum dando pro peccatoribus in sua  passione.


Pone me.

[CARD.] Super cor et brachium ponendus est dilectus, ut eius dilectioni, cor et manus, uoluntas et operatio, debita subiectione deseruiant Ponendus est ut signaculum, id est ut sigillum, per quod a secretis excluduntur qui non sunt amici, ut uidelicet a cogitatione et opere diabolus excludatur. Ponendus est quoque dilectus ut sigillum super cor et brachium, ut uidelicet sicut sigillum formam regis habet et nomen, sic uoluntas et operatio informetur in Christo; ut eius uocabulo censeatur, ut a Christo Christiana uocetur, sicut dicit Isaias: »Iste dicet: Domini ego sum, etc., et hic scribet manu  sua Domino [19 1Kb] .« Dicit ergo filius ad matrem: Pone me ut signaculum super cor tuum: ut signaculum super brachium tuum, et hoc facile, quia diligis me, nam sic fortis est dilectio, quod eius uirtuti nil resistit et hoc est quod sequitur:


Quia fortis est ut mors dilectio, dura sicut infernus emulatio; lampades eius lampades ignis atque flammarum. Aque multe non poterunt exstinguere caritatem nec flumina obruent eam.

[THO.] Fortitudo eius dilectionis, id est caritatis, et in capite, et in membris ostenditur: in capite fortis est ut mors dilectio, quas nos ipse dilexit, ut mortem pro nobis sustineret; unde ipse: »Maiorem caritatem nemo habet, quam ut animam suam ponat quis pro amicis suis [20 1Kb] .« Aemulatio qua nos emulatus  est dura sicut infernus, quia nullis aduersitatibus potuit a nostra cura reuocari, sicut nec infernus a cruciatibus miserorum potest mitigari. Lampades ignis atque flammarum, id est dilectionis, sunt corda electorum, qui totis uiribus amori sui auctoris se subiiciunt et proximos ut seipsos diligunt. Iste lampades sunt ignis, quo interius ardent, et flammarum quibus exterius lucent. Lampas ignis erat, qui dicebat: »Nonne cor nostrum ardens erat in nobis« de Iesu, »dum loqueretur nobis in uia [21 1Kb] ?« Lampadem docebat nos Dominus, dicens: »Luceat  lux uestra coram hominibus [22 1Kb] .« Aque multe que non possunt exstinguere caritatem, et flumina, sunt incursus tentationum, que uel uisibiliter uel inuisibiliter animas impugnant fidelium, sed non mouentur corda que sunt in caritate radicata et fundata [23 1Kb] , sicut scriptum est: »Cum transieris per aquam, tecum ero, et flumina non obruent te [24 1Kb] .« Et de domo fundata supra petram dictum est: »uenerunt flumina, flauerunt uenti, et non est mota, quia fundata erat supra petram [25 1Kb] .« In his quinque clausulis, quinque caritati ascribuntur: primo dicitur fortis, secundo dura, tertio ignea, quarto inexstinguibilis, quinto immobilis. In primo habet patientiam, in secundo continentiam, in tertio feruorem et splendorem, in quarto prudentiam, in  quinto perseuerantiam: patientiam contra ignorantiam, prudentiam contra mundane sollicitudinis turbulentiam, perseuerantiam contra animi inconstantiam. De primo: »Charitas patiens est [26 1Kb] ;« de secundo: »Oro, ait Apostolus, ut caritas uestra magis ac magis abundet in omni sensu et scientia, ut probetis potiora, et sitis sinceri [27 1Kb] ,« id est continentes a mollitie uite; de feruore: »Omnia suffert [28 1Kb] ;« de lumine: »Benigna est [29 1Kb] ;« benignitas enim est largitas rerum que edificat alios cum uident aliquem propria indigentibus erogare; de prudentia: »Charitas non est ambitiosa, non querit que sua sunt [30 1Kb] .« Magna enim est prudentia in sollicitudine temporali sic se agere, ut pro  Deo dignitates non ambiat, nec etiam omnia sua repetat; de perseuerantia: »Charitas nunquam excidit [31 1Kb] .«---»Quis nos separabit a caritate Dei? tribulatio, an angustia, an persecutio, an fames, an nuditas, an periculum, an gladius [32 1Kb] ?« ecce perseuerans. Hec est fortis caritas. Sed est caritas fortis, et est fortior, et est fortissima, ut scilicet erigamus ea in quamdam arborem, dicamus quam sit fortis in radice, sed fortior in stipite, fortissima in cacumine. Hec habet radicem in proposito, stipitem in experimento, cacumen in flagellorum gaudio: »Cum audieris sonitum gradientis in cacumine pirorum, tunc egrederis ad pugnam [33 1Kb] ;« quod alibi aliter est expositum. De primo ait Apostolus: »In caritate radicati et fundati  [34 1Kb] ;« de secundo ut predictum est: »Quis nos separabit a caritate Dei?« de tertio idem: »Scire autem uolo supereminentem scientie Christi caritatem [35_36 1Kb] ;« Charitas enim qua in tribulatione gaudemus, super omnem scientiam est. Audi Dauid in radice, scilicet in proposito fortem: »Diligam te, Domine, fortitudo mea [37 1Kb] .« Audi Iob in stipite, id est in experimento fortem: »Etiamsi occiderit me, sperabo in eum [38 1Kb] .« Audi positos in cacumine, id est in tribulationis gaudio: »Ibant apostoli gaudentes a conspectu concilii, quoniam digni habiti sunt pro nomine  Iesu contumeliam pati [39 1Kb] .« Hec est fortis ut mors, quia in hac temporalem uitam impendebant. Sequitur:

Dura sicut infernus emulatio. Item caritas est dura, est durior, est durissima. Dura in resecanda superfluitate, durior in coarctanda necessitate, durissima in relinquenda uoluntate. De his dicebat Apostolus: »Argue, obsecra, increpa [40 1Kb] .« Argue, ad resecandam superfluitatem; obsecra, ad coarctandam necessitatem; increpa, ut relinquat uoluntatem. De primo in lege dictum est: »Cum ceperis captiuam, si uolueris eam habere uxorem, radet omnes pilos carnis sue [41 1Kb] ;« id est superfluitates. De secundo ait apostolus Paulus: »Castigo corpus meum, et in seruitutem redigo [42 1Kb] ;« scilicet necessaria  corpori subtrahendo. De tertio ait Petrus: »Domine, ecce nos reliquimus omnia et secuti sumus te [43 1Kb] ;« etiam uoluntatem, sicut ait expositor: »Omnia relinquit qui nec habendi uoluntatem retinuit.« In his tribus duritiis persecutor noster diabolus occiditur. Forsitan iste sunt tres lancee, quibus Absalon persequens patrem suum occisus est [44 1Kb] .« In figura horum trium, tres duras punctiones in cruce sustinuit Christus. Punctus est clauis in manibus et pedibus, spinis in capite, lancea in latere [45 1Kb] . In pedibus et manibus punctus est quasi designans resecanda esse operum nostrorum superflua; in capite ubi uigent sensus, ut ostenderet nos debere inhibere sensus nostros  etiam a sua necessitate; in corde, ubi est sedes uoluntatis, ut nos doceret propriam uoluntatem de corde nostro debere expungere. Hec caritas est dura sicut infernus qui damnatos cruciat, non penitus occidit. In hac enim duritia nos cruciamus, non penitus nosmetipsos occidere debemus. Sequitur: Charitas ignea; sed notandum quod dicitur: Lampades eius lampades ignis atque flammarum. In lampade quatuor hec inueniuntur: lampas enim uas est clarum, intus habet oleum; oleum uero nutrit ignem, qui dat feruorem et splendorem. In lampade igitur cor purum intelligitur, in oleo deuotio, in calore ignis feruor desiderii, in splendore exemplum proximorum et speculatio supernorum. Talis lucerna erat Ioannes, scilicet ardens et lucens  [46 1Kb] . Lampas erat cor mundum; deuotio, oleum; ardorem habebat in corrigendo, in conuersando, in diligendo; lucens docendo, lucens Christum ostendendo, lucens celestia speculando. Ioannes erat lucerna ardens caritate, lucens exemplo et dono intelligentie; unde: Lampades eius lampades ignis atque flammarum. Item erat uisio animalium »quasi carbonum ignis ardentium, et quasi aspectus lampadarum [47 1Kb] .« Erat ardens in anima, ardens 171 in manu, ardens in lingua. In anima calore dilectionis, in manu feruore operationis, in lingua  ardore orationis et predicationis. Primum figurauit in Ezechiele uir, qui erat quasi flamma ignis a renibus sursum, inde: »Concaluit cor meum intra me, et in meditatione mea exardescet ignis [48 1Kb] .« Secundus uir qui ingressus est in medio rotarum que sunt subtus cherubim et impleuit manus suas prunis ignis [49 1Kb] , unde: »Lucerne ardentes in manibus uestris [50 1Kb] .« Tertius in Isaia [51 1Kb] , seraphin qui accepit forcipe carbonem de altari, et tetigit os prophete. Inde Spiritus sanctus in linguis igneis apparuit [52 1Kb] . Item lucens fuit interius, lucens exterius, lucens superius. Interius ad differentiam boni et mali, discretionis scientia; exterius, honeste religionis elegantia; superius, totius Trinitatis intelligentia. De prima: »uide ne lumen quod in te est tenebre  fiant [53 1Kb] ,« de secundo: »Luceat lux uestra coram hominibus [54 1Kb] ,« de tertio Iob: »Quis mihi det ut sim iuxta menses pristinos, quando Deus custodiebat me, quando splendebat lucerna eius super caput meum, et ad lumen eius ambulabam in tenebris [55 1Kb] ?« Iste intellexit in baptismo Patrem in uoce, Spiritum sanctum in columba, Filium in carne. Illa Magdalena ad pedes Christi lacrymando [56 1Kb] , lampadem, id est cor suum, purificabat, aromata sepulture preparando, deuotionem comparabat, ad sepulcrum frequenter cursitando, amorem desiderii ostendebat. Quarto illuminata est, quando Christus in specie hortulani ei apparebat [57 1Kb] . In primo igitur dilecto hospitium preparamus, in secundo cum gaudio exspectamus, in tertio uenienti occurrimus,  in quarto pulsanti cum lucernarum claritate aperimus. Et apud Ezechiel: »Erat similitudo animalium quasi carbonum ignis ardentium et quasi aspectus lampadarum [58 1Kb] .« Si uis lampadem, id est cor, mundare, audi Iacobum: »Emundate manus, peccatores, purificate cor, duplices animo [59 1Kb] .« Respice mulierem que precepto Elisei oleum infudit [60 1Kb] , ut habeas oleum deuotionis. Hec enim mulier est recens dilectio, que in principio modicum habet olei, id est deuotionis, in domo sua, id est in corde. Filius est opus exterius, quod uasa cordium preparat. Ignis uero ad tria tibi prodest, ignis enim consumit, accendit, illuminat. Consumit culpam, accendit pigritiam, illuminat ignorantiam. De primo: »Deus noster ignis consumens est [61 1Kb] ,«  de secundo: »Ignem ueni mittere in terram, et quid uolo nisi ut ardeat [62 1Kb] ?« de tertio: »Expandit nubem in protectionem eorum, et ignem ut luceret eis per noctem [63 1Kb] .« De primo: »In igne enim zeli mei deuorabitur omnis terra [64 1Kb] ,« id est omne terrenum. Et: »Ignis hostes tuos deuoret [65 1Kb] ,« id est motus illicitos. De secundo: »Nonne cor nostrum ardens erat in nobis« de Iesu, »dum loqueretur nobis in uia [66 1Kb] ?« de tertio: »In lumine tuo uidebimus lumen [67 1Kb] .« Sequitur de inexstinguibili et immobili caritate. Inexstingnibilis est que ita prudenter  fratrum utilitatem administrat, ut nimia sollicitudo furtim et paulatim subripiens, inuisibiliter non subuertat. Iste enim tentationes aque simpliciter dicuntur. Immobilis uero est caritas, quam impetus uiolente et aperte tentationis non potest a sua constantia mouere, que tentatio in hoc loco nomine fluminis appellatur. De his dicebat Iob: »Mons cadens defluit, et saxum de loco suo transfertur. Lapidem excauant aque, et alluuione paulatim terra consumitur [68 1Kb] .« Mons enim est homo sublimis in caritate. Sed si prudentia careat, caritas illa defluit sicut terra montis aquis furtiuis et assiduis corrosa. Hoc est quod dicit: »Alluuione paulatim terra consumitur.« Saxum uero dicitur homo fortis, et constans in caritate, sed assiduus impetus tentationum  sua proteruitate, quasi fluuius assiduus concauat, donec uno impetu tandem cadat; unde est istud quod sic dicitur: »Lapidem excauant aque.« Sed si fuerit prudens et constans caritas, aque multe non exstinguent, et flumina non obruent eam.


Si dederit homo omnem substantiam domus sue pro dilectione, quasi nichilum despiciet eam.

[THO.] In primis apostolis et in infinitis eorum sequacibus quam uera sit hec sententia patens est, qui pro dilectione dederunt omnia que in mundo habebant, et nil perdere sibi uisi sunt, dummodo uera in celis bona perciperent; quod duabus parabolis in Euangelio ostendit Dominus: »Simile est regnum celorum thesauro abscondito in  agro [69 1Kb] ,« et alia: »Simile est regnum celorum homini negotiatori querenti bonas margaritas [70 1Kb] .« In quibus omnia debere pro dilectione Dei dari ostenditur. Tres scimus esse domos, in quibus tribus triplex est substantia, que datur pro dilectione: prima est domus pecunie, secunda discipline, tertia sapientie. De prima Apostolus: »In magna domo non solum sunt uasa aurea et argentea [71 1Kb] ,« de secunda: »Qui habitare facit unius moris in domo [72 1Kb] ,« de tertia: »Sapientia edificauit sibi domum [73 1Kb] .« Prima est materialis, secunda est domus religionis, tertia est domus spiritualis in secreto cordis. Prima enim fit ex lapidum et lignorum rudi et dura materia, secunda ex fratrum concordia, tertia ex uirtutum consonantia. In prima  sunt subsidia temporalium bonorum, in secunda refrenatur luxuria corporum, in tertia custoditur thesaurus uirtutum. Prima habet fundamentum ex corruptibilibus lignis uel lapidibus, in secunda est fundamentum Christus, in tertia caritas, que dicitur Spiritus sanctus. De prima: »Mouebuntur omnia fundamenta terre [74 1Kb] .« Qualescunque lapides et qualescunque structure, non remanebit lapis super lapidem qui non destruatur [75 1Kb] . Secunda bene fundata est supra firmam petram [76 1Kb] ; unde Apostolus:  »Ut sapiens architectus fundamentum posui [77 1Kb] .« Quod autem sit illud ostendit: »Fundamentum aliud nemo potest ponere, preter id quod positum est, qui est Christus iehsu [78 1Kb] .« Super hoc apostoli edificauerunt aurum, scilicet Christianos caritate feruidos; argentum, scilicet diuinis eloquiis sonoros et nitidos, lapides pretiosos, operibus uirtutum conspicuos. Et infirmiores, quia ligna, scilicet ad opera misericordie aliquantulum duros; fenum, scilicet in carne sua teneros; stipulam, scilicet aliquantule leuitati deditos, qui tamen saluabuntur fundati merito. Tertiam ipse fundauit Altissimus [79 1Kb] ; unde Apostolus: »In caritate radicati et fundati et superedificati super fundamentum apostolorum et prophetarum [80 1Kb] ;« unde Isaias: »Sternam per  ordinem lapides tuos [81 1Kb] ,« id est uirtutes ordinabo in te, et addit: »Et fundabo te in sapphiris, et ponam iaspidem propugnacula tua, et portas tuas in lapides sculptos [82 1Kb] .« Sapphirus colorem habet celi, et designat caritatem in qua fundantur cetere uirtutes, et celestis est origine; iaspis uirentis est coloris, et fidei uirorem designat. Hec ponitur in propugnaculis, quia uera fides demones expugnat, unde: »Sancti per fidem uicerunt regna.« Lapides sculpti sunt patientia. In his sunt porte quia patientia tanquam portarius custos est uirtutum. In prima comeditur cibus materialis, in secunda agnus paschalis, in tertia riuus fluminis torrentis butyri et mellis. Primum pro necessitate, secundum cum sobrietate, tertium in ebrietate. De primo dicitur  apostolis: »In quamcunque domum intraueritis, manete ibi donec exeatis, edentes et bibentes que apud illos sunt [83 1Kb] ,« et hoc pro necessitate eorum. De secundo: »In eadem domo comedetis illum.« Sed quomodo? cum sobrietate. Audi: »Renes uestros accingetis,« contra luxuriam; »calceamenta habebitis in pedibus uestris,« contra terrenorum affluentiam; »tenentes baculos in manibus [84 1Kb] ,« ut defensionem habeatis, contra demonum uiolentiam. De tertio: »Inebriabuntur ab ubertate domus tue, et torrente uoluptatis tue potabis eos [85 1Kb] .« In prima igitur domo, est substantia temporalium bonorum, in secunda substantia corporum, in tertia substantia uirtutum. Has tres igitur possumus habere substantias contra caritatem, aliquando sine caritate,  aliquando damus pro caritate. Temporalia expendimus contra caritatem, sicut ille prodigus filius, cum meretricibus luxuriose uiuendo [86 1Kb] , corpora nostra bonis eorum abutendo, substantiam uirtutum de ipsis uane gloriando: »Epulati estis super terram et enutristis in deliciis corpora uestra,« ait Iacobus [87 1Kb] . Item: »Qui habuerit substantiam mundi huius et uiderit fratrem suum necessitatem habere, et clauserit uiscera sua ab eo, quomodo est caritas Patris in eo [88 1Kb] ?« Ecce bona  temporalia contra caritatem. Item contra caritatem utimur substantia corporis, aut de fortitudine aut pulchritudine superbiendo. uerum »fallax gratia et uana pulchritudo [89 1Kb] ,« et »maledictus homo qui confidit in homine, et qui ponit carnem brachium suum [90 1Kb] .« Ei, qui uirtutibus utitur contra caritatem, dicitur: »Quid habes quod non accepisti? Si accepisti, quid gloriaris quasi non acceperis [91 1Kb] ?« Sine caritate utuntur sicut hi, qui bona dant amicis suis non propter Deum, sed propter carnalem amorem; proprio corpore aliis prestant obsequium propter urbanitatem; substantiam uirtutum habent propter solam consuetudinem; unde Apostolus: »Si linguis hominum loquar et angelorum, caritatem autem non habuero, factus sum uelut es  sonans aut cymbalum tinniens. Et si habuero omnem scientiam, etc., nichil sum [92 1Kb] ,« ecce uirtutes sine caritate. »Et si distribuero omnes facultates in cibos pauperum [93 1Kb] ,« ecce de bonis temporalibus sine caritate. »Et si tradidero corpus meum ita ut ardeam, caritatem autem non habuero, nichil mihi prodest [94 1Kb] ,« ecce de substantia corporis sine caritate. His autem tribus substantiis utimur dando pro caritate quasi nichilum despiciendo, scilicet cum bona temporalia pro Deo relinquimus, cum corpus martyrio exponimus, cum uirtutes nostras Deo non nobis imputamus. De primo ait Apostolus: »Que fuerunt mihi lucra, facta sunt mihi detrimenta propter Christum, propter quem omnia detrimenta  feci, arbitror ut stercora, ut Christum lucrifaciam [95 1Kb] ;« de secundo: »Ingrediatur putredo in ossibus meis, et subter me scateat, ut requiescam in die tribulationis [96 1Kb] ,« et: »Sancti ludibria et uerbera experti [97 1Kb] ,« etc. De tertio Paulus: »Gratia Dei sum id quod sum [98 1Kb] ,« et: »Non nobis, Domine, non nobis, sed nomini tuo da gloriam [99 1Kb] .« Contra caritatem igitur utentes ad inferiora trahimur, sine caritate pro nichilo reputamur, cum caritate apud Deum subleuamur. De prima ait Dauid: »Et substantia mea in inferioribus terre [100 1Kb] ,« de secundo idem dicebat: »Et substantia mea tanquam nichilum ante te [1 1Kb] ;« de tertio idem Dauid dicebat cum gaudio ad Deum: »Et substantia mea apud te est, Domine [2 1Kb] .« Omnem substantiam domus  sue dedit pro dilectione qui dicebat: »Corpus meum dedi percutientibus, et genas meas uellentibus, faciem meam non auerti ab increpantibus, et conspuentibus in me [3 1Kb] .« Si uerum est, imo quia uerum est illud euangelicum: »Maiorem caritatem nemo habet, ut animam suam ponat quis pro amicis suis [4 1Kb] .« Saluator noster non solum uidetur ad caritatis cultum ascendere, sed caritatis fines excedere. Ut enim seruis suis huius miserie daret remedium, temporalis uite sue fecit dispendium. Ut nostram releuaret inopiam, nimiam sui  fecit copiam. Dedit enim pro dilectione corpus suum, dedit animam, dedit spiritum. Corpus pro persecutoribus, animam pro peccatoribus, spiritum in Patris manibus; dedit corpus, ut flagellaretur; animam, ut pro peccatoribus moreretur; spiritum, ut proxime resurrectioni reseruaretur. In primo dedit nobis exemplum patientie, in secundo metas excessit humane miserie, in tertio ostendit nobis a quodebemus exspectare stipendia nostre militie. De primo ait: »Corpus meum dedi percutientibus, genas meas uellentibus [5 1Kb] ,« de secundo: »Tradidit in mortem animam suam: cum sceleratis reputatus est [6 1Kb] ,« de tertio quando, inclinato capite, emisit spiritum, ait Patri: »In manus tuas commendo spiritum meum [7 1Kb] .« In primo audi exemplum patientie:  »Christus passus est pro nobis, uobis relinquens exemplum, ut sequamini uestigia eius [8 1Kb] .« De miseria: »Miserationes eius super omnia opera eius [9 1Kb] ;« item: »In terra Domini propitius est tibi.« Non est hec humana miseria, sed diuina. Audi a quo debemus exspectare stipendia militie nostre, »Cum oras, intra in cubiculum tuum, et clauso ostio, ora Patrem tuum in abscondito, et Pater tuus qui uidet in abscondito reddet tibi [10 1Kb] .« Reddit, ait, Deus mercedem laborum sanctorum suorum [11 1Kb] . »Corpus meum, ait, dedi percutientibus [12 1Kb] .« Obstupescit animus, obhorret natura, refugit intellectus percussionem corporis illius, quod siccis pedibus super mare ambulauit [13 1Kb] , cuius tactu  sanantur infirmi, ad cuius odorem reuiuiscunt mortui, quod de uirgine natus est in terris, quod glorificauit in celis, adorant angeli. Quis sustineat depilari genas illas que florida pubescentes etate suos etiam aduersarios poterant mouere spectaculo? Que, sicut ait Sponsa, sunt »sicut areole aromatis consite a pigmentariis [14 1Kb] ?« Quis faciem sustineat sputis inhonestari, que sicut sol in transfiguratione 172 refulsit [15 1Kb] ? Ubi est ille »speciosus forma pre filiis hominum [16 1Kb] ;« quia »uidimus eum quasi leprosum et percussum a Deo et humiliatum [17 1Kb] ?« Quomodo pedes, sub quibus uidit propheta opus sapphiri [18 1Kb] , et »manus tornatiles et auree [19 1Kb] ,« confixi sunt clauis? Qua ratione corpus perforatum est lancea, in quo est tota sapientia abscondita [20 1Kb] , quod precinctum  fuit ad mamillas aurea zona [21 1Kb] ?« Nunquid factus est principatus super humerum eius, quando crucis patibulo est affixus? Anne caput eius aurum optimum [22 1Kb] meruit spinis esse coronatum? Miraris, ait, quod me exinaniui ad mensuram humane infirmitatis [23 1Kb] ; sed quomodo sanaretur totus homo, nisi Hebreus se contraheret ad mensuram filie Sunamitis? »uidimus, ait, leprosum, et percussum a Deo et humiliatum [24 1Kb] .«

Leprosum uulneribus et liuore, percussum lancea,  clauorum et spinarum confixione, humiliatum contumeliarum confusione. Misit Eliseus puerum suum Giezi et non est suscitatus, positus est baculus eius super eum, id est lex, »et non erat uox neque sensus.« uenit ipse Eliseus, et est suscitatus [25 1Kb] . Transierat sacerdos et leuita uulneratum a latronibus; ecce uenit Samaritanus, qui uinum infudit et oleum [26 1Kb] . Miraris crucem, sed quomodo populus Isreliticus a serpentibus uulneratus conualesceret, nisi serpentem exaltatum in ligno aspiceret [27 1Kb] ? Quomodo Iacob cum duabus turmis rediret ad patrem, si non in baculo isto transisset Iordanem [28 1Kb] . »Qui uult, ait, uenire post me, abneget semetipsum et tollat crucem suam et sequatur me [29 1Kb] .« Qui uult uenire post me ad supernam ciuitatem, neget se, non suam  sed Patris faciens uoluntatem; tollat crucem suam, meam imitando passionem; et sequatur me, per obedientie uirtutem. Secutus est enim Isaac patrem suum ad immolandum, portans ligna scilicet crucis; ipse uero pater portabat ignem et gladium [30 1Kb] , ignem dilectionis, gladium passionis. Audi ignem: »Sic Deus dilexit mundum ut Filium suum unigenitum daret [31 1Kb] .«---»Pater, si fieri potest, transeat a me calix iste: uerumtamen non sicut ego uolo, sed sicut tu [32 1Kb] .«

I nunc et dubita ferre quod ipse tulit,
ait peta [33 1Kb] . Sed quibus putas afficiebatur doloribus. Inde uirgo Maria, unde idem Ioannes euangelista:

uirga dolet florem, plangit dilectus amorem.
 uirgo dolet florem, mortis marcescere pena.
Nunc bibit in cena, plangit dilectus amore [34 1Kb] .
Subiit ergo mortis difficultatem, ut destrueret mortis facultatem. Eleazarus enim infantem non occideret, nisi elephanti se supponeret [35 1Kb] . Itaque »mortem nostram moriendo destruxit et uitam resurgendo reparauit [36 1Kb] .« His omnibus in unum collectis erat »fasciculus myrrhe dilectus meus mihi. Inter ubera mea commorabitur [37 1Kb] .« Quis enim

Myrmidonum, Dolopumue, aut duri miles Ulyssei
Temperet a lacrymis [38 1Kb] ?
Ubi requies laborat, gloria confunditur, sanitas egrotat, uita moritur. O Iudee, cui prosternis uestimenta [39 1Kb] , cui triumphales ramos palmarum pretendis [40 1Kb] , cui pacis oliuam offers, cui florum applaudis  iucunditate, cui cantas, »Hosanna [41 1Kb] !« sonora uoce, et nimirum sternis uestimenta: quem postmodum spoliasti inconsutili tunica [42 1Kb] ? Illi palme triumphalis ramos profers, de quo cum triumphare quereres, ipse de te et de morte pariter triumphauit; oliuam pacis portas, et eum qui »est pax nostra, qui fecit utraque unum [43_44 1Kb] ,« a pace tua exclusisti; flores iucundos promis, et per te in cruce »flos Libani elanguit [45 1Kb] .« Quia »Hos campi et lilium conuallium [46 1Kb] ,« per uos emarcuit. Ac clamas: »Hosanna!« scilicet  Salua, obsecro, cui postmodum inclamas: »Tolle, tolle, crucifige eum [47_48 1Kb] .« Unde hec tibi, miser, tam repentina mutatio, ut quem modo uocabas regem crucifigas contra legem? In his omnibus ait: »Faciem meam non auerti ab increpantibus et conspuentibus in me [49 1Kb] .« Legitur Christus habuisse faciem miserie, faciem experientie, faciem glorie. Prima fuit pugnantis, secunda peregrinantis, tertia regnantis. Prima fuit quam immutauit Dauid coram Achis rege [50 1Kb] ; secunda Ioseph qui erat »aspectu decorus et pulcher facie [51 1Kb] ;« tertia Mosi, quia splendida facta est facies Mosi dum respiceret Dominus in eum [52 1Kb] . De prima: »Posui faciem meam, ut petram durissimam [53 1Kb] ;« de secunda dicitur: »Erat facies eius euntis in Ierusalem [54 1Kb] ;« de tertia: in transfiguratione  »resplenduit facies eius sicut sol [55 1Kb] .« In hac regnat et gloriatur in secula seculorum. Amen.


Quia fortis est ut mors dilectio.

[CARD.] Siquidem caritas fortis est ut mors in agendis, imo etiam fortior; quia mors separat hominem a rebus mundanis, exstinguendo affectum. Charitas uero separat subiiciendo affectum Deo; mors separat animam de corpore, hominem a patre et matre, filiis et amicis, a possessionibus et diuitiis et ceteris omnibus que amantur in mundo; et hoc facit uitam exstinguendo; caritas uero sic separat, ut uitam non exstinguat, sed mutet in melius, que in hoc etiam fortior est morte, quod mortem non  timet, sed magis eam desiderat, sicut apparebat in Apostolo, qui cupiebat »dissolui et esse cum Christo [56 1Kb] .« Et cum in agendo fortis sit ut mors dilectio, in patiendo dicitur dura sicut infernus emulatio, id est dilectio, quia eius constantiam non frangit tribulatio, uel angustia, aut persecutio, aut fames, aut nuditas, aut periculum, aut gladius [57 1Kb] ; quia sicut qui in inferno sunt, nullis tormentis, nullis tonsionibus frangi possunt: sic caritas nulla frangitur uiolentia tormentorum. Lampades caritatis dicuntur lampades ignis atque flammarum, quia corda nostra fragilia, que per lampades designantur si in his uasis fictilibus habemus thesaurum caritatis, sic ardent per amorem, sic illuminantur per ueritatis cognitionem, quod mundane sapientie, uel prauitatis  heretice tenebris obscurari non possunt. Dicitur quoque quod aque multe non poterunt exstinguere caritatem. Aque iste sunt ille pluuie tentationum, que descendunt a potestatibus eris, ille uidelicet imber inundans, de quo habetur in Ezechiele [58 1Kb] , qui irruit et subuertit parietem non habentem litteram, per quem signatur illius hominis conuersatio, que cemento caritatis solidata non est, et compacta. Aque igitur siue pluuie tentationum, caritatem non exstinguunt, quia ipsius  caritatis absorbentur ardore; flumina quoque non obruent illam. Et signantur per flumina quecunque transitoria, que idcirco caritatem non obruunt, quia aque que iam defluxerunt, et ille que superueniunt, non tangunt, tactum uero presentium unum instans metitur. Ipsa quoque caritas cum habetur, sic chara tenetur quod si dederit homo omnem substantiam domus sue pro dilectione, quasi nichil despiciet illam. Nam quidquid pro ea dimittitur uel amittitur, totum habetur pro nichilo, imo quasi detrimentum et stercora reputatur [59 1Kb] . Sequitur:


Soror nostra paruula est et ubera non habet. Quid faciemus sorori nostre in die quando alloquenda est.

[THO.] Magna dispensatione caritatis Dominus uocat Ecclesiam sororem, et sororem Synogoge, ut  eadem Synagoga et se sororem sui conditoris per gratiam esse factam recoleret, et de addita sue germane gratia et societate gauderet. Sed quia adhuc nouella consolatione indiget, quasi de eius salute consulens addit: Quid faciemus sorori nostre in die? Alloquitur Dominus Ecclesiam, cum eam de salute perpetua siue per occultam sui Spiritus illustrationem seu per apertam predicantium uocem admonet: Quid, inquit, faciemus sorori nostre quando alloquenda est? scilicet in aduentu nostri in carne. Alloquenda, inquam, tum per me, tum per apostolos, tum per Patres. Hic quatuor notanda sunt. Ecclesia dicitur soror, dicitur parua, dicitur non habens ubera, dicitur alloquenda. Soror Christi facta est  gratie participatione, parua recenti conuersatione, non habens ubera, quia lactis est particeps, et expers sermonis iustitie; alloquenda est, ut transeat ad nuptias dilecti, et sic proficiat in prolis procreatione. Soror per gratiam qua ipse nostram assumpsit humanitatem et nos filios Dei fecit per adoptionem [60 1Kb] ; paruula creuit per baptismum et Christi predicationem; ubera cepit habere per apostolorum uocationem, transiuit nuptias dilecti per passionem, concepit per sancti Spiritus missionem, peperit per apostolorum predicationem; de primo Apostolus: »Apparuit gratia Dei et Saluatoris nostri Iesu Christi omnibus hominibus erudiens nos [61 1Kb] .« De secundo Petrus: »Quasi modo geniti infantes, rationabiles, sine dolo, lac concupiscite, ut in eo crescatis in  salutem [62 1Kb] .« Iam crescebant cum diceret: »uenite post me, faciam uos fieri piscatores hominum [63 1Kb] .« Ad nuptias dilecti transiuit, quando per passionem suam »despondit eam uni uiro, uirginem castam exhibere Christo [64 1Kb] .« Fecundata est per sancti Spiritus gratiam septiformem, peperit; unde dictum est apostolis: »Predicate Euangelium omni creature [65 1Kb] .«

Soror fuit per predestinationem, paruula creuit per uocationem, ubera assumpsit per iustificationem, allocuta est et facta sponsa per magnificationem. »Quos predestinauit, hos et uocauit, ait Apostolus,  quos uocauit hos et iustificauit, quos iustificauit et hos magnificauit [66 1Kb] .« Moraliter anima iusti soror fit dilecti, sicut Christus factus est Patri obediens usque ad mortem [67 1Kb] , unde, ipse ait: »Qui facit uoluntatem Patris mei, ille meus frater et soror et mater est [68 1Kb] .« Paruula est, se nullius momenti reputando per humilitatem, sed magnificatur, quando Deus exaltat eam per remunerationem, inde dicitur: »Qui se humiliat exaltabitur [69 1Kb] .« Ubera non habet, dum bonam conuersationem suam et mores foris ostendere ad edificationem aliorum non curat, timens ne ascendat in elationem. Sed Dominus contra hoc, per quam secura sit, dat ei benedictionem. Inde Iacob ad filium suum Ioseph: »Deus patris tui erit adiutor tuus, et Omnipotens benedicet  tibi benedictionibus celi desuper et benedictionibus abyssi iacentis deorsum: benedictionibus uberum et uulue [70 1Kb] .« Benedictio celi desuper est amor Dei, et est in dextero ubere; benedictio abyssi iacentis deorsum est timor inferni, et est in sinistro ubere. Sed, sicut in uulua prius puer concipitur, deinde nascitur et lactatur, sic timor et amor prius in secreto cordis deliberantur, deinde foris aliis uerbo et opere quasi ex operibus manantes ostenduntur. Postmodum dilectus eam alloquitur, ut ad nuptias eius traducatur. Ecce iam, »Astitit regina a dexteris circumdata uarietate [71 1Kb] .« Eam uero sic alloquens dilectus instruit ut mandata Dei audiat, audita intelligat, intellectis obediat, obediendo carnalia relinquat,  mundum abiiciat, hoc est quod hoc uersiculo comprehendit; ecce primum: »Audi, filia, et uide;« ecce secundum: »Et inclina aurem tuam;« ecce tertium: »Et obliuiscere populum tuum;« ecce quartum: »Et domum patris tui;« ecce quintum: »Et sic concupiscet rex decorem tuum [72 1Kb] .« et te assumet in coniugium. De hoc enim coniugio dictum est: »Propter hoc relinquet homo patrem et matrem et adherebit uxori sue [73_77 1Kb] .« Reliquit Christus Patrem suum, quando equalis Patri se carnem assumendo exinaniuit [78 1Kb] ; reliquit matrem, quando carnem ex ea assumptam quasi uilipendens, passioni se exposuit, adhesit sic uxori sue quia post eam non dereliquit.

Tres nuptias legimus in Euangelio, Christi et Ecclesie  nuptias prefigurantes. Prime in incarnatione, secunde in ascensione, tertie fient in generali resurrectione. Primas fecit mortalibus, secundas angelis, tertias angelis et hominibus. In primis pauperes recreat, in secundis diuites, id est angelos letificat, in tertiis omnes »pascentur et accubabunt, et non erit qui exterreat [79 1Kb] .« De primis dicitur: »Simile est regnum celorum homini regi qui facit nuptias filio suo [80 1Kb] ;« de secundis: »Et uos similes hominibus exspectantibus dominum suum quando reuertatur a nuptiis [81 1Kb] ; de tertiis: »Adueniente sponso, que preparate erant intrauerunt cum  eo ad nuptias [82 1Kb] .« In primis sponsa dotatur, in secundis thalamus a Deo et angelis paratur, in tertiis introducetur. Dos est id quod ad hoc datur uxori, ut habeat unde uiuat, si contigerit ut marito suo careat; quod apud legisperitos dicitur donatio propter nuptias. Nam dos est proprie quod datur uiro eum uxore. Quasi marito caruit, quando Christus in celum ascendit; sed dotem accepit, quando Spiritum sanctum quo consolaretur recepit. »Pignus spiritus accepimus,« ait Apostolus [83 1Kb] . De secundo ait: »uado parare uobis locum [84 1Kb] .« De tertio: »uenite, benedicti Patris mei, percipite regnum quod uobis paratum est ab origine mundi [85 1Kb] .« Sunt et nuptie que facte sunt in Cana Galilee, ubi Christus mutauit aquam in uinum [86 1Kb] . Morales sunt iste nuptie in  quibus affectio, tanquam sponsa, nubit rationi, tanquam sponso. Ratio enim regit affectiones. In his sex sunt hydrie continentes aquam que mutatur in uinum [87 1Kb] , si tamen iehsu intersit. Sex sunt iste hydrie, quia sex sunt motus affectionis; tres prime sunt: appetitus carnalis uoluptatis, appetitus substantie temporalis, appetitus famose laudis. De prima: »Epulati estis super terram et enutristis in luxuria corda uestra [88 1Kb] .« De secunda: 173 »ue qui congregat auaritiam malam domui sue ut sit in excelso nidus eius [89 1Kb] ; de tertia: »Qui se existimat aliquid esse cum nichil sit, et ipse se seducit [90 1Kb] .« In prima est aqua luxurie, in secunda auaritie, in tertia aqua uane glorie, sed adueniente Iesu, id est desiderio  salutis, aqua luxurie mutatur in uinum corporalis afflictionis, aqua auaritie in uinum misericordis largitatis, aqua uane glorie in uinum proprii contemptus et humilitatis. De primo bibit Ioannes Baptista uestitus pilis camelorum [91 1Kb] . Et Paulus: »Castigo corpus meum et in seruitutem redigo [92 1Kb] .« De secundo Iob, ait enim: »Foris non mansit peregrinus et ostium meum uiatori patuit [93 1Kb] ,« et Tobias: »Si multum fuerit tibi, tribue abundanter, et si exiguum, etiam illud stude libenter impertiri [94 1Kb] .« De tertio Abraham cum diceret: »Loquar ad Dominum meum cum sim puluis et cinis [95 1Kb] ,« et Iob: »Qui inclinauerit oculos suos, saluabitur, et qui humiliatus fuerit, erit in gloria [96 1Kb] .« Alie tres sunt iste: contemptus Dei, odium proximi, negligentia  sui. Prima habet aquam ingratitudinis, secunda crudelitatis, tertia dissolutionis.

De prima: »Obliti sunt Deum qui saluauit eos, qui fecit magna in Aegypto, mirabilia in terra Cham, terribilia in mari Rubro [97 1Kb] ;« de secunda: »Filia populi mei crudelis, quasi struthio in deserto [98 1Kb] ;« de tertia: »Ephraim columba quasi seducta, non habens cor; comederunt alieni robur eius, et ipse nesciuit [99 1Kb] .« Sed prima mutatur in uinum, unde ait Iob: »Dominus dedit, Dominus abstulit [100 1Kb] ,« et Ioannes [1 1Kb] : »Si benefacientes et  colaphizati suffertis, hec est gratia apud Dominum;« de secundo: »Discite a me quia mitis sum et humilis corde [2 1Kb] ;« de tertio: »Posuerunt filii Isrel custodes de habitatoribus Ierusalem, unusquisque contra domum suam [3 1Kb] .« Prima aqua mutatur in uinum, scilicet in gratiarum actionem, secunda in mansuetudinem, tertia in circumspectionem. De primo uino bibit Tobias [4 1Kb] , gratias agens Deo de bonis sibi restitutis. De secundo Moyses: »Erat enim mitissimus omnium hominum qui erant in terra [5 1Kb] ;« de tertio bibit Paulus, circumspiciebat enim se cum diceret: »uideo aliam legem in membris meis repugnantem legi mentis mee [6 1Kb] .« Lapidee sunt hydrie, quando homo obstinatus est in malo, uel confirmatus in bono. Hec mulier, scilicet  affectio in suis hydriis solam aquam habet, quando non nubit rationi. uacue sunt hydrie quando nubit rationi, sed iehsu non uocatur ad nuptias qui Saluator dicitur, quia non causa salutis animarum subditur affectio rationi, sed forsitan causa uanitatis, uel lucri, sicut fecerunt philosophi. Iesu uero uocato aqua mutatur in uinum.


Soror mea paruula est, et ubera non habet.

[CARD.] Hec sunt uerba sodalium Christi, uidelicet prophetarum, qui quasi representant Domino beatam uirginem tanquam ad hoc aptam ut carnem assumat ex ea, et dicunt: Soror nostra, uirgo Maria, paruula est per humilitatem mentis, munda quoque et pura tanquam tenella iuuencula, que  nondum habet ubera. Christus autem tanquam acceptans oblatam sibi uirginem subinfert: Quid faciemus sorori nostre in die quando alloquenda est? In illa uidelicet die, quando eam alloquetur archangelus Gabriel et tacentibus sodalibus respondet tota Trinitas, dicens:


Si murus est, edificemus propugnacula super eum argentea. Si ostium est, compingamus illud tabulis cedrinis.

THO.] Muri nomine uel ostii solet Dominus designari. Recte murus, quia Ecclesiam suam omni parte munit ne ab hostibus diripiatur. Ostium quia non nisi per Christum, uel huius societatem Ecclesie, uel celorum regnum intramus. De primo: »Ponetur in ea murale et antemurale [7 1Kb] ;  de ostio Saluator: »Ego sum ostium [8 1Kb] .« Murus fuit in carne apparens; antemurale reuelatio prophetie, quem murum defendit Ecclesia incarnationem eius predicendo. uel murus et ostium potest dici quilibet de fortioribus membris eius, qui alios et defendunt et introducunt in regnum. Isti sunt propugnacula argentea, quando nitore eloquentie sue uirtutes aliorum et suas defendunt. Cedrine tabule sunt exempla antiquorum imputribilia sicut cedrus. His ostium compingitur dum earum abundantia ad perficiendum aliis doctoribus datur. uel  tabule cedrine sunt latitudo uirtutum, quibus abundare debent qui alios ad regimen secum introducunt. Quatuor sunt ciuitates habentes muros et propugnacula: prima Babylonia, secunda Iericho, tertia Ierusalem, quarta Sion. Ciuitas plurium est cohabitatio: in Babylone habitat peccatorum confusio, nam et ipsa confusio interpretatur. Eius murus est obstinatio, propugnaculum desperatio. Audi ciuitatem: »Tu uero odisti disciplinam et proiecisti sermones meos retrorsum; si uidebas furem, currebas cum eo [9 1Kb] ,« etc. Audi murum obstinationis: »Peccator cum uenerit in profundum malorum, contemnit [10 1Kb] .« Audi propugnaculum desperationis: »Maior est iniquitas mea quam ut ueniam merear,« ait Cain [11 1Kb] . In ciuitate Iericho quod dicitur luna propter  mutabilitatem, iuxta illud: »Stultus ut luna mutatur [12 1Kb] ,« est quasi multitudo ciuium rerum mundanarum uarietas. Est murus prosperitas. Est propugnaculum infida securitas. Audi ciuitatem: »Omne quod in mundo est, concupiscentia carnis est et concupiscentia oculorum et superbia uite [13 1Kb] .« Audi murum prosperitatis: »Auersio paruulorum interficiet eos, et prosperitas stultorum perdet illos [14 1Kb] .« Propugnaculum infide securitatis erigunt »qui confidunt in uirtute sua, et in multitudine diuitiarum suarum gloriantur [15 1Kb] ,« inde Iob: »Ego, inquit, uidi stultum firma radice et maledixi pulchritudini eius statim [16 1Kb] .« Ierusalem uisio pacis dicitur, in ea enim habitat uirtutum pax et concordia.  Eius murus est patientia, propugnaculum in circumspiciendo sapientia, habitatores sunt uirtutes concordes, quas Paulus proponit: »Charitas, pax, gaudium, patientia, bonitas, benignitas [17 1Kb] ,« etc. Murus patientie possessionem conseruat, unde: »In patientia uestra possidebitis animas uestras [18 1Kb] .« Propugnaculum sapientie, longe uisum porrigit ad prouidendum, inde ait ille sapiens:

Quod sequitur specta quodque imminet ante uideto.
Inde etiam grauior ictus hostem ferit, et sic sapientia uincit malitiam [19 1Kb] . Sion specula dicitur. In ea enim ciues sunt uisiones supernarum beatitudinum, murus est Christi amor, propugnaculum eius desiderium, unde Isaias: »Urbs fortitudinis nostre Sion,  Saluator ponetur in ea murus et antemurale [20 1Kb] .« Babylonis muros ne perficerentur inhibuit Deus, linguarum intelligentia ablata, quia obstinationis sunt principium malorum consilia, unde Apostolus: »Corrumpunt mores bonos colloquia praua [21 1Kb] .« Muros Iericho destruxit Iosue septeno circuitu et tubarum sonitu [22 1Kb] . Quia predicatione septem uirtutum, uel septem sacramentorum, uel septem donorum Spiritus sancti, Saluator noster quod Iosue interpretatur, mundi prosperitatem et infidam securitatem destruit, unde ipse ait: »Confidite, ego  uici mundum [23 1Kb] .« Muro tuo inexpugnabili circumcinge nos, Domine, clamant habitatores Ierusalem. Sed multa est angustia, ut edificentur muri Ierusalem, id est patientia, sicut filii Isrel reuertentes a captiuitate, una manu locabant lapidem, alia uero tenebant gladium ad defendendum. Muri uero Sion et propugnacula edificantur in frequenti supernorum inspectione. Quia quanto plus superna inspicimus, tanto amplius Christum diligimus et desideramus. De hac sic roborata, clamat propheta: »Alieni non transibunt per eam amplius [24 1Kb] .« Sed sub Iuda Machabeo, alieni arcem tenebant [25 1Kb] .« Nam multi bene uiuunt et confessione se purgant, quos tamen mundi sollicitudo et maligni spiritus quantum possunt retardant, ne per speculationem supernorum  ad uehementiam amoris et desiderii se erigant.

Moraliter murus anime fidelis est struthio bone operationis; propugnacula sunt, solers custodia, uel murus est ordo uirtutum; hostes, carnales affectiones, que ordinem uirtutum interrumpunt. Hunc murum Dominus dissipari permittit, cum anima uitiis non resistit, unde Ieremias: »Cogitauit Dominus dissipare murum filie Sion [26 1Kb] . Hos muros Dominus dissipare cogitat, dum peccantes patienter exspectat, cogitat et destruit, dum impenitentes hostibus puniendos relinquit; etiam turres hostibus traduntur, cum uirtutibus excellentioribus uitia dominantur: »Tradidi, inquit Dominus, in manus inimici muros turrium eius [27 1Kb] .« Primus murus indissolubilis est, quia est de coctis lateribus, secundus  potest transiri, quia est de comportatis aggeribus, tertius robustus est quia ferreus, quartus splendidus est, quia de pretiosis lapidibus. De primo: »uenter meus ad Moab quasi cithara sonabit et uiscera mea ad murum cocti lateris [28 1Kb] ;« de secundo ad Ezechiel: »Sume tibi latera et pinges in ea Ierusalem,« et dicitur inter cetera, »comportabis aggerem [29 1Kb] ;« de tertio in eodem: »Sume tibi sartaginem ferream, et pones eam murum inter te et ciuitatem [30 1Kb] ;« de quarto: »Et erat structura muri ex lapide iaspide [31 1Kb] .« Horum duorum extremorum propugnacula sunt aurea ex caritate, argentea in predicatione, ex pretiosis lapidibus in operatione. Ostium dicitur Christus, ostium prelatus, ostium  hominis sensus. De primo: »Ego sum ostium [32 1Kb] ;« de secundo Iob: »Quis conclusit ostiis mare, quando erumpebat quasi de uulua procedens [33 1Kb] ?« Mare est mundus, uulua conceptus carnalis cogitationis. De tertio, »Pone, Domine, custodiam ori meo, et os circumstantie labiis meis [34 1Kb] .« Primus, id est Christus, aliquando clauditur, aliquando aperitur. Clauditur reprobis, unde: »Que parate erant intrauerunt cum eo ad nuptias, et clausa est ianua [35 1Kb] ,« scilicet fatuis uirginibus. Aperitur predestinatis, unde Iob: »Ostium meum patuit uiatori [36 1Kb] ,« scilicet  tendenti ad regnum celorum. Tertium clauditur improbis, unde: »Quia indignos uos fecistis uerbi Dei, ecce conuertimur ad gentes [36* 1Kb] .« Aperitur benignis, unde: »Oues mee uocem meam audiunt [37 1Kb] ,« unde Deus contra fluctus diluuii clausit ostium arce, ipsis cessantibus aperuit [38 1Kb] . In hominibus est triplex ostium, scilicet morale: primum est sensualitatis, secundum intelligentie, tertium affectionis. Primum enim est sensuum operatio, secundum discretio, tertium deliberatio. Ostium sensuum clauditur mundi illecebris, ne intrent ad interiora, inde est quod Lot, instantibus Sodomitis, occludebat ostium post tergum suum [39 1Kb] . Si uero intrent illecebre, retinentur ad ostium discretionis, ut ibi discernatur an bonum sit an malum. Inde dicitur mulieri fundenti  oleum: »Claude ostium super te et super filium tuum [40 1Kb] ,« scilicet cum deprehenderis malum. Quod si euaserit usque ad ostium deliberationis, ut deliberet anima, faciat an non, claudatur ostium, inde est: »Cum oras, intra in cubiculum tuum, et clauso ostio, ora Patrem tuum [41 1Kb] .« Primum aperitur, ut ad laudandum Creatorem uideat pulchritudinem creaturarum, uel ut sumat a bonis exemplum, unde cum Moyses egrederetur ad tabernaculum, filii Isrel erant in ostiis papilionum suorum [42 1Kb] . Secundum aperitur ad bonum, postquam a malo est discretum; unde Abraham stans in ostio tabernaculi sui, uidit tres uiros, tres uidit et unum adorauit [43 1Kb] . Tertium aperitur quando bonum a malo discretum, pulsat ad  ostium deliberationis et deliberatur faciendum et sic introducitur ad effectum, et sic intendit in Deum; unde Elias in ostium spelunce uidit Dominum transeuntem, unde ipse ait: »Ecce ego sto ad ostium et pulso, si quis aperuerit mihi, intrabo ad illum et cenabo cum illo, et ille mecum [44 1Kb] .« Ista compinguntur tabulis cedrinis propter odorem cedri et incorruptionem. Primum enim ostium quod est Christus, incorruptibile fuit, unde: »Nos audiuimus quia Christus manet in eternum [45 1Kb] ,« et odoriferum, inde Apostolus: »Benedictus Deus qui manifestat per nos ubique odorem notitie sue [46 1Kb] .« Et secundum ostium, id est prelati, odoriferum est, sicut docet Apostolus ad Timotheum: »Oportet, ait, episcopum esse irreprehensibilem, hospitalem, prudentem,  sobrium, pudicum, doctorem [47 1Kb] ,« ecce odor. Audi incorruptibilem: »Non uinolentum, non percussorem, non litigiosum, non cupidum [48 1Kb] .« Et tertium ostium similiter, id est sensus interiores et exteriores sunt incorrupti, sicut docet Apostolus: »Timeo ne sicut serpens Euam astutia sua seduxit, ita corrumpantur sensus uestri a caritate Christi [49 1Kb] .« Audi alium apostolum docentem odorem bonum: »Quis sapiens, ait, et disciplinatus inter uos ostendat ex bona conuersatione opera sua [50 1Kb] ?« Ista ostia compinguntur tabulis cedrinis. Sed istud  compingere dicitur a compingo, compingis, compegi, quod est formare; non a compingo, compingis, compinxi.


Si murus est, edificemus super eum propugnacula argentea; si ostium, compingamus illud tabulis cedrinis.

[CARD.] Quibus uerbis uirgo respondens introducitur, ac si dicat: Fiat mihi sicut dixistis, et edificate super me propugnacula argentea, quia


Ego murus, et ubera mea sicut turris, ex quo facta sum coram eo quasi pacem reperiens.

[THO.] Ego murus recte cognominor, quia diuinis sum compacta lapidibus, quia glutino caritatis adunata, 174 quia super fundamentum immobile locata sum, quia nullo ictu arietis heretici  possum deiici.

Sunt quoque in me quidam eximia uirtute prediti, unde et turris dicuntur, quia impetus peruersorum non formidant. Et ubera sunt dum paruulos simplici doctrina lactant; et hoc ipso largiente percepi, ex eo tempore ex quo facta sum coram eo quasi pacem reperiens, id est ex quo donum pacis sue per uerbum reconciliationis mihi prestare dignatus est; et hanc fortitudinem non ex me, sed per ipsum acquisiui, ex quo mihi donum pacis mee contulit, unde de ea pace adhuc mihi prosequi placet. Est pax uera, est pax inordinata, est pax ficta, est pax repudiata. uera est quando simpliciter ab utraque parte custoditur; inordinata est, quando propter  conseruandam pacem proximi Deus offenditur; ficta est, quando sic in corde non habetur, ut exterius ostenditur; repudiata est, quando ab altero offertur et ab altero respuitur. Item pax uestra aliquando perit. Sed hanc primo iustus reperit, secundo aperit, tertio parit. Perit quando Deus offenditur; iustus reperit, quando Deus reconciliatur; aperit, quando uerbo et opere reconciliatur Deus et ostenditur; parit, quando ab eo inter discordes pax reformatur. Pax perit, sicut scriptum est: »Non est pax impiis [51 1Kb] .« In reconciliatione reperitur, unde: »Ego cogito cogitationes pacis et non afflictionis [52 1Kb] ,« ait Dominus. Aperire docet Apostolus, dicens: »Pacem sequimini cum omnibus et sanctimoniam, sine qua nemo Deum uidebit [53 1Kb] .« Pacem parere monet Dauid:  »Custodi innocentiam et uide equitatem, quomodo sunt reliquie homini pacifico [54 1Kb] ,« id est facienti pacem. Ecce in talibus est sponsa murus, qui, supple, in pace ambulant. Propter pacem enim ipsa dicitur murus, ipsa enim pax est murus. Hic fundatur quando pax reperitur; crescit, quando aperitur; cumulatur, quando paritur. Iste murus pacis omnes in pace unanimes, quasi ciues unius ciuitatis ambiens, securos in Domino requiescere facit, ut dicant: »In pace in idipsum dormiam et requiescam [55 1Kb] .« Dominus quoque in eis et cum eis requiescit, quia  sicut ait Dauid: »In pace factus est locus eius et habitatio eius in Sion [56 1Kb] .« In Sion erat turris cui comparat sponsa ubera sua; prelatos iuxta allegoriam in quibus est dilecti habitatio. Est pax de inferno, pax de mundo, pax de celo. Pax de inferno est conuenientia cum uitiis et in iniquitate, pax de mundo est tranquillitas in diuitiis et felicitate, pax de celo quieta possessio gratiarum in bona uoluntate. Prima est pessima, secunda periculosa, tertia tutissima. Prima est pax fera, secunda pax adultera, tertia pax uera. De prima: »Cum fortis armatus custodit atrium suum, in pace sunt ea que possidet [57 1Kb] .« De secunda: »Non quomodo mundus dat pacem ego do uobis [58 1Kb] .« De tertia: »Pacem meam do uobis, pacem relinquo uobis [59 1Kb] .« De duabus primis  dicitur: »Pax, pax, et non erat pax [60 1Kb] .« Illas paces non uenit iehsu mittere, sed foras mittere, ut huic tertie locus fieret. »Fortis itaque armatus,« id est diabolus, »custodiebat atrium suum.« Hic prius pulsat ad ostium, secundo se recipit in angulum, tertio possidet atrium: ostium, scilicet sensus corporis, angulum secrete cogitationis, atrium uitiose euagationis. Primum ut intreat, secundum ut decipiat, tertium ut possideat. In ostio loquitur »uerbis pacificis in dolo [61 1Kb] .« In angulo allicit false securitatis osculo, in atrio percutit gladio. Hoc ordine usus est Ioab, quando occidit Amasam [62_64 1Kb] . Primo enim ait: »Salue, frater;« secundo »apprehendit mentum eius, et osculatus est eum;« tertio »arripuit pugionem, et percussit eum, et occidit.« Igitur,  quia pax mundi transitoria est, que est in diuitiis, »Diuitie si affluant, nolite cor apponere [65 1Kb] .« Sunt enim quidam qui eis cor supponunt, quidam qui apponunt, quidam qui opponunt. Supponunt qui student parcitati, apponunt dediti prodigalitati, opponunt qui sue subueniunt necessitati. Primi sunt ministri auaritie, secundi serui uane glorie, tertii filii temperantie. Primorum

Feruet auaritia, miseraque cupidine pectus
Querit, et inuentis miser abstinet, et timet uti.
His dicit Dominus: »Nolite thesaurizare uobis thesauros in terra, ubi erugo et tinea demolitur [66 1Kb] .« Secundi uident

Quod genus et formam regina pecunia donat.
 Et ideo,

Seruiet eternum, quod paruo nesciet uti.
De quibus dicitur: »Precipe diuitibus huius seculi non altum sapere nec sperare in incerto diuitiarum [67 1Kb] .« Tertiis:

uirtus est medium uitiorum utrinque reductum.
His dicitur: »Si multum fuerit, tribue abundanter; si exiguum, etiam illud stude libenter impertiri [68 1Kb] .« Figuram primi tenuit ille diues cui dixit Dominus: »Si uis perfectus esse, uende omnia que habes et da pauperibus [69 1Kb] .« Figuram secundi diues ille purpuratus,  qui »epulabatur quotidie splendide [70 1Kb] .« Figuram tertii, illi qui dicebant: »Ecce nos reliquimus omnia et secuti sumus te [71 1Kb] .« Ex his est pax mundi, hinc ait Ezechias: »Bonus sermo Domini, tamen sit pax in diebus meis [72 1Kb] .« Sed uos »rogate que ad pacem sunt Ierusalem [73 1Kb] .« Hec est pax uera que de celo descendit. Est pax uera, est uerior, est uerissima. uera est inter fratres unanimitatis gratia, uerior est in tribulatione patientia, uerissima Dei uirtus et Dei sapientia. Prima est uera, quia fratribus est »anima una et cor unum [74 1Kb] ;« secunda uerior, quam non dissoluit impetus tentationum; tertia uerissima, quia »est pax nostra que fecit utraque unum [75 1Kb] .« De prima: »Pacem sequimini cum omnibus et sanctimoniam, sine qua  nemo Deum uidebit [76 1Kb] ;« de secunda: »Cum his qui oderunt pacem eram pacificus [77 1Kb] ;« tertia est »pax Dei que exsuperat omnem sensum.« De duabus primis dicit propheta: »Domine, dabis pacem [78 1Kb] ,« pacem quia in te sperauimus; de tertia dicit: »Ecce ego declino in eos, ut flumen pacis [79 1Kb] .« In hac pace nostram estimamus requiem, uel exspectamus; unde: »In pace in idipsum dormiam et requiescam [80 1Kb] .« Ponamus turrim, et sit Christus in fundamentis, apostoli in parietibus, martyres in propugnaculis. Hec habet altitudinem et fortitudinem. Audi fortitudinem: »uenerunt flumina, flauerunt uenti, et impegerunt in domum illam, et non potuit moueri: fundata enim erat supra firmam petram  [81 1Kb] ,« scilicet Christum. Audi et altitudinem: »Qui sunt isti qui ut nubes uolant et quasi columbe ad fenestras suas [82 1Kb] ?« Hi enim edificant nobis aliam turrim. In inferiori statione eius, sunt opera hominum; in media, opera angelorum; in suprema, opera Dei. Opera hominum sunt penitentia in se, misericordia in proximum, pietas in Deum. Opera angelorum sunt, Deum laudare, fungi eius legatione, nos uisitare. Opera Dei tria sunt: sunt enim opera conditionis, opera reparationis, opera informationis. De primo dicitur: »In principio creauit Deus celum et terram [83 1Kb] .« De secundo: »Ecce ueniet propheta magnus, et ipse renouabit Ierusalem.« De tertio: »Qui reformabit corpus humilitatis nostre configuratum corpori claritatis sue [84 1Kb] .« Item edificatur  nobis turris, et in fundamento est umbra, in pariete corpus, in summo spiritus. uel aliis uerbis idem: In fundamento est figura, in pariete res, in summitate ueritas. Figura fuerunt ea que facta sunt sub lege naturali, et sub lege scripta. Res sunt sacramenta noue legis, que sunt uisibilia, et in predictis significata, ut baptismus. Spiritus uel ueritas est spiritualis gratia et inuisibilis, per illa uisibilia sacramenta nobis collata. Moraliter uero turris erigitur: in hac est fundamentum, cogitatio recta, paries, meditatio prouida, summitas, contemplatio  clara. In hac caritas precipit, ratio disponit, sensus perficit. Qui sunt in hac turri clamant: »Esto nobis, Domine, turris fortitudinis a facie inimici [85 1Kb] .« Et Dominus ibi confregit potentias, arcum, scutum et gladium et bellum. In arcu fraudulenta aduersatio, in gladio aperta impugnatio, in scuto occulta peccatorum suorum defensio, in bello uero aperta sui erroris protectio. Hanc ultimam turrim dicimus esse duo ubera moralia, scilicet rationem et affectionem, et ubera mea sicut turris.


Ego sum murus.

[CARD.] Addit quoque: et ubera mea sicut turris, ex quo facta sum coram eo quasi pacem reperiens. Beata siquidem uirgo murus est nostre defensionis et super eam edificauit tota Trinitas propugnacula argentea.  Hoc enim ad defensionem Ecclesie tota Trinitas edificauit in ea, ut precibus suis bene sonantibus inimicum repellat, et hoc signatur in argento, quod ceteris metallis dulcius sonat. Cum ergo dixisset: Ego sum murus, subiunxit: Et ubera mea sicut turris. Ac si dicat: Misericordia mea et pietas mea, quibus quasi uberibus, suffragiorum dulcedine, lacto filios Ecclesie, sunt turris munimentum, scilicet refugium et securitas peccatorum, et hoc ita ex quo sic accepta, sic grata, sic placita facta sum coram eo, ut essem quasi pacem reperiens, id est uere pacem reperiens; et faciens inter Deum et hominem, ut essem pacifica, tanquam murus ueri pacifici, mediatrix mediatoris murus. Quod autem dicitur: Si ostium  est, compingamus illud tabulis cedrinis, sic intelligite. Siquidem Christus se uocat ostium, et murus hic uocatur ostium, sed aliter et aliter. Nam Christus dicitur ostium, id est apertura, siue uia per quam intratur ad uitam: quod ipsi soli conuenit, unde de se ipso discretiue dicit: »Ego sum ostium [86 1Kb] ,« et non alius. Ostium quoque dicitur compactio tabularum, per quam maleuolis clauditur ingressus in domum. Unde et hic dicitur: Si ostium est, compingamus illud tabulis cedrinis. Beata uirgo ostium est in Ecclesia, que malignis obsistit spiritibus, ne ad deuotos suos intrent et accedant sicut uolunt, et hoc ostium tot tabulis est compactum a sancta Trinitate, quot in ea sunt uirtutes et priuilegia dignitatum. Et he tabule cedrine dicuntur, quia imputribiles  sunt, et odorifice, et per humilitatem in profundum radicate, creuerunt in immensum. Sequitur:


uinea fuit pacifico in ea que habet populos. Tradidit eam custodibus, uir affert pro fructu eius mille argenteos.

[THO.] Loquitur Ecclesia adolescentulis suis. Pacificus est sponsus, scilicet faciens pacem. In cuius pace fuit uinea eadem, scilicet que est Ecclesia, de qua in Euangelio: »Simile est regnum celorum homini patrifamilias, qui exit primo mane conducere operarios in uineam suam [87 1Kb] .« Hec habet populos  que de Iudeis et gentibus est congregata. Custodes huius uinee sunt prophete, apostoli successoresque eorum. Custodes sunt angeli, qui pro eo curam gerunt. uir affert pro fructu eius mille argenteos. uir in hoc loco dicitur quilibet perfectus, qui omnia temporalia sua bona relinquit, ut habeat fructum eius. Fructus autem laborum qui pro Domino temporaliter fiunt, perceptio est cum Domino sempiterne quietis et regni, unde ait: »Posui uos ut eatis et fructum afferatis, et fructus uester maneat [88 1Kb] .« Hec uinea est anima cuius quatuor hic ostenduntur prouectus uinee cuilibet congruentes. In primis aura temperata, secundo post hec germina, tertio custodia, quarto fructuum copia: aura pacis, germina uirtutis, custodia circumspectionis,  fructus eterne retributionis. In aura pacis nouitas nutritur; in germine uirtutis, nutrita roboratur; in custodia circumspectionis ne deficiat precauetur; in fructu eterne remunerationis, labor eius consumetur. Ad auram pacis inuitat Apostolus cum dicit: »Ecce nunc tempus acceptabile, ecce nunc dies salutis, nemini dantes ullam offensionem [89 1Kb] .« Ad robur uirtutis inuitabat, dicens: »Obsecro uos ut digne ambuletis uocatione qua uocati estis, cum humilitate et mansuetudine, cum patientia supportantes inuicem in caritate [90 1Kb] .« Custodiam admonebat Christus in Euangelio: »Si sciret, ait, paterfamilias qua hora fur uenturus esset, uigilaret utique et non sineret perfodi domum suam [91 1Kb] .« Ad  fructum animabat, cum diceret illud quod iam posuimus: »Ego elegi uos et posui uos ut eatis et fructum afferatis et fructus uester maneat.« Igitur prius ad nutriendum nouitatem, necessaria est aura pacis, ne aura pestilens aquilonis, nouitatem exstinguat. Hec enim in tribus solet nocere, scilicet gelu, grandine, pluuia: gelu torporis, grandine aduersitatis, pluuia prosperitatis. Torpor enim ingerit future asperitatis horrorem et impedit conuersationem. Aduersitatis grando ferit cum impetu et frangit iam adultum uirtutis germen. Alluuio prosperitatis blanditur et marcescere facit interne deuotionis et exterioris ad exemplum ostense honestatis florem. De primo ait Salomon: »Piger propter frigus arare noluit, mendicabit ergo in estate et non dabitur  ei [92_93 1Kb] .« Item: »Abscondit piger manum suam sub axella nec ad os suum applicat eam [94 1Kb] .« De secundo dicitur: »Exterminauit eam aper de silua, et singularis ferus depastus est eam [95 1Kb] .« Et illud: »Omnes persecutores eius apprehenderunt eam inter angustias [96 1Kb] .« Et Ezechias: »Generatio mea ablata est et conuoluta est a me, quasi tabernaculum pastorum [97 1Kb] .« De tertio ait propheta: »Flos Libani elanguit [98 1Kb] .« Et Ieremias: »Quomodo obscuratum est aurum, mutatus est color optimus [99 1Kb] ?« Idem: »Egressus est a filia Sion omnis decor eius [100 1Kb] .« Et illud: »Omnes qui glorificabant eam, spreuerunt  illam, quia uiderunt ignominiam eius [1 1Kb] .« Ecce de uinea que fuit pacifico in ea, id est in aura pacis. Sequitur de germinibus uirtutum. Hec enim sunt populi in anima habitantes. Quod sic dicitur in loco: Qui habet populos, id est 175 uirtutes in anima habitantes.

Ut igitur crescant germina uirtutum, oportet ut uinea, anima scilicet, diuina rigetur gratia. Rigatur itaque deuotione, cuius sunt tres species: Zelus, compassio, beneuolentia, Tripliciter igitur rigatur, scilicet zelo, compassione, beneuolentia. Deuotio est bonus feruor mentis quem mens non ualens continere, certis demonstrat indiciis; hec itaque habet in se zelum in eos qui contra Dei uoluntatem sunt; compassio uero est in eos qui sustinent calamitatem;  beneuolentia est, qua se roganti promptum exhibet homo. Sed ut uerum fatear, oportet ut rigetur de fontibus Isrel. Septem fontes Isrel sunt septem dona Spiritus sancti, que frequenter dicta sunt, scilicet: Spiritus sapientie, spiritus intelligentie, spiritus consilii, spiritus fortitudinis, spiritus scientie, spiritus pietatis, spiritus timoris Domini. De spiritu sapientie profluit aqua doctrine, spiritus intelligentie emittit riuulum prouidentie, de fonte consilii procedit uena solatii, de fonte rectitudinis procedit robur boni operis, emittit fons scientie gemitum doloris, qui enim addit scientiam addit et dolorem, reddet autem fons pietatis debitum compassionis, riuulus uero timoris, dat fructum confessionis. His itaque uinea quasi septem  fontibus rigatur, ut germina uirtutum crescant. Inter septem dona Spiritus sancti, primus est timor qui congruit humilibus; de quibus dicitur: »Beati pauperes spiritu [2 1Kb] ,« non inflati, non alta sapientes, sed timentes [3 1Kb] ; secunda est pietas, que conuenit mitibus, qui enim pie querit, honorat sancta, non reprehendit, non resistit, quod est mitem fieri; tertia scientia que conuenit lugentibus, pro his quibus malis usi sunt; quarta fortitudo que conuenit esurientibus et sitientibus, quia desiderantes gaudium, laborant de ueris bonis, a terrenis cupientes auerti, quinta consilium conuenit misericordibus, quia unicum remedium est de tantis malis exui, dimittere aliis et commodare, sicut uolumus  nobis fieri; sexta, intellectus conuenit mundis corde, qui purgato oculo possunt uidere quod oculus non uidit; septima, sapientia conuenit pacificis. In quibus nullus motus est rebellis, sed omnia obtemperant spiritui. Ecce quomodo aura pacis nutrit nouitatem, quomodo etiam germina uirtutum crescant. Sed pro nichilo laborauimus nisi custodiamus, unde sequitur:

Tradidit eam custodibus. Custodes autem uirtutum diximus circumspectionem. Sunt autem quatuor quibus circumspectio exercetur: Timor, cura, necessitas, affectus. Timor est anxietas periclitandi,  cura est sollicitudo euadendi incommodi aut commodi adipiscendi, necessitas est debitum dandi aut indigentia accipiendi, affectus est desiderium perfruendi. Timor premit, cura trahit, necessitas ligat, affectus uulnerat. Sic cum ramos arboris extendimus, aut supponimus ei pondera, que deorsum premant, aut subtus alligamus, que deorsum trahant, aut iuxta affigere stipites curamus et alligare ramos, ne sursum eleuentur, sed in latum diffundant, aut ipsi nudo trunco infigimus surculos ut ibi crescentes arborem uestiant. Timor igitur est quasi pondus superpositum, cura quasi pondus subtus appensum, necessitas est similis stipiti qui ligat, affectus est quasi surculus qui infixus uulnerat. Ista quatuor nascuntur ex quatuor generibus  malorum, que homo sustinet in hoc mundo, hec sunt: Ira Dei, uanitas mundi, infirmitas humane conditionis, inuidia diaboli. Ira Dei est, cum flagellis atterimur; uanitas mundi est, cum modum excedendo necessitatis, in uoluptatem abimus; infirmitas humane conditionis est quod facile ledimur aduersis, et difficile ad bona agenda conualescimus; inuidia diaboli est, cum ipso instigante ad uitia inflammamur. Igitur ira Dei timore premit, uanitas mundi curas superuacuas inuitando uel immittendo deorsum trahit, infirmitas humane conditionis, diris nos necessitatibus ligat, inuidia diaboli, illicitis desideriis nos inflammando uulnerat. Igitur caute hec circumspiciendo, lapsum facilius uitamus. Igitur  sic, custoditis germinibus uirtutum, restat ut, omnia relinquentes, ad fructus percipiendos tendamus. Hoc est enim relinquere omnia, afferre mille argenteos. Unde, quomodo »beati pauperes spiritu?« ecce relinquitur timor superbie, sed accipitur fructus, scilicet: »quoniam ipsorum est regnum celorum [4_5 1Kb] .«---»Beati mites,« ecce relinquitur crudelitas, accipitur fructus, scilicet: »quoniam ipsi possidebunt terram,« scilicet hic anime sue, in futuro uero corporis et anime uel celestis patrie. »Beati qui lugent,« ecce relinquitur gaudium mundi, sed accipiunt fructus, »quoniam ipsi consolabuntur a Domino [6 1Kb] .«---»Beati qui esuriunt et sitiunt iustitiam,« reliquisti proximum et Dei iniuriam, sed accipis fructum, »quoniam ipsi saturabuntur  [7 1Kb] :«---»Ut edatis et bibatis super mensam in regno meo,« ait Dominus [8 1Kb] . »Beati misericordes,« reliquisti duritiam cordis, sed fructum audi, »quoniam ipsi misericordiam consequentur [9 1Kb] ,« in iudicio ubi remittetur eis. »Beati mundo corde,« reliquisti immundas mundi illecebras, sed sequitur fructus: scilicet uisio Dei, »quoniam, ait, ipsi Deum uidebunt [10 1Kb] .«---»Beati pacifici,« reliquisti seditiones, sed fructus est esse filium Dei, »quoniam, ait, filii Dei uocabuntur [11 1Kb] .«---»Beati qui persecutionem patiuntur,« reliquisti ultionem et murmurationem, sed habes fructum, scilicet  »regnum celorum [12 1Kb] .« uir igitur istas affert uirtutes, contraria relinquit et fructum accipit.


uinea fuit pacifico in ea.

[CARD.] Igitur amici et sodales Christi, tanquam respondentes ad uerbum uirginis, que dixerat: Facta sum coram eo quasi pacem reperiens; subiiciunt de illa pace, quam inuenit domina, quid factum sit in ea. Et dicitur quod in illa pace, quam inuenit in beneplacito Domini tunc quando in eius utero, in osculo reconciliationis et pacis, humane nature unita est diuina. In illa, inquam, pace facta fuit uinea pacifico uiro, scilicet Salomoni. Et ut intelligatur de uinea spirituali, subdit: Que habet populos, tradidit eam custodibus. Ac si dicatur: Illa uinea que facta fuit pacifico ut eius  esset, ipsa habet populos, quia ipsa Ecclesia ex multis populis adunata, et ipse pacificus tradidit eam custodibus, uidelicet Ecclesiarum prelatis. Quem autem fructum Dominus uinee, quem fructum custodes habeant ex uinea, sequens sermo ostendit cum dicitur: uir affert pro fructibus eius mille argenteos. uir, scilicet Christus dominus uinee, qui solus est uere uir per uirorem immarcescibilem, ipse affert pro fructu eius, id est loco fructus, mille argenteos, hoc est laudem perfectam, nam per mille perfectio, per argentum sonus laudis exprimitur, assignaturque diuine perfectioni, cui nichil deest, nichil aliud accrescit ex uinea sua, nisi laus et laudis materia. Quantum autem Dominus diligat hanc uineam ostendit breuis interpositio,  tanquam ex persona Domini subiecta, dicentis:


uinea mea coram me est. Mille tui pacifici, et ducenti his qui custodiunt fructus eius.

[THO.] uinea mea coram me est, etc. Ut prius quam ad solitam explanationem perueniam non nulla forsan non contemnenda premittam, uideamus quanta sit Domini nostri sollicitudo pro Ecclesia sua; nam per uineam intelligi Ecclesiam, et in prophetis et in Euangelio attestantur qui sacram Scripturam tractant omnes. uinea igitur, inquit, mea coram me est; unde in Euangelio Dominus: »Semper uobiscum sum, usque ad consummationem seculi [13 1Kb] .« Ipse igitur Dominus misericors semper habet uineam suam pre oculis suis nec  deficit ei in necessariis. Dedit priusquam abiret, unde uirtutum sumeret incrementa, dedit unde contra uitia sumeret antidota, septem uidelicet ecclesiastica sacramenta. Neque tamen in necessitatibus ille deest, quin etiam in singulis palmitibus miserationis sue prouentum ostendit, usque adeo ut nusquam oculos miserationis sue ab ea deflexisse uideatur, ut uere semper dicere posset: uinea mea coram me est. Coram te, inquam, Domine, non ut quam punias pro peccatis, sed ut cui subuenias in necessitatibus. »Delicie enim tue cum filiis hominum [14 1Kb] « Neque uis »mortem peccatoris, sed  ut conuertatur et uiuat [15 1Kb] .« Ceterum cum ita sit, quod uinea Domini semper est coram eo, magna nobis incussa est caute uiuendi necessitas, cum cuncta agamus coram oculis cuncta cernentis, et de cunctis districtissimam rationem exacturi. uerum ut cognoscamus quanto sit ad miserendum quam ad puniendum paratior. uinea, inquit, mea coram me est: non dicit uinea hominum aut, ut uere dicere posset, uinea peccatorum, sed uinea mea; de qua tamen Ieremias [16 1Kb] : »Ego plantaui te uineam electam, omne semen uerum: quomodo ergo conuersa es mihi in prauum, uinea aliena?« Si igitur in ueritate steterit et semen uerum seruauerit, uinea Domini erit, alioquin uinea aliena; uinea, inquam, diaboli, quam Dominus »exspectat ut faciat uuas  et facit labruscas [17 1Kb] .« Et ideo »nequaquam calcator uue solitum celeuma cantabit [18 1Kb] .« uinee autem Domini corruptio uinitoribus magna ex parte imputanda est, nam qui eam construere debent sepe demoliuntur. Unde conqueritur Dominus: »Pastores multi demoliti sunt uineam meam [19 1Kb] .«

His prelibatis, ut ad calcem operis altius inquirendi occasionem demus, ad instituta redeamus.

uineam meam, ait dilectus, tradidi custodibus, ut eam excolerent uerbis et exemplis, sed sic ut nichilominus, quid in ea agatur, intendam, quo quisque animo, qua industria laboret, aspiciam. His enim qui modo predicto omnia reliquerunt, sicut dictum est, retribuam; sed hos qui eam custodiunt, amplius remunerabo, quia custodiunt fructus eius.  Millenarius enim et centenarius, quia uterque perfectus est numerus, uterque positus est pro retributione eterna; que perfecta erit. Sed centenarius duplicatus, ampliora doctorum perfectorum premia designat, unde Apostolus: »Qui bene presunt presbyteri, duplici honore digni habeantur, maxime qui laborant in uerbo et doctrina [20 1Kb] .« Ac si dicat: Mille tui argentei pacifici, et ducenti argentei pacifici his qui custodiunt fructus eius. Qui enim geminum in presenti laborem subeunt, et ipsi »sobrie, et iuste, et pie uiuendo [21 1Kb] ,« et Ecclesie fructus ne deficiant, ne ab hostibus diripiantur, sua predicatione tutando, gemina dona consequentur. Pacifici dicuntur argentei, id est bona que hic faciunt,  quia in recipiendo premio pro eis pacem eternam habebunt. Quidam sunt quos Dominus repellit, quidam a quibus faciem suam auertit, quidam quos coram facie sua constitui. De quibus: uinea mea coram me est. De primis est peccator, qui »cum uenerit in profundum malorum, contemnit [22 1Kb] ;« de secundis est ille quem Dominus ad tempus cadere permittit, et fortior resurgit; de tertiis est ille quem Dominus post lapsum releuat, et deinceps se custodit. Primos plangit Dauid sic: »Utquid, Deus, repulisti in finem, iratus est furor tuus super oues pascue tue [23 1Kb] ?« De secundis:  »Auertisti faciem tuam a me, et factus sum conturbatus [24 1Kb] ;« unde ipse rogat: »Ne auertas faciem tuam a me, ne declines in ira a seruo tuo [25 1Kb] .« De tertio nos idem admonet sic: »Preoccupemus faciem eius in confessione [26 1Kb] ;« unde Iacob exsultabat, dicens: »uidi Dominum facie ad faciem et salua facta est anima mea [27 1Kb] .« Primi non formidant iudicis seueritatem, secundi cognoscunt suam infirmitatem, tertii sentiunt Dei benignitatem. De primis dicitur: »Secundum duritiam autem tuam et cor impenitens thesaurizas tibi iram in die ire et reuelationis iusti iudicii Dei [28 1Kb] .« Secundi dicunt cum Paulo: »Non inuenio in me, id est in carne mea, bonum [29 1Kb] ;« et cum Iob: »Ecce non est auxilium mihi in me [30 1Kb] ;« et cum Dauid: »Miserere  mei, Domine, quoniam infirmus sum; sana me, Domine, quoniam conturbata sunt omnia ossa mea [31 1Kb] .« Tertii dicunt: »Tu, Domine, suauis et mitis et multum misericors omnibus inuocantibus te [32 1Kb] .« Ista est uinea de qua dicit: uinea mea coram me est: scilicet a simili custodientis uineam. Quam enim habet ante faciem suam custodit; alias uidetur negligere que sunt a 176 tergo.

uide igitur quomodo sit hec uinea coram dilecto. Suscipit reuertentes, refouet desperantes, liberat calumniam patientes: sustinet martyrio laborantes, iucundat amantes, reuertentes recipit in gratiam, desperantes inuitat ad ueniam. Falso calumniatorum liberat innocentiam, diligentibus multiplicat  gaudium. Receptorum in gratiam personam representat prodigus ille filius reuertens: »Cito, ait pater, proferte stolam primam, et induite eum [33 1Kb] ,« ecce receptus est in gratiam. De his Paulus: »Potens est Dominus omnem gratiam facere abundare in nobis [34 1Kb] .« Desperantes qui inuitantur ad ueniam, figurat illa mulier deprehensa in adulterio.« Audi inuitatam ad ueniam: »Nemo te condemnauit, mulier?« ait Dominus. Et illa: »Nemo, Domine.« Et ille: »Nec ego te condemno. uade, iam amplius noli peccare [35_36 1Kb] .« Unde: »Non ueni uocare iustos, sed peccatores ad penitentiam [37 1Kb] .« Falso calumniatorum personam tenet Susanna. Audi quomodo liberatur innocentia: »Suscitauit Dominus spiritum pueri iunioris, et conuicit sacerdotes, et liberatus  est sanguis innoxius in die illa [38 1Kb] ;« unde: »Non priuabis bonis eos qui ambulant in innocentia, Domine uirtutum; beatus homo qui sperat in te [39 1Kb] .« Laborantium personam tenet Stephanus. Audi quomodo ostensum erat ei premium: »uideo, inquit, celos apertos, et Iesum stantem a dextris uirtutis Dei [40 1Kb] ;« inde est istud: »Beati qui persecutionem patiuntur, quoniam ipsorum est regnum celorum [41 1Kb] .« Diligentes attendimus in Ioanne euangelista, qui priuilegio amoris super pectus Domini in cena recubuit  [42 1Kb] . Ibi multiplicata sunt eius gaudia, ut posset dicere: »Gaudens gaudebo in Domino, et exsultabit anima mea in Deo meo [43 1Kb] .« His igitur qui custodiunt fructus eius, sunt parata premia. Sed custodum quidam de ea retribuuntur temporaliter, quidam spiritualiter, quidam eternaliter. Temporaliter qui ob solam naturalem custodiunt pietatem, ut obstetrices in Aegypto naturali mote pietate, pueros Hebreorum obseruabant. Propter quod Dominus fecit ei domos in Aegypto. Spiritualiter simul et temporaliter remunerantur qui ex debito officii sui custodiunt. Unde Apostolus: »Presbyteri qui bene presunt, duplici honore digni habeantur [44 1Kb] ,« id est exterius apud homines; interius apud Deum, qui auget in eos gratiam. Isti et remunerantur eternaliter.  Tertii uero solum eternaliter remunerantur qui ex sola gratia hoc faciunt, non ex debito officio. Et ideo hic non accipiunt honoris retributionem, et ideo forsitan in celo maiorem, unde apud Danielem [45 1Kb] : »Qui ad iustitiam erudierint multos, fulgebunt quasi stelle in perpetuas eternitates.« Sed negligentibus erit retributio pena eterna; unde cum filii Isrel fornicarentur cum mulieribus Madianitis, et a magistris eorum istud peccatum neglectum est, dictum est a Domino: »Suspendite principes populi in patibulis [46 1Kb] .« Prelati uero super alios coronabuntur qui strenue egerunt. Eis enim debentur aurea et aureola, que erant in tabernaculo super mensam appensa. His autem qui sola gratia hoc agunt, maior istis; unde Iacob ad Ioseph  filium suum ait: »Do tibi unam partem extra fratres tuos, quam tuli de manu Amorrhei, in gladio et arcu meo [47 1Kb] ,« id est illam gloriam quam diabolo abstuli per potentiam meam. Hec uinea est Ecclesia ex presentibus et preteritis et futuris collecta. In futuris, est coram Deo predestinatione; in presentibus, bone uite conuersatione; in preterito, quia iam fruuntur Dei uisione. De primis: »Mille anni ante oculos tuos tanquam dies hesterna, que preteriit [48 1Kb] ;« de secundis ait Daniel: »Non me contaminauerunt leones, quia coram eo iustitia inuenta est in me [49 1Kb] ;« de tertiis dicitur: »Letabuntur coram te sicut letantur in messe, et sicut exsultant uictores capta preda quando diuidunt  spolia [50 1Kb] .« Primos Deus uocat, secundos iustificat, tertios magnificat. Primos in misericordia, secundos in gratia, tertios in gloria. De primis: »Quos predestinauit, hos et uocauit [51 1Kb] ;« de secundis: »Quos et uocauit, hos et iustificauit [52 1Kb] ; de tertiis: Quos et iustificauit, hos et magnificauit [53 1Kb] .« Primis dicit: »Quid hic statis tota die otiosi? Ite in uineam meam, et quod iustum fuerit dabo uobis [54 1Kb] .« Secundis dicit: »Ego sum uitis uera, uos palmites [55 1Kb] ;« tertiis ait: »Non bibam amodo de  hoc genimine uitis, donec illud bibam nouum in regno meo [56 1Kb] .« Sed nunc de profectu uinee, que coram Deo est in bona conuersatione, uideamus quomodo proficiat. Primo culture recipit utilitatem, secundo lasciuit in palmitem, tertio in florem, quarto exuberat in racemum, quinto exhilaratur in uinum. Primo enim per penitentiam redit ad nouitatem, secundo operatur per bonam uoluntatem, tertio ingreditur spei securitatem, quarto sequitur caritatiuam unitatem, quinto gaudet presumens extremam felicitatem. Primo colere uineam suam docebat Dominus Ioannem Baptistam, cum diceret: »Ecce constitui te hodie super gentes et regna, ut euellas et destruas, et disperdas, et dissipes, et edifices, et plantes [57 1Kb] .« Ut euellas spinas cogitationum  malarum a corde in contritione, et destruas in confessione, et disperdas mala opera in satisfactione, et dissipes impetus tentationum, et edifices in corde tuo Domino habitaculum, et plantes germina uirtutum; ecce cultus uinee. Audi quomodo lasciuit in palmitem bone uoluntatis. Bona uoluntas primo contemnit mundi uanitatem, secundo sequitur Dei uoluntatem, tertio excedit suam possibilitatem. In primo motus animalis contemnitur, in secundo affectus spiritualis extenditur, in tertio ratio transcenditur. Ad primum inuitabat Ioannes cum diceret: »Nolite diligere mundum, nec ea que in mundo sunt [58 1Kb] .« Illa que sequitur Dei uoluntatem, primo se habet in proponendo, secundo in operando, tertio in perseuerando. Inde Apostolus ait:  »Ut queramus que sit uoluntas bona, beneplacens et perfecta [59 1Kb] .« De tertia idem ait: »uelle mihi adiacet; perficere autem bonum non inuenio [60 1Kb] .« Ecce quomodo lasciuit palmes bone uoluntatis.

Sequitur quomodo pubescit in florem spei, exuberat in racemum caritatis, exhilaratur in uinum iucunditatis. Primum reddit hominem certum, secundum largum, tertium facit donum acceptum. »Sperent in te omnes qui nouerunt nomen tuum, quoniam non dereliquisti querentes te, Domine [61 1Kb] ;« de secundo: »Charitas Dei diffusa est in cordibus nostris per Spiritum sanctum qui datus est nobis [62 1Kb] ;« item: Si dederit homo omnem substantiam domus sue pro dilectione, quasi nichilum despiciet eam. De tertio dicitur: »Hilarem datorem  diligit Deus [63_64 1Kb] .« Item primum ad superna erigit, secundum uoluntatem dirigit, tertium gaudium porrigit. De primo Apostolus: »Confugimus ad spem tenendam, quam sicut anchoram anime tenemus tutam ac firmam, et incendit usque ad interiora uelaminis [65 1Kb] ;« de secundo: »Adhuc excellentiorem uitam uobis demonstro [66 1Kb] ,« loquens de caritate; de tertio: »Letare, Ierusalem, et diem festum agite, omnes qui diligitis eam [67 1Kb] .« Et quia hilariter facietis, sequitur ut potemini a lacte et satiemini a uoluptate ciuitatis eius. Et cum  auulsi fueritis a lacte, epulemini ab introitu glorie eius [67 1Kb] .

Mille tui pacifici, et ducenti iis qui custodiunt fructus eius. Millenarius designat omnem denarium qui datur omnibus laborantibus in uinea [68 1Kb] , »hec est aurea. Centenarius insuper additus debetur pre ceteris custodibus uinee prelatis. Hec est aureola, sed duplicatur, quia pre ceteris glorificabuntur et corpore et anima. Sed nunc de fructibus quos custodiunt agamus. Est in Ecclesia fructus spiritualis, est fructus uirginalis, est fructus celestis. Primus est iustitie, secundus in caritate, tertius est glorie. Primus facit puritatem, secundus sanitatem, tertius ostendit ueritatem. Primum ergo custodiunt informando ad religionem, secundum predicando  Christi incarnationem, tertium inuitando ad retributionem. De primo fructu dicitur: »Fructus autem iustitie est caritas, pax, patientia, bonitas, benignitas [69 1Kb] ;« de secundo dicitur ad Mariam: »Aue, Maria, gratia plena, Dominus tecum, benedicta tu in mulieribus, et benedictus fructus uentris tui [70 1Kb] ;« de tertio dicitur apostolis: »Posui uos ut eatis et fructum afferatis, et fructus uester maneat [71 1Kb] ;« item: »Qui uicerit, dabo illi edere de ligno uite, quod est in paradiso Dei mei [72 1Kb] .« Operemur ergo primum, credamus secundum, speremus tertium. Primus enim nobis proficiet, secundus nos amicos Dei perficiet, tertius nos gloria et honore reficiet. Ad quam gloriam perducat nos Deus noster Christus, »cui honor est et gloria in secula  seculorum. Amen [73 1Kb] .«


uinea mea coram me est.

[CARD.] Ac si diceret: Ad uineam meam Ecclesiam semper habeo faciem meam, et oculos, tanquam ad mihi beneplacitam et dilectam. Hoc est quod per Isaiam dicit ad Ecclesiam: »In manibus meis descripsi te, muri tui coram oculis meis semper [74 1Kb] .« Post impositionem uero istam, uerbum resumunt sodales Christi, et sub aliis uerbis sententiam repetunt quam dixerant, ut continuent quod ceperant. Dirigunt autem sermonem ad illam dominam que pacem reperit, in qua facta est uinea pacifico, et dicunt: Mille pacifici tui, et ducenti his qui custodiunt fructus eius. Ac si dicat: Mille sunt pacifici tui Christi, quem tu pacifica genuisti.  Hec est eadem sententia cum illa que precessit. uir affert pro fructibus eius mille argenteos. Ducenti quoque sunt his prelatis, qui custodiunt fructus uinee; nam pro suis meritis habent auream, et aureolam pro custodia uinearum. Sequitur:


Que habitas in hortis, amici auscultant, fac me audire uocem tuam.

[THO.] Ac si aperte dilectus dicat: Quia in longum sermonem protraximus, qui iam claudendus est, audi quid a te deposcam: Nihil mihi dulcius, quam te baptizare in hortis, id est in spiritualium  cultura fructuum, mansionem tibi locare, ut illic fixa mente meum exspectes aduentum. Secundum est quod a te requiro, scilicet ut me facias audire uocem tuam predicando. Nam amici auscultant, scilicet angeli, quos tibi custodes et adiutores in certaminibus dedi quotidianis, et anime iustorum, quos de tuo cetu assumens, ad uisionem mee glorie, ad quam uentura es aliquando collegi. Tria promittuntur sponse. In hortis habitatio; amicorum, id est angelorum et sanctarum animarum auscultatio, et sponsi petentis ut fiat uocis auditio. In hortis enim Ecclesie, sponsa proximis dat predicationem, id est cum angelis et animabus sanctis, laudando Deum, gratiarum actionem, ipsi Deo pro se et proximo orationem. Sed quia his tribus  aliquid petere intendimus, pro oratione accepta, in theologia, tres species orationis inuenimus. Tres enim sunt species orationis: Supplicatio, postulatio et insinuatio. Supplicatio est sine determinatione petitionis, humilis et deuota precatio; postulatio est determinate petitioni inserta narratio; insinuatio est sine petitione per solam uoluntatis narrationem facta significatio. Tres sunt species supplicationis: captatio, exactio, pura oratio. Captatio fit ante postulationem ad preparandum animum auditoris, quod fit tribus modis. Primo enim aliquid dicimus quod personam uel causam nostram commendet, siue meritum, siue infirmitatem, siue quid aliud enumerando, quod ad nostram personam uel causam  commendandam ualeat, apud eum cui nostram petitionem 177 offerimus; secundus modus captationis est, cum aliquid in laudem eius proferimus, quem oramus, per quod in animo nostro charum eum et acceptabilem esse significamus, ut nostra caritate uicissim eius dilectionem mereamur; tertius modus captationis est, cum aliquid dicimus per quod in animo auditoris causa aduersarii nostri siue persona deprimitur, ut odio eius potius quam amore digna uideatur. His tribus modis fit captatio. Hoc genere supplicationis frequenter utitur diuina Scriptura; hoc agimus ubicumque laudes Dei canimus, ubicumque infirmitatem nostram, ubicumque militiam aduersariorum nostrorum  recitamus, et omnino quidquid auribus Dei dignum, et nostre necessitati congruum, et ante petitionis pronuntiationem loquimur. Exactio est, que fieri solet post factam postulationem, quando auditorem, ne petitio nostra apud eum in obliuionem ueniat, quadam importunitate et constantia frequenter memorem facimus. Hec memoria tribus modis renouatur, scilicet quando aliquid uel de persona eius, uel de persona nostra, uel de causa nostra iterato dicimus, unde petitionem nostram in eius animo renouamus. Hoc genus quod importunum dicimus apud homines, apud Deum laudabile  est et gratum. Pura oratio est, quando ex abundantia deuotionis mens ita accenditur, ut cum se ad Deum postulatura conuertit, pre amoris eius magnitudine, et petitionis sue obliuiscatur, et dum amore eius quem uidet, perferri uehementer concupiscit, totaque iam illi uacare desiderat, illud etiam pro quo uenit, libenter postponat. Hoc genus orandi uniforme est et pre ceteris omnibus unicum, tamen est apud Deum pre ceteris pretiosum. Sed inter hec tria supplicationum genera, infimum locum captatio, medium exactio, supremum et excellentissimum pura oratio obtinet, quia captatio timorem, exactio fiduciam, pura oratio perfectum amorem habet. Horum primum et in hortis conuenit proximo, secundum amicis, tertium Deo. Supplicatio  aliquando est per sola nomina, aliquando per sola uerba, aliquando per uerba et nomina. Primum, sicut est illud: »Misericordia mea et refugium meum [75 1Kb] ,« secundum, sicut illud: »Respicere, probare [76 1Kb] ,« tertium sic est: »uerba mea auribus percipe, Domine, intellige clamorem meum [77 1Kb] .« Postulatio est determinate petitioni inserta narratio, sicut illud: »Cor mundum crea in me, Deus, et spiritum rectum innoua in uisceribus meis [78 1Kb] .« Hec tribus modis fit, obsecrando, rogando, suppliciter postulando. Obsecratio est, quando uehemens necessitas deuotis precibus insistere et per sacra orare cogit; rogatio fit quando nostre necessitatis causam mediocrem ostendimus; supplex postulatio, quando non adiecta causa postulamus.  In summis itaque causis obsecramus, in mediocribus rogamus, in minimis suppliciter postulamus; hec tria in hoc differunt quod excellentissimum est obsecrare, medium rogare, minimum suppliciter postulare. Insinuatio est sine petitione, per solam narrationem uoluntatis facta significatio. Hoc quoque tribus modis fit, timore, fiducia, contemptu; timore fit, quando uel causa quam agimus magna est, uel magna est persona quam rogamus, sicut est illud: »Domine, si fuisses hic, frater meus non fuisset mortuus [79 1Kb] ,« rogare uoluit ut fratrem resuscitet, sed pre magnitudine cause et reuerentia persone extimuit, et ideo potius insinuare quam postulare elegit; fiducia fit insinuatio, quando de  facilitate cause et de beneuolentia persone confidimus, et ideo desiderium nostrum patienter exprimere negligimus, quia nos obtinere posse sola insinuatione speramus, sicut Mater Domini in nuptiis, uino deficiente: »uinum non habent [80 1Kb] ,« ait; contemptu fit insinuatio, quando uel causa uilis est, uel persona que rogatur humilis. Hec autem omnino ab oratione diuina excluditur, apud homines uero superbos et potentes exercetur. Insinuatio ex fiducia perfectis conuenit, ex timore incipientibus, ex contemptu malis. Ex his diligens lector attendit, quia quando miserias nostras in  causa proponimus, uel de Deo aliquid predicamus, sponsa cum his qui in hortis cum ea habitant loquitur, et cum proximis; cum uero ad laudes iudicis, ad captandam beneuolentiam, uel ad refrenandas gratiarum actiones se extollit, cum amicis qui auscultant, causam agit; cum uero puram offert orationem, nulla sua pretendendo merita, dilectus uocem eius audit. Ad extremum sciendum quod petitiones nostre tripliciter innotescunt apud Deum, scilicet ut ad Patrem dirigatur intentio, intellectus illuminetur a Filio, affectus inflammetur a Spiritu sancto. Et tripliciter innotescit unaqueque persona: Pater sic: »Nunquid non ipse est pater tuus qui possedit te et fecit et creauit te [81_82 1Kb] ?« creauit in massa, fecit in persona, possidet in  iustitia, possessurus in gloria. Filius tripliciter: »Ego sum uia, ueritas et uita [83 1Kb] ,« uia que tendit, ueritas que ostendit, uita que comprehendit. Spiritus sanctus in tribus declaratur: »Ille arguet mundum de peccato, et de iustitia et de iudicio [84 1Kb] .« Spiritus rectus, scilicet Spiritus sanctus principalis, corrigens, dirigens, exigens. Arguet mundum de peccato corrigens peccatum, de iustitia dirigens iustitiam, de iudicio erigens iudicium. Pro primo dicitur: »Dirigatur, Domine, oratio mea sicut incensum in conspectu tuo [85 1Kb] ;« ut secundum habeamus, oratur sic: »Mentes nostras, Domine, lumine tue uisitationis illustra [86 1Kb] ,« pro tertio: »Illo nos igne, quesumus, Domine, Spiritus sanctus inflammet,  quem Dominus noster iehsu Christus misericorditer infudit terre et uoluit uehementer accendi [87 1Kb] .«


Que habitas in hortis, amici auscultant, fac me audire uocem tuam.

[CARD.] Igitur in fine huius operis, in hoc Christus uerba concludit, assignat siquidem matri officium, quod gerat in patria, dicens: O tu dilecta mea, que habitas in hortis gratiarum et uirtutum, fac me audire uocem tuam in precibus. Sonet enim uox tua in auribus meis, quia amici, scilicet angeli auscultant, ut quod a me petieris, statim officiose peragant ministerio. Beata autem uirgo libenter obsecundans filio, et tanquam gaudens de iniuncto tali officio, statim assurgit ad preces, dicens:


 Fuge, dilecte mi, et assimilare capree, hinnuloque ceruorum super montes aromatum.

[THO.] Hic quidem sermo et de triumpho Dominice ascensionis, et de his que in Ecclesia sancta quotidie geruntur, recte potest accipi. Fugit enim dilectus postquam allocutus est sponsam et sororem suam, quia completa dispensatione nostre redemptionis ad celestia redit. Assimilatur autem capree hinnuloque ceruorum super montes aromatum, quia sepe per gratiam compunctionis fidelium suorum cordibus apparet. Qui montes aromatum sunt, quia despectis terrenis celestium amore tenentur, et  spretis uitiorum fetoribus, spiritualium uirtutum sunt odore referti. Caprea et hinnulus quamuis siluestria sunt, et inter homines nolunt habitare, tamen montes solent frequentare. Sic dilectus licet post ascensionem non habuerit conuersationem inter homines, tamen frequenter uisitat montes et spiritualium mentes; moraliter etiam fugit quando ad tempus suam gratiam subtrahit; fit similis capree hinnuloque ceruorum, cum facili saltu redit. Tres sunt dilecti fuge: Prima corporalis, secunda spiritualis, tertia glorificate carnis. Prima fuit nobis in exemplum, secunda ad defectum uel incrementa uirtutum, tertia in resurrectionis eius argumentum. Iustus enim in prima Christum imitatur, in secunda deficit uel proficit, in tertia resurrectionis  gloria declaratur. In prima illa corporali tria nobis ostendit Deus. Legimus enim in Euangelio ipsum fugisse, cum a Iudeorum maligno concilio obseruaretur, sic enim ait: »iehsu autem abscondit se et exiuit de templo [88 1Kb] ;« fugit etiam cum in regem eligeretur: turbe enim uolebant eum rapere ut facerent eum regem [89 1Kb] ; fugit quoque cum ab Herode ad occidendum quereretur, ait enim angelus ad Ioseph: »Tolle puerum et matrem eius, et fuge in Aegyptum [90 1Kb] .« In primo nos monet fugere concilia malignorum, ut auferamus peccandi occasionem; in secundo nos docet fugere seculares dignitates, ut liberiorem habeamus Deo uacationem; in tertio aliquando nos monet debere fugere mortem,  ut nos reseruemus ad maiorem nostri uel fratrum utilitatem. Secundam fugam fecit Ioannes Baptista, cum fugit in desertum [91 1Kb] , ne leui saltem maculare uitam famine posset, et Paulus: »Nemo militans Deo implicet se secularibus negotiis [92 1Kb] .« Primam uero docebat Paulus: »Obsecro uos ut abstineatis ab omni fratre inordinate ambulante [93 1Kb] ;« et Dauid: »Odiui ecclesiam malignantium et cum impiis non sedebo [94 1Kb] .« Tertiam Paulus ostendit in sportam per murum demissus [95 1Kb] , et Christus apostolis: »Si uos persecuti fuerint in unam ciuitatem, fugite in aliam [96 1Kb] ;« hec est illa fuga dilecti corporalis.

Secunda que spiritualis dicta est, nichilominus triplex est. Fugit enim aliquando dilectus de corde  hominis pro graui culpa, fugit secundo dum ad tempus iusto subtrahitur gratia, fugit tertio dum uirtus exponitur in tribulationis angustia. In prima fit peccator obstinatior, in secunda uirtus resurgit fortior, in tertia fit probatior. De prima dicitur: »Spiritus sanctus discipline effugiet fictum et auferet se a cogitationibus que sunt sine intellectu, et corripietur a superueniente iniquitate [97 1Kb] .« Illa »sapientia non habitat in corpore subdito peccatis [98 1Kb] ,« sed clamat: »Infixus sum in limo profundi, et non est substantia [99 1Kb] .« De secunda dicitur: »Domine, in uoluntate tua prestitisti decori  meo uirtutem. Auertisti faciem tuam a me, et factus sum conturbatus [100 1Kb] ,« et Apostolus: »Datus est mihi stimulus carnis mee, angelus Satane, qui me colaphizet [1 1Kb] .« De tertia clamat Christus in passione: »Eli, Eli, ut quid me dereliquisti [2 1Kb] ?« et Dauid: »Usquequo, Domine, obliuisceris me in finem [3 1Kb] ?« sed ignis probat aurum, et iustos tribulationis tentatio [4 1Kb] . Tertia fuga que dicta est glorificate carnis, etiam ipsa triplex est. Prima fuit celebrata in Christi resurrectione, secunda in eius ascensione, tertia erit in iudicii consummatione. Prima fuit ad resurrectionis indicium, secunda ad inuitandum Spiritum sanctum, tertia ad separationem bonorum et malorum. Prima fuit coram discipulis quando euanuit ab oculis eorum [5 1Kb] , secunda  quando »eleuatis manibus ferebatur in celum [6 1Kb] ,« tertia erit quando dicet: »Ite, maledicti, in ignem eternum [7 1Kb] ,« et: »uenite, benedicti, percipite regnum [8 1Kb] .« In prima facta est spei et fidei regeneratio, in secunda caritatis diffusio, in tertia reproborum erit confusio. De prima: »Benedictus Deus qui regenerauit nos in spem uiuam, in hereditatem incorruptibilem, et incontaminatam, et immarcescibilem conseruatam in celis [9 1Kb] ;« de secunda Paulus: »Charitas Dei diffusa est in cordibus nostris per Spiritum sanctum, qui datus est nobis [10 1Kb] ,« in tertia erit confusio quando tolletur impius ne uideat gloriam Dei, quando induentur sicut diploide confusione sua [11 1Kb] . Tres sunt montium regiones. Sunt enim montes Armenie, sunt  montes Isrel, sunt montes aromatum. In montibus Armenie arca requieuit post diluuii fluctus nimios [12 1Kb] ; montes Isrel expandunt ramos suos; montes aromatum dant odores suauissimos. Montes isti sunt iusti; quidam sunt montes Armenie, quod dicitur graue uel mons uellicatus, scilicet qui suis laboribus grauibus arcam, id est Ecclesiam in pace quasi montes fortiter detinent; secundi sunt montes Isrel, quod dicitur uidens Deum, hi scilicet qui Deum speculantes »in caritate radicati et fundati [13 1Kb] ,« ramos sue deuotionis ad Deum expandunt; montes aromatum sunt hi qui in celo cum Christo iam sunt et futuri sunt, odorem laudis emittentes suauissimum. Ad primos uenit dilectus sicut  caprea et hinnulus uisitans eos ut roborentur; ad secundos, ut rore uirtutum et iucunditate florum, scilicet deuotionum dulciter exhilarentur; tertios uisitabit quando transferet eos in regnum, ut ciues glorientur. De primis dictum est: »Omnes montes qui in circuitu eius sunt, uisitet Dominus, a Gelbe autem transeat [14 1Kb] ; »de secundis:« Montes Isrel, ramos uestros expandite et florete [15 1Kb] .« De tertiis: »Montes et colles cantabunt coram Deo laudes [16 1Kb] ,« quia ueniet Dominus dominator in regnum eternum:  »Suscitans de puluere egenum, et de stercore erigens pauperem, ut sedeat cum principibus et solium glorie teneat [17 1Kb] .«

Itaque si ad montem illum post dilectum uolumus ascendere, prius maneamus in ualle, secundo in planitie, tertio in colle, quarto in monte. In ualle lacrymarum, in planitie morum, in colle uirtutum, in monte speculationum. In primo abluimur, in secundo ungimur, in tertio pascimur, in quarto illuminamur. Per primum enim preparamus nobis pulchritudinem, per secundum mansuetudinem, per tertium fortitudinem, per quartum uidemus altitudinem. In primo erat Dauid, quando »ascensiones in corde suo disposuit in ualle lacrymarum [18 1Kb] ;« in secundo cum diceret: »Perambulabam in innocentia  cordis mei, in medio domus mee [18* 1Kb] ;« in tertio cum diceret: »Diligam te, Domine fortitudo mea, Dominus firmamentum meum et refugium meum [19 1Kb] ;« et: »Si consistant aduersum me castra, non timebit cor meum. Si exsurgat aduersum me prelium, in hoc ego sperabo [20 1Kb] .« In quarto erat cum diceret: »Oculi mei semper ad Dominum [21 1Kb] .« Item in primo erat Iob cum diceret: »Si fuero lotus quasi aquis niuis, et fulserint uelut mundissime manus mee, tamen sordibus intinges me, et abominabuntur me peccata mea [22 1Kb] .« Audi in secundo: »Frater draconum et socius struthionum [23 1Kb] .« Audi in tertio: »Foris non mansit peregrinus, et ostium meum patuit uiatori [24 1Kb] ,« etc., que enumerat ibi opera uirtutum. Audi in quarto: »Auditu  auris audiui te, nunc autem oculus meus uidet te [25 1Kb] .« Itaque uallis est holocautomatum, planities dogmatum, collis carismatum, mons aromatum. In primo enim in corde contrito immolamur; in secundo corde pacato erudimur; in tertio propter uirtutes que in nobis sunt, donis celestibus accumulamur; in quarto illuminati Spiritu sapientie et intellectus, odore superne felicitatis perfundimur. Audi holocaustum in ualle: »Conuertimini ad me in toto corde uestro, in ieiunio et fletu et planctu, et scindite corda uestra et non uestimenta uestra [26 1Kb] .« Audi eruditionem in planitie: »In mansuetudine suscipite insitum uerbum, quod potest saluare animas uestras,« ait Apostolus [27 1Kb] . Ad carismata  inuitabat Dominus discipulos suos, dicens: »Sedete in 178 ciuitate, quoadusque induamini uirtute ex alto [28 1Kb] .«

In monte sensit odorem Ioannes euangelista, cum dixit: »Odor tuus in me concupiscentias excitauit eternas;« et: »Curremus in odore unguentorum tuorum [29 1Kb] .« Sunt aromata que mortua corpora prohibent a corruptione, sunt que languidos sanant ab infirmitate, sunt que iucundos sanant suauitate. Primis unctus est dilectus in passione, secundis in  resurrectione, tertiis in ascensione. Propter prima, caro eius non est putrefacta nec uermibus corrosa; unde: »Non dabis Sanctum tuum uidere corruptionem [30 1Kb] .« Propter secunda, nostram quam assumpserat deposuit infirmitatem, quia »Christus exsurgens a mortuis iam non moritur [31 1Kb] .« In tertiis sensit superne patrie seueritatem, unde et tertio unctus est. Unctus est aromatibus in sepulcro [32 1Kb] , unxit Maria Magdalena pedes unguento [33 1Kb] , et unxit caput nardo [34 1Kb] . Propter primum dicit sponsa: »Fasciculus myrrhe dilectus meus mihi [35 1Kb] .« Propter secundum Isaac: »Ecce odor filii mei sicut odor agri pleni, quem benedixit Dominus [36 1Kb] .« Propter tertium in Apocalypsi: »Stetit angelus iuxta altare templi habens thuribulum aureum in manu  sua, et data sunt ei incensa multa, ut adoleret in conspectu Domini [37 1Kb] .« Itaque ut sequamur dilectum, si mortui sumus mundo, habeamus aromata penitentie que nos conseruent a putredine uitiorum; et aromata uirtutum, que infirmitatem nostram roborent contra impetus tentationum; et aromata affectuosi amoris, quibus post dilectum ascendimus super montes aromatum, scilicet suauitatem supernorum gaudiorum. Primis unctus est Iacob mortuus in Aegypto [38 1Kb] , ne putresceret, a Ioseph filio suo qui dicitur augmentum, et sic referret eum ad terram promissionis de tenebris huius mundi, quia Aegyptus tenebre dicitur. Secunda portabant Ismelite in Aegyptum, que item dicitur  tribulatio, et Ismelite auditiones Dei; qui emerunt Ioseph [39 1Kb] , id est Christum sublimatum in tribulationibus huius mundi, quia »factus est obediens Patri usque ad mortem, mortem autem crucis; propter quod et Deus illum exaltauit [40 1Kb] .« Itaque Christum emunt Ismelite, id est audientes Christum, qui aromata uirtutum portant in Aegyptum [41 1Kb] : ut per ea sint tuti contra impetus tribulationum. Tertia aromata attulit regina Saba Salomoni in Ierusalem [42 1Kb] . Saba successio interpretatur, regina Saba est anima iusta que diuino amore succensa regit gressus suos in Ierusalem, que dicitur uisio pacis; ibi manet Salomon pacificus, scilicet Christus qui »est pax nostra, qui fecit utraque unum [43 1Kb] .« Cui talis anima presentat  aromata deuotionis, desiderii et amoris, ut assimiletur ei super montes aromatum et supernorum gaudiorum. In primis assimilatur hinnulo ceruorum, dum transilimus spineta paternorum uitiorum; in secundis assimilatur capree, dum pascimur in excelsis rupibus uirtutum; in tertiis assimilatur dilecto, dum toto corde suspiramus ad montes aromatum, id est supernarum beatitudinum. »Quoniam tunc similes ei erimus, quando uidebimus eum sicuti est [44 1Kb] ,« cum diceret nobis: »Messui  myrrham meam cum aromatibus meis [45 1Kb] .«

Adhuc habemus quod de montibus istis uobis dicamus. Ad primum uenit ut esset exemplar, ad secundum ut esset fundamentum, ad tertium fugit, ubi est »Rex regum et Dominus dominantium [46 1Kb] .« Exemplar ad quod fieret Moysi tabernaculum, fundamentum edificii ciuitatis uergentis ad austrum, Rex regum ciuitatis sancte Ierusalem, cuius sunt platee quasi aurum [47 1Kb] . De primo ait Dominus ad Moysen: »uide ut omnia facias ad exemplar quod tibi ostensum est in monte [48 1Kb] ;« de secundo ait Ezechiel: »Duxit me uir in montem altum et ostendit mihi edificium ciuitatis uergentis ad austrum [49 1Kb] ;« de tertio ait Ioannes in Apocalypsi: »Duxit me angelus in montem magnum ualde et  altum et ostendit mihi ciuitatem sanctam Ierusalem nouam a Deo descendentem sicut sponsam ornatam uiro suo [50 1Kb] .« Primus est mons Armenie qui dicitur graue; quia in eo Christo tabernaculum edificantes multam sustinent grauitatem; secundus mons Isrel quod dicitur uidens Dominum, quia in eo habitantes nunc per Scripturas, nunc per contemplationem fidei cognoscimus ueritatem; tertius dicitur mons aromatum que suauiter redolent, quia in eo habitantes perpetuam possidebunt beate uite suauitatem. In primo edificatur in quolibet iusto singulariter; in secundo Ecclesia uniuersaliter; in tertio ciuitas beatorum mansura eternaliter. Prima edificatio fit ex moribus, secunda ex sacramentis spiritalibus, tertia ex angelis et hominibus.  Prima edificatio est passionum Christi conformitas, secunda est fraterna unanimitas, tertia laudantium Deum solemnitas. De primo: »Quos presciuit, predestinauit conformes fieri imaginis Filii sui [51_53 1Kb] ; de secundo: »Seruate unitatem spiritus in uinculo pacis [54 1Kb] ;« pro tertio plangit Ieremias: »uie Sion lugent, eo quod non sunt qui ueniant ad solemnitatem [55 1Kb] .« Item de prima: »Nos qui sumus in tabernaculo isto ingemiscimus grauati [56 1Kb] ;« de secunda: »Ecce quam bonum et quam iucundum, habitare fratres in unum [57 1Kb] ;« de tertia: »In hoc ingemiscimus, habitationem que in celo est superuestiri cupientes [58 1Kb] .« Prima habitatio est cuiuslibet iusti persona placendi Deo studiosa, secunda  in certamine laborans adhuc Ecclesia, tertia ciuitas Dei gloriosa. In prima debemus Deum suscipere, in secunda adorare, in tertia in pace perpetua cum ipso habitare. Sicut de his ait Dauid in Psalmis; de primo: »Si dedero somnum oculis meis et palpebris meis dormitationem et locum tabernaculum Deo Iacob [59_60 1Kb] ;« de secundo ibidem: »Introibimus in tabernaculum eius, adorabimus in loco ubi steterunt pedes eius;« de tertio de eodem: »Elegit Dominus Sion, elegit eam in habitationem  sibi. Hec requies mea in seculum seculi [61 1Kb] .« Prime itaque habitationis fuit Christus exemplar in passione, secunde in ascensione et Spiritus sancti missione, tertie in transfiguratione. Si modo uolumus primam ad eius exemplar edificare, cum ipso patiamur; in secunda ipsum captiuam ducentem captiuitatem [62 1Kb] sequentes adoremus, et per ignem sancti Spiritus unanimes habitemus in domo; in tertia nos resurrecturos in ea claritate quam ostendit speremus. De prima enim ipse ait: »Soluite templum hoc, et post triduum reedificabo illud [63 1Kb] ;« de secunda: »Factus est repente de celo sonus tanquam aduenientis spiritus uehementis, et repleuit totam domum, ubi erant sedentes [64 1Kb] ,« id est Ecclesiam in qua erant  apostoli Spiritum sanctum prestolantes; unde: »Sedete in ciuitate quoadusque induamini uirtute ex alto [65 1Kb] ;« tertiam Petrus desiderabat cum diceret: »Domine, faciamus hic tria tabernacula: tibi unum, Mosi unum et Elie unum [66 1Kb] .« Huius tabernaculi habitatio fit in monte Armenie quod dicitur graue, propter Christi passionem. Unum in monte Sinai quod dicitur rubus, exemplar ostensum est [67 1Kb] .

Considerandum ergo prius est exemplar. Primo enim materia eius est collecta, secundo fabricata, tertio est erecta, quarto copulata, quinto consummata. Collecta de Libano uirginali, fabricata afflictione corporali, erecta in ligno uitali, copulata clauorum confixione penali, consummata resurrectione  potentiali. In primo enim »lapis abscisus de monte sine manibus« statuam Nabuchodonosor usque ad pedes luteos »comminuit [68 1Kb] ;« secundo Samson illusus a Philisteis, in mala laborauit [69 1Kb] ; tertio serpens exaltatus in ligno uulneratos a serpentibus sanauit [70 1Kb] ; quarto lapis angularis utrumque parietem copulauit [71 1Kb] ; quinto Eliseus filium mulieris Sunamitis suscitauit [72 1Kb] . In primo enim fuit Agnus Dei qui peccata mundi abstulit [73 1Kb] ; in secundo »flos Libani elanguit [74 1Kb] ;« in tertio uides quod »languores nostros ipse tulit et dolores nostros ipse portauit [75 1Kb] ;« in quarto uenit »Pax nostra, qui utraque unum fecit [76 1Kb] ;« in quinto Sol qui prius erat in nubilo refulsit [77 1Kb] . Itaque ad exemplar istud debemus tabernaculum nostrum edificare. Et ut omnia  ad eius imitationem faciamus, prius debemus edificare, secundo custodire, tertio cum edificato ascendere. Aedificare primum, custodire transferendo ad secundum, ascendere ad tertium. In primo ut Deus inueniat in nobis mansionem, in secundo ne diabolus in nobis machinetur dispensationem, in tertio ut perueniamus ad incorruptionem. Sed nec istud sine Dei possumus adiutorio, unde Dauid: »Nisi Dominus edificauerit domum, in uanum laborauerunt qui edificant eam [78 1Kb] ;« ecce de primo:  »Nisi Dominus custodierit ciuitatem, frustra uigilat qui custodit eam [79 1Kb] ,« ecce de secundo: »Surgite postquam sederitis [80 1Kb] ,« ecce de tertio; et idem: »Illuc enim ascenderunt tribus, tribus Domini [81 1Kb] .« Primo igitur edificemus in monte quod est Christus ad exemplar; ligna igitur sunt montes et uirtutes. Hec ergo primo collecta fuit in Libano munditia, fabricata fermento regularis discipline, erecta in cruce passionis Dominice, copulata quasi clauis longanimi claritate, consummata, ut resurgens cum Christo uiuat celesti conuersatione. Audi munditiam: »Lectulus noster floridus [82 1Kb] ;« audi ligna: »Tigna domorum nostrarum cedrina. Laquearia nostra cypressina [83 1Kb] .« In lectulo florido accipitur munditia; per tigna cedri que semper  crescit, uirtutum incrementa; per laquearia cypressina que bene redolent, opera proximis ad edificationem apparentia. De munditia ait Apostolus: »Sobrie et iuste et pie uiuamus in hoc seculo [84 1Kb] .« Quasi quibusdam ferramentis discipline, docebat Christus ligna ista dolare cum diceret: »Cum facis eleemosynam, noli tuba canere; cum ieiunatis, nolite fieri sicut hypocrite tristes; cum oras, intra in cubiculum tuum: et clauso ostio ora Patrem tuum [85 1Kb] .« Ab his enim uirtutibus uanam gloriam quasi hastulas superfluas docebat abscindere; et Paulus: »Sine simulatione dilectio [86 1Kb] .« Sequitur quomodo erigantur ligna. Eriguntur per feruoris odorem, unde propheta: »Manus dissolutas erigite et genua debilia roborate [87 1Kb] .« In huius  figura erexit Iacob lapidem in Ierusalem »fundens oleum desuper [88 1Kb] .« Per lapidem designatur fortitudo patientie, per oleum amoris suauitas; compaginantur cum longanimitas adhereat passioni inseparabiliter ei affixa, quasi quibusdam clauis desideriorum pungentium. Unde Apostolus: »Quis nos separabit a caritate Christi? tribulatio, an angustia, an persecutio [89 1Kb] ?« etc. »Si enim complantati sumus similitudini mortis illius, simul et resurrectionis erimus [90 1Kb] .« Hec est tabernaculi consummatio, unde: Cum consummatum esset tabernaculum, »nubes operuit illud, et gloria Domini impleuit illud [91 1Kb] .« Consummatur in nobis dum his adimpletis, certissimam habemus spem  gloriose resurrectionis; sed quia »non uidemus nisi per speculum in enigmate, nondum apparuit quid erimus [92_95 1Kb] ;« et ita nubes operit illud. Sed quia gaudium interius concipimus, gloria Domini implet illud. Sed ut glorie huius sint alii participes, debet in eo inueniri unguentum, panis, uestimentum: unguentum infirmis, panis famelicis, uestimentum nudis. Primo ut sanentur, secundo ut reficiantur, tertio ut ornentur. Unguentum misericordis compassionis, panis consolatorie  refectionis, uestimentum honeste conuersationis; ne forte qui hoc tabernaculum edificat, cogatur dicere illud Isaie: »Non sum medicus et non est in domo mea panis neque uestimentum [96 1Kb] .« Unde magnopere cauendum est, ne in tabernaculo isto inueniantur ea que Deum eiiciant de tabernaculo. Sunt enim tria que eiiciunt hominem de tabernaculo suo: fumus, stillicidium, mala uxor. Fumus est ignorantia que obscurat ueritatem; stillicidium, gratia a Deo infusa, sed neglecta, potius corrubiginat quam afferat utilitatem; mala uxor, caro suggerens uoluptatem. uirtutum triplex est fumus: primus est ignorantia ueri, secundus defectus boni, tertius confusio animaduersionis Dei. De primo hic habemus; de secundo:  »Defecerunt sicut fumus dies mei [97 1Kb] ;« de tertio: »Ascendit fumus in ira eius [98 1Kb] .« Stillicidium quoque triplex est: primum est utilitas que ex aduentu Saluatoris confertur, secundum est gratia que infunditur et gratanter suscipitur, tertium est gratia que infunditur et negligitur. De primo: »Descendit sicut pluuia in uellus, et sicut stillicidia stillantia super terram [99 1Kb] ;« de secundo: »In stillicidiis eius letabitur germinans [100 1Kb] ;« tertium est hoc stillicidium quod eiicit hominem de domo sua. Mala uxor nichilominus triplex est: prima est mala suggerendo, secunda murmurando, tertia superbiendo. Prima enim suggerit uoluptatem, secunda murmurat propter aduersitatem, tertia  indignatur uilitatem. Prima est Eua que Adam illecebris seduxit [1 1Kb] ; secunda, uxor Iob que de flagello Dei contra maritum murmurauit [2 1Kb] ; tertia, Michol filia Saul que Dauid humiliantem se coram arca Domini despexit [3 1Kb] . Ut autem hanc custodiamus habitationem, oportet ut ad Ecclesiam eam transferamus, »ue enim soli, quia si ceciderit, non habet subleuantem se [4 1Kb] .« Igitur edificetur secunda, id est Ecclesia. Sit ergo prius edificata, secundo ornata, tertio dedicata; edificata in fortitudine, ornata de corde, dedicata sanctitate; primum ut resistat inimico, secundum ut placeat amico, tertium ne consentiat impudico. Primum experta est domus illa in quam uenerunt fluuia, flauerunt uenti, et non mota est [5 1Kb] ; de secundo: »Domine, dilexi decorem domus  tue [6 1Kb] ;« de tertio: »Sanctificauit tabernaculum suum Altissimus [7 1Kb] . Hec edificatur in montibus Isrel, id est apostolis uidentibus Deum. Qui expandunt ramos suos [8 1Kb] , in quibus sunt folia predicationum, flores operum, fructus, lucrum animarum. Aedificatur ergo ex lignis, lapidibus, et metallis, id est ex infirmis in tentatione, ex fortibus in 179 penitentiali afflictione, ex robustis qui se opponunt pro aliis in persecutione, in quo statu erat Paulus, cum diceret: »Datus est mihi stimulus carnis mee, angelus  Satane, qui me colaphizet [9 1Kb] .« In secundo cum diceret: »Libenter gloriabor in infirmitatibus meis; cum enim infirmor tunc potens sum [10 1Kb] .« In tertio cum diceret: »Omnibus omnia factus sum, ut omnes lucrifacerem [11 1Kb] .« Ornatur picturis, celaturis, et gemmis; picturis morum, celaturis operum, gemmis miraculorum. Ex primo enim fit gratiosa, ex secundo negotiosa, ex tertio gloriosa. De primo dicitur: »Mulier gratiosa habebit gloriam [12 1Kb] .« De secundo dicitur de muliere forti: »Quesiuit lanam et linum; et operata est consilio manuum suarum [13 1Kb] ;« item: »Panem otiosa non comedit [14 1Kb] .« De tertio: »Omnis gloria eius filie regis ab intus [15 1Kb] ,« ab interiori enim uirtute foras prorumpit in miraculum. In dedicatione tria sunt:  debet enim diuinis usibus cedere, se uoto astringere, alienum excludere. Primum, ut sponso exhibeat obsequium; secundum, ne sit momentaneum; tertium, ne committat adulterium. In primo offertur obedientia, in secundo constantia, in tertio pudicitia. Ad hec tria inuitabat Apostolus Ecclesiam, dicens: »Aemulor uos Dei emulatione:« ut Deo obsequium perhibeatis. »Despondi uos uni uiro,« ut quasi mulier uiro perpetuo ei adhereatis; »uirginem, castam exhibere Christo [16 1Kb] :« ut castitatem ei custodiatis. Hec enim se debet exhibere gloriosam non habentem maculam aut rugam [17 1Kb] ; ut cum sponso fugiat ab hac calamitate ad montem aromatum; ut una facta cum superna Ecclesia, perpetuam possideat  gloriam. »In his montibus faciet Dominus conuiuium pinguium medullatorum,« sicut ait per Isaiam [18 1Kb] ; ut simul recipiat sponsa epithalamium et nuptiale conuiuium; ut tandem suo potita sit desiderio, quo petebat: »Osculetur me osculo oris sui [19 1Kb] .« Hoc est conuiuium de quo dicitur: »Anno tertio imperii sui fecit Assuerus conuiuium principibus et pueris suis et fortioribus et inclytis et prefectis prouinciarum [20 1Kb] .« Principes sunt apostoli, unde: »Gloriosi principes terre; et nunc confortatus est principatus eorum.« Pueri sunt confessores, unde: »Quasi modo geniti infantes, fortiores sunt martyres;« unde: »Fortes facti sunt in bello; inclyti, sunt uirgines [21_23 1Kb] «, ab intus et , quod est gloria: quia »omnis gloria eius filie regis ab intus  [24 1Kb] .« Prefecti prouinciarum sunt angeli qui presunt regionibus: unde Michel prepositus dicitur paradisi; Assuerus dicitur beatitudo eorum, id est Christus.

Hic triplex facit conuiuium nuptiale, primum in hoc exsilio, secundum in iudicio, tertium in regno. In primo prorogat misericordiam, in secundo faciet iudicium et iustitiam, in tertio dabit gloriam. Inde legimus tres nuptias in Euangelio, in primis instruitur homo ut teneat inferiorem locum [25 1Kb] , in  secundis damnatur homo non habens nuptiale uestimentum [26 1Kb] , in tertiis aqua mutatur in uinum [27 1Kb] . In primis queritur humilitas, in secundis uirtutum honestas, in tertiis dabitur immortalitas; in primis comeditur agnus paschalis, in secundis exigitur uestis nuptialis, in tertiis bibetur uinum quod letificat cor hominis [28 1Kb] . In primo non solum agnus sed hedus, sed agnus paschalis, sed uitulus saginatus [29 1Kb] ; Christus enim immolatus facit in nobis tria, si digne sumatur. Hedus sumitur ad peccatorum remissionem; agnus, ut simus fortes contra tentationem; uitulus saginatus, ut pinguescamus per deuotionem. De agno dicitur filiis Isrel ut immolarent eum [30 1Kb] ; de hirco: »Iuxta quem ritum tolletis et hedum [31 1Kb] .« uitulum saginatum immolauit  pater filio prodigo [32 1Kb] .« Hircus ergo, sicut prediximus, occiditur, excoriatur, decoquitur. Primo enim debemus peccatum occidere, secundo ueterem conuersationem relinquere, tertio in agenda penitentia feruere. De primo: »Mortificate membra uestra que sunt super terram [33 1Kb] ;« de secundo: Exuentes ueterem hominem cum actibus suis, induite nouum [34 1Kb] ;« de tertio: »Concaluit cor meum intra me et in meditatione mea exardescet ignis [35 1Kb] .« De primo sponsa: »Laui pedes meos, quomodo inquinabo illos [36 1Kb] ?« de secundo: »Exspoliaui me tunica mea, quomodo induar illa [37 1Kb] ?« de tertio: »Nolite me considerare quod fusca sim, quia decolorauit me sol [38 1Kb] .« In agno paschali tria dicuntur: »Renes uestros accingetis, calceamenta, habebitis in pedibus,  tenentes baculos in manibus [39 1Kb] .« Primum contra luxuriam, secundum contra terrenorum concupiscentiam, tertium contra diaboli uiolentiam. De primo: »Sint lumbi uestri precincti [40 1Kb] ;« de secundo: »Nolite diligere mundum nec ea que in mundo sunt [41 1Kb] ;« de tertio: »Resistite diabolo et fugiet a uobis [42 1Kb] .« In tertio pater honorauit filium: moderatus est symphoniam et chorum: ut comederet cum gaudio uitulum saginatum [43 1Kb] . Ut enim digne uitulum saginatum comedamus, oportet ut simus ornati uirtutibus; modulemur symphoniam que sonat ab interiori, referendo gratiarum actiones pro collatis donis spiritualibus; modulemur et chorum, qui a superiori sonat, exsultando in spe  de bonis celestibus. De ueste cum sensisset Isaac uestimentorum fragrantiam, ait: »Ecce odor filii mei sicut odor agri pleni [44 1Kb] .« De symphonia Paulus: »Primus fui blasphemus et persecutor, etc., gratia Dei sum id quod sum [45 1Kb] ;« et: »Cantabo Domino qui bona tribuit mihi [46 1Kb] .« De choro: »Commonentes nosmetipsos in psalmis et hymnis et canticis spiritualibus [47 1Kb] ;« et: »Iubilate Deo, omnis terra, seruite Domino in letitia [48 1Kb] .« In secundis nuptiis, que erunt  in iudicio, ue homini illi qui inuentus fuerit non uestitus ueste nuptiali [49 1Kb] . Ibi non assumet perizomata Ade, ad tegenda pudenda sua [50 1Kb] , sed induetur diploide confusionis [51 1Kb] , ut confundatur in corpore et anima, unde: »Omnes sicut uestimentum ueterascent [52 1Kb] ,« et: »Quasi uestimentum quod comeditur a tinea [52* 1Kb] .«---»Subter te sternetur tinea: et operimentum tuum erunt uermes [53 1Kb] .« Ibi inuenientur in ueste nuptiali, qui uenient digni ad conuiuium Assueri [54 1Kb] . In terra enim sua duplicia possidebunt sicut dictum est de muliere forte: »Omnes domestici eius uestiti sunt duplicibus [55 1Kb] .« Sedebit enim Rex uestitus splendore paterne glorie, beata uirgo Sole iustitie, angeli auro sapientie; apparebit enim Christus clarus in maiestate; Maria splendida Solis  quem peperit, claritate; angeli clari sapientia, qua Deum uident in ueritate, ministrant in sanctitate, laudant in puritate. Christus clarus erat, quia »amictus lumine sicut uestimento [56 1Kb] ;« unde canitur: »In principio erat uerbum [57 1Kb] ;« et sequitur: »Quod factum est in ipso uita erat: et uita erat lux hominum [58 1Kb] .« Maria splendida sole; est enim »mulier amicta sole, et luna sub pedibus eius [59 1Kb] ;« unde canitur: »Felix namque es, sacra uirgo Maria, et omni laude dignissima; quia ex te ortus est Sol iustitie Christus Deus noster [60 1Kb] .« Angeli fulgent sapientia qua Dominum uident in caritate; unde: »Angeli uident assidue faciem Patris [61 1Kb] ;« ministrant in sanctitate; unde: »In habitatione sancta coram ipso ministraui [62 1Kb] ;« laudant in puritate, unde dicitur:  »Te sanctum Dominum laudant omnes angeli dicentes: Te decet laus et honor decusque [63 1Kb] .« Sequuntur prophete uestiti nube uitrea, apostoli mappa mundi in coloris differentia, martyres in ueste purpurea. Prophete, quia uiam Christi uenientis prenuntiauerunt, in obscura uisione, apostoli diuersitatem gentium congregauerunt predicatione, martyres rubricati sunt sanguinis effusione; prophete uestiti sunt nube uitrea, unde: »uidi angelum fortem descendentem de celo amictum nube [64 1Kb] .« Hec est quam uidit puer Elie in Carmelo: »uideo, inquit, nubem quasi uestigium hominis [65 1Kb] .« Hec est columna nubis que duxit filios Isrel per desertum prebens eis uiam [66 1Kb] . In prima omnium canitur de  Ioanne: »Inter natos mulierum non surrexit maior Ioanne Baptista [67 1Kb] ,« qui uiam Domino preparauit in eremo. Apostoli uestiti sunt mappa mundi, unde: »In ueste poderis quam habebat Aaron erat totus orbis terrarum [68 1Kb] ;« quia »in omnem terram exiuit sonus eorum [69 1Kb] .« Per totum enim orbem alios informauerunt ad uirginitatem, alios ad confessionem, alios ad martyrium, alios ad contemplationem; unde canitur de eis: »Qui sunt isti  qui ut nubes uolant [70 1Kb] ? »Candidiores niue,« propter uirgines, »nitidiores lacte,« propter confessores, »rubicundiores ebore antiquo,« propter martyres, »sapphiro pulchriores [71 1Kb] ,« propter contemplatiuos. Martyres uestiti sunt purpura rosea sanguinis, inde canitur: »Lauerunt stolas suas in sanguine Agni et clamauerunt et salui facti sunt [72 1Kb] .« De quibus significatum creditur: »Purpura et byssus indumentum eius [73 1Kb] ;« unde de Christo: »Quare ergo rubrum est indumentum tuum [74 1Kb] ?« ueniunt confessores uestiti superhumerale et rationale, coniuncti catenulis aureis [75 1Kb] . In superhumerali designatur quod onus discipline tulerunt patienter, in rationali quod opera sua et affectus ordinauerunt prudenter, in catenis aureis stringentibus, quod  uoluntatem carnis et mundi refrenauerunt uiriliter et resplenduerunt exemplariter; unde canitur: »Sint lumbi uestri precincti, et lucerne ardentes in manibus uestris [76 1Kb] .« Offeruntur et uirgines uestiti sindone munda et florida, unde: »Sindonem fecit, et uendidit, et cingulum tradidit Chananeo [77 1Kb] ;« unde: »Sicut lilium inter spinas, sic amica mea inter filias [78 1Kb] .« Hi offerunt incomparabiles diuitias uirginitatis; inde: »Considerate lilia agri, que non laborant neque nent; amen dico uobis, quod nec Salomon uestitus est sicut unum ex his in omni gloria sua [79 1Kb] .« Inde canitur: »Afferentur regi uirgines post eam, proxime eius afferentur tibi [80 1Kb] .« Ergo beata uere mater Ecclesia, quam sic honor dignationis diuine illuminat, quam uictoriosorum gloriosus sanguis  martyrum exornat, quam inuiolate confessionis candida induit uirginitas, et sic floribus eius nec rose nec lilia desunt, sed nec uiole. uere honor diuine dignationis illuminat, primo per Christum »qui illuminat omnem hominem uenientem in hunc mundum [81 1Kb] ,« secundo per beatam uirginem que peperit Solem, cuius splendor illuminat genus humanum, tertio per prophetas in spirituali reuelatione, quarto per apostolos in predicatione. Martyrum sanguis exornat rosulenta effusione, inuiolatam conseruat uiola confessorum assidua discipline obseruatione; candida induit uirginitas sue munditie iucunditate et delectatione. In his secundis nuptiis examinatos transferet ad tertias nuptias  regni Assuerus noster [82 1Kb] , id est beatitudo nostra Christus. Hoc est tertium conuiuium quod facit tertio anno imperii sui.

Tres enim sunt anni imperii Christi. Primus sub gratia, secundus in iudicio, tertius in regno. Primus est annus benignitatis, secundus annus retributionis, tertius annus plenitudinis uel iubilationis. In primo, dedit peccatoribus misericordiam, in secundo, omnibus faciet iudicium et iustitiam [83 1Kb] , in tertio, dabit Dominus electis gratiam et gloriam [84 1Kb] .  De primo: »Benedices corone anni benignitatis tue [85 1Kb] ;« in hoc enim apparuit benignitas et humanitas Saluatoris nostri Dei. De secundo: »Annus retributionis mee uenit [86 1Kb] ,« quando »reddet unicuique iuxta opera sua [87 1Kb] .« Tertius erit iubileus, quando redibit unusquisque ad possessionem suam, et propriam familiam. In hoc erit istud nuptiale conuiuium, in quo mutabitur aqua nostra in uinum [88 1Kb] , id est corruptio in incorruptionem [89 1Kb] .« uini est a sordibus seipsum mundare, corda hominum letificare, facies colorare. Itaque mundificat, letificat et colorificat. Mundificat a sordibus uitiorum, letificat, ut sint sine grauamine dolorum, colorificat, ut sint conspicui in conspectu angelorum. Per primum erunt irreprehensibiles, per secundum  incorruptibiles, per tertium spectabiles. Primum enim uinum erit uinum de uineis Engaddi [90 1Kb] : quod interpretatur fons hedi, quia peccatores lauat, secundum de uinea Soree, quod dicitur electa: quia boni a malis eligentur: ut sint sine misericordia. Tertium de uinea Naboth [91 1Kb] , quod dicitur conspicuus, quia et »ipsi Deum uidebunt [92 1Kb] « et ipsi uidebuntur ab omnibus in gloria. De his tribus ait Dauid: »Asperges me, Domine, hyssopo et mundabor [93 1Kb] ;« ecce primum: »Lauabis me et super niuem dealbabor [94 1Kb] ,« ecce tertium: »Auditui meo dabis gaudium et letitiam [95 1Kb] ;« ecce secundum. Item de primo: »Sedebit conflans et emundans argentum et purgabit filios Leui [96 1Kb] .« Audi letitiam: »Letabuntur coram te sicut letabitur in messe, et  sicut exsultant uictores capta preda quando diuidunt spolia [97 1Kb] .«---»Fulgebunt iusti, et tanquam scintille in arundineto discurrent [98 1Kb] .« De hoc uino ait Saluator: »Non bibam amodo de hoc genimine uitis donec bibam illud nouum uobiscum in regno meo [99 1Kb] .« uitis ista est Ecclesia que tria portat genimina: emisit culpam, dolorem, obscuritatem, que bibit Christus in cruce, quando »languores nostros ipse tulit, et dolores nostros ipse portauit [100 1Kb] .« Sed nouatum est in regno, quia culpa mutata est in munditiam, dolor in letitiam, obscuritas in claritatem; ecce Assuerus noster hoc facit nobis conuiuium, ecce cui sponsa in hoc epithalamio querendo tot laboribus insudauit, cum quo  tot altercationibus uerborum contulit, ad quem tot desideriis suspirauit, quem inuitauit in hortum, cui floridum preparauit lectulum, a quo in principio petiuit osculum oris proprii, a quo nec suscipitur ad conuiuium, iam leua eius sub capite sponse posita est, et dextera sponsi eam amplexatur, 180 iam eam osculo oris sui osculatur, id est presentia delectatur, qua perpetuo fruatur, ipsa prestante, qui cum Patre et Spiritu saneto eternaliter gloriatur. Amen.


 Finis commentariorum optimorum uen. P. Thome monachi Cisterciensis in Cantica cantic.


 Fuge, dilecte mi, assimilare capree, hinnuloque ceruorum, super montes aromatum.

Fuge autem dicit prophetice. Ac si dicat: Scio, dilecte mi, quod tu fugies aliquando abscondendo notitiam tuam, subtrahendo uel non apponendo gratiam; uerumtamen hoc rogo, hoc supplico, ut qui es assiduus super montes aromatum, id est super  illos qui comparabiles sunt aromaticis montibus, assimileris capree hinnuloque ceruorum, que de montibus consueuerunt ad conualles descendere, ut uidelicet illos ad reuisendos misericorditer recurras, qui sunt in uallibus et fecibus peccatorum. Amen.


 Finem accepit expositio eximii sacre pagine professoris M. Ioannis Algrini; aliter ab Abbatisuilla, quondam cardinalis Sabinensis et decani Ambianensis et Abbatisuille cantoris, super Cantica canticorum, anno ab incarnato Christo, millesimo ducentesimo tricesimo tertio, calculo Romano tempore domini Gregorii pape noni approbata.


Impressa autem impensis et accuratione Iodoci Badii Ascensii bibliopole iurati in inclyta Parisiorum academia, ad Nonas Febr. sub Pascha 1521 Deo gratie.




ANNO DOMINI MCXCuIII
CeLESTINUS III PONTIFEX ROMANUS





NOTITIA HISTORICA


 Celestinus tertius, patria Romanus, qui auctore Rogero prius Hyacinthus diaconus cardinalis Sancte Marie dictus fuerat, subrogatus est Clementi tertio anno Domini 1191, quarto Idus Aprilis. In uigilia Pasche sacerdos, ipso Pasche die pontificatum est consecutus. Henricum sextum eius nominis regem Germanie, una cum uxore eius Constantia, imperiali consecratione Rome donauit. Postridie facte coronationis, Tusculana ciuitas ad petitionem senatus Romani tradita, solotenus est desolata. Cumque imperator Apuliam et Siciliam, quam Tancredus inuaserat, recuperare uolens, magno exercitu Salernitanam ciuitatem expugnasset, et ad obsidionem Neapolis se contulisset, Constantiam imperatricem, quam Salernitani apud se relictam  proditioneque interceptam ad Tancredum in Sicilia regnantem transmiserant, Celestinus pontifex per dominum Aegidium cardinalem diaconum e captiuitate Tancredi liberatam ad imperatorem in Germaniam, quo morbus pestifer exercitum eius inuadens ab obsidione Neapolitana eum fugarat, suis expensis honorifice remisit.

Philippum Francorum regem expugnata Accone, olim Ioppe dicta, ex Palestina reuersum, magna animi constantia aliquoties admonuit, ut Botildam regis Danie filiam, quam pretextu consanguinitatis alia superinducta dimiserat, non obstante sanguinis propinquitate, super qua ad instantiam regis dispensauerat, ad torum reciperet. Ad instantiam  Aleonore matris Henricum imperatorem et Leopoldum ducem Austrie comminatione censurarum ecclesiasticarum monuit ut Richardum regem Anglie, quem post aliquot uictorias contra Soldanum obtentas, ex Palestina, initis cum Soldano triennalibus induciis, redeuntem, in sinu Adriatico naufragantem, et ad territorium uiennense appellentem, Leopoldus dux Austrie, ideo quod uexillum eius loco signi in hospitio suspensum in cloacam proiici mandauerat, intercepit, captumque Henrici imperatoris arctissime custodie tradidit, a captiuitate unius anni et sex septimanarum liberarent, redditisque obsidibus, eam etiam quam extorserant a captiuo, ingentem pecuniarum summam integro  restituerent. uinculis solutum regem matri Aleonore per Moguntinum et Coloniensem archiepiscopos reddiderunt, pecuniam uero restituere contumaciter recusantes, pontifex merito gladium, quo solet punire, ecclesiasticum euaginando, utrumque excommunicauit. Leopoldus, contemptor censure ecclesiastice, grauem Dei uindictam in se subditisque suis expertus, tandem resipuit, et impetrata absolutione excommunicationis, magno corporis cruciatu spiritum emisit.

Henricus imperator in ea contumaciter obsurdescens, preter eam quam in Terram Sanctam miserat expeditionem, nichil pie ac laudabiliter egisse inuenitur. In Siciliam ueniens, in eos Normannos qui defuncto Tancredo fauissent, tam principes superstites  quam subditos incarcerando, et ementulando, carnificinam exercuit tantam, ut Constantia Augusta, eius uxor, unica Normannorum regia superstes propago, eumdem tanquam gentis sue exterminium indigne ferens, aduersus uirum suum rebellando exercitumque armando, tandem cegerit, ut quas ipsa coniux uolebat pacis conditiones acciperet. In Sicilia existens acerbissimam misit ad Alexium imperatorem Constantinopolitanum legationem, ab ipso petens quidquid terrarum olim in Oriente Wilielmus rex Sicilie ab Epidauro usque ad Thessalonicam ciuitatem occupasset, uel ut pro his tributum penderet. Summam talentorum sexdecim auri purissimi expilatione ecclesiarum et  piorum locorum male collecti impetrasset, si non morte preuentus fuisset. Nam dum hec agebantur in Oriente, post oblatam regi Anglie satisfactionem, petitamque ab excommunicationis sententia sibi inflicta absolutionem, mortuus est mense Septembri anno Domini 1197, Friderico secundo regni Sicilie herede relicto. Quem pontifex optimus corona regia insigniuit, postquam mater eius Constantia, iuxta decretum pontificium, a communi fama de partus sui suppositione se per iuramentum expurgasset. Duces Palestine, obitu imperatoris cognito, cum Saladini filium aduersus se uenire audissent, milites ad preliandum paratos ignominiose deserentes fugarunt. De obitu Celestini, suique in  locum illius subrogatione, Innocentius III in epistola ad Hierosolymitanum patriarcham ista ait: »Sane felicis memorie Celestino, Patre ac predecessore, sexto Idus Ianuarii, anno Christi 1198, uiam uniuerse carnis ingresso, et in Lateranensi basilica sepulto, tanta fuit inter fratres nostros super pontificis substitutione concordia, ut eo celitus desideriis ipsorum aspirante, qui facit utraque unum,  et concurrentes parietes in se angulari lapide copulauit, omnes uniuersaliter unum saperent, et idem singulariter postularent, nos in summum pontificem ipso die depositionis eiusdem predecessoris nostri unanimiter assumentes,« etc. Unde patet sex annis, nouem mensibus minus duobus diebus Celestinum Romane Ecclesie prefuisse.





NOTITIA DIPLOMATICA.


Epistolis Celestini III ascripti pontificatus anni sunt. Bulle prebent sententiam hanc: PERFICE GRESSUS MEOS IN SEMITIS TUIS

Testes subscripti sunt:

    Ep. Albanensis Albinus a 2 Mai. 1191 ad 12 Iul. 1196
    Ep. Ostiensis et uelletrensis Octauianus a 2 Mai. 1191 ad 10 Sept. 1197
    Ep. Portuensis et S. Rufine Petrus a 2 Mai. 1191 ad 10 Sept. 1197
    Ep. Prenestinus Ioannes a 2 Mai. 1191 ad 9 Febr. 1196
    Tit. S. Clementis cardinalis et Tuscanensis episcopus Ioannes a 3 Iun. 1191 ad 27 Iul. 1197
    Pr. card. tit. S. Anastasie Romanus a 3 Iun. 1191 ad 14 Iul. 1194
    Pr. card. basilice XII apostolorum Pandulfus a 2 Mai. 1191 ad 13 Febr. 1196
    Pr. card. tit. S. Cecilie Petrus a 2 Mai. 1191 ad 28 Mai. 1197
    Pr. card. SS. Ioannis et Pauli tit. Pammachii Melior a 27 Dec. 1191 ad 26 Ian. 1197
    Pr. card. tit. S. Laurentii in Lucina Cinthius a 8 Iun. 1191 ad 28 Mai. 1197
    Pr. card. tit. S. Marcelli Fidantius a 5 Mart. 1193 ad 25 Iun. 1196
    Pr. card. tit. S. Marie trans Tiberim tit. Calixti Guido a 13 Iun. 1191 ad 10 Sept. 1197
    Pr. card. tit. S. Martini tit. Equitii Hugo a 28 Iul. 1191 ad 10 Sept. 1197
    Pr. card. tit. S. Petri ad uincula tit. Eudoxie. Petrus a 3 Iun. 1191 ad 27 Iun. 1191
    Bernardus a 5 Mart. 1193 ad 10 Sept. 1197
    Pr. card. tit. S. Praxedis, episc. Ariminensis Rufinus a 8 Iun. 1191 ad 13 Iun. 1191
    Pr. card. tit. S. Praxedis Soffredus a 5 Mart. 1193 ad 27 Iul. 1197
    Pr. card. tit. S. Prisce Ioannes a 25 Iul. 1193 ad 10 Sept. 1197
    Pr. card. tit. S. Pudentiane tit. Pastoris Iordanus a 2 Mai. 1192 ad 12 Mai. 1197
    Pr. card. tit. S. Stephani in Celio monte Ioannes a 8 Iun. 1193 ad 27 Iul. 1197
    Pr. card. tit. S. Susanne Ioannes Felix a 3 Iun. 1191 ad 13 Nou. 1193
    Diac. card. S. Adriani Gerardus a 2 Mai. 1191 ad 10 Sep. 1197
    Diac. card. S. Angeli Gregorius a 13 Iun. 1191 ad 10 Sep. 1197
    Diac. card. SS. Cosme et Damiani Gratianus a 2 Mai. 1191 ad 28 Mai. 1197
    Diac. card. S. Georgii ad uelum aureum Gregorius a 8 Iun. 1191 ad 10 Sept. 1197
    Diac. card. S. Lucie in Orthea  Centius a 3 Mart. 1193 ad 14 Iul. 1194
    Diac. card. S. Marie in Aquiro Gregorius a 3 Iun. 1191 ad 10 Sept. 1197
    Diac. card. S. Marie in Cosmidin Nicolaus a 3 Iun. 1191 ad 28 Mai. 1197
    Diac. card. S. Marie in Porticu Gregorius a 2 Mai. 1191 ad 10 Sept. 1197
    Diac. card. S. Marie in uia lata Soffredus a 2 Mai. 1191 ad 26 Febr. 1193
    Petrus a 5 Mart. 1193 ad 29 Apr. 1195
    Diac. card. S. Marie Noue Bernardus a 3 Iun. 1191 ad 26 Febr. 1193
    Diac. card. S. Nicolai in carcere Tulliano Aegidius a 7 Iul. 1192
    Diac. card. SS. Sergii et Bacchi Lotharius a 3 Iun. 1191 ad 27 Iul. 1197
    Diac. card. S. Theodori Ioannes a 3 Iun. 1191 ad 4 Oct. 1192
    Bobo a 5 Mart. 1193 ad 27 Iul. 1197
    Date bulle sunt p. m.
    Moysis S. R. E. subdiaconi uicem agentis cancellarii a 20 Apr. 1191 ad 2 Mai. 1191
    Moysis S. R. E. subdiaconi Lateranensis canonici a 13 Mart. 1192 ad 7 Apr. 1192
    et d 13 Iulii. 1192 ad 8 Mart. 1194
    Aegidii S. Nicolai in carcere Tulliano diac. card a 3 Iun. 1191 ad 14 Iul. 1194
    Centii S. Lucie in Orthea diac. card. domini pape camerarii a 6 Nou. 1194 ad 10 Sept. 1197







CeLESTINI III PONTIFICIS ROMANI EPISTOLAE ET PRIuILEGIA ORDINE CHRONOLOGICO DIGESTA. De libris adhibitis uide Indicem bibliographicum tomo CLXXIX prefixum





[GENUINA.]



ANNO 1191



I. Ecclesie Portuensi asserit concessionem ab abbate S. Ioannis Rauennate factam. 
[FANTUZZI, Monum. Rauennat. Eccl. uI, 56.]

CeLESTINUS episcopus, seruus seruorum Dei, dilectis filiis priori et conuentui Portuensis Ecclesie, salutem et apostolicam benedictionem.

Quanto feruentius, fauente Domino, regulari obseruantie insudatis tanto sincerius uniuersitatem uestram diligimus, et profectibus uestris ac commodis, ubi cum Deo possumus attentius debemus et uolumus prouidere. Eapropter iustis uestris postulationibus  concessionem quam dilecti filii nostri abbas et conuentus S. Ioannis euangeliste Rauenn. super acquisitis et acquirendis possessionibus de iure ipsorum prouida uobis et equa consideratione fecerunt, sicut in scripto eorum authentico continetur, auctoritate apostolica confirmamus, et presentis scripti patrocinio communimus, statuentes ut nulli omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum apostolorum eius Petri et Pauli, se nouerit incursurum.

Datum Laterani XIII Kal. Maii, pontificatus nostri anno I.



II. Ecclesie S. Ioannis Rastorfensis protectionem suscipit, possessionesque ac priuilegia confirmat. 
[SCHANNAT, diecesis Fuldensis, p. 266.]


CeLESTINUS episcopus, seruus seruorum Dei, dilectis filiis CONRADO preposito ecclesie Sancti Ioannis, et fratribus in Ratesdorf, tam presentibus quam futuris canonice substituendis in perpetuum.

Effectum iusta postulantibus indulgere, et uigor postulat equitatis, et ordo exigit rationis, presertim quando petentium uoluntas et pietas adiuuat et  ueritas non relinquit. Eapropter, dilecti in Domino filii, uestris iustis postulationibus clementer annuimus et prefatam ecclesiam Sancti Ioannis Baptiste, et Sancte Cecilie in Radesdorf, in qua diuino mancipati estis obsequio ad exemplar felicis recordationis Clementis pape, predecessoris nostri sub beati Petri et nostra protectione suscipimus, et presentis scripti priuilegio communimus, statuentes, ut quecunque bona, quascunque possessiones eadem ecclesia impresentiarum iuste et canonice possidet, aut in futurum, concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant, in quibus hec propriis duximus  exprimenda uocabulis: Locum ipsum in quo prefata ecclesia sita est, cum omnibus suis pertinentiis; ecclesiam Sancti Laurentii in Ussine cum ipsa uilla et omnibus pertinentiis suis; Daftaha, Ingumarestat, Sulaha, cum earum appendiciis; Geintistat Issileibes, Negilstete cum earum pertinentiis; Melre, Clettistete cum omnibus suis pertinentiis; Keistreiche Nenderich, cum pertinentiis suis; Datinbeche, Scherlinges, Gozoldesdorp, Hasalahe, cum aliis uillis et pertinentiis omnium supradictarum uillarum. Preterea libertates et immunitates curialium claustralium uestrarum, nec non antiquas et rationabiles consuetudines ecclesie uestre concessas, et hactenus obseruatas, ratas habemus, et eas futuris temporibus illibatas manere sancimus: auctoritate  quoque apostolica nichilominus duximus prohibendum, ne aduocatus uester, qui pro tempore fuerit, locum ipsum, uel que ad eum pertinent grauare, seu quibuslibet indebitis exactionibus tam in forestis et nemoribus, quam noualibus ecclesie uestre fatigare presumat; sed his que antiquitus sibi concessa sunt, et ad iustitiam suam pertinent contentus existat.

Sancimus etiam, sicut ex scripto authentico illustris memorie Ottonis, quondam imperatoris statutum dignoscitur ut non liceat cuilibet seu etiam abbati Fuldensis monasterii de rebus ipsius auferre  temere uel minuere, uel aliqui in beneficium concedere; nec licitum sit eidem abbati in uos et res ecclesie uestre exactionis seu uendicationis angariam exercere, saluo antiquo canone, qui eidem abbati uel fratribus eius aut canonicis specialiter debetur. Decernimus ergo ut nulli omnino hominum liceat prefatam ecclesiam temere perturbare uel eius possessiones auferre, ablatas retinere, minuere, seu quibuslibet uexationibus fatigare, sed omnia integre conseruentur eorum pro quorum gubernatione et sustentatione concessa sunt usibus omnimodis profutura, salua sedis apostolice auctoritate. Si qua igitur in futurum ecclesiastica persona hanc nostre constitutionis paginam sciens, contra eam temere uenire tentauerit, secundo tertioue commonita,  nisi reaTum suum digna satisfactione correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiat, et apud districtum iudicem premia eterne pacis inueniat. Amen, amen, amen.

    Ego Celestinus, catholice Ecclesie episcopus.
    Ego Albinus, albanensis episcopus.
    Ego Octauianus, Ostiensis et uelitrensis episcopus.
     Ego Ioannes, Prenestinus episcopus.
    Ego Petrus, Portuensis et S. Rufine episcopus.
    Ego Pandulfus, Basilice XII apostolorum presb. card.
    Ego Petrus, tit. S. Cecilie presb. cardinalis.
    Ego Iordanus, presb. cardinalis S. Pudentiane tit. Pastoris.
    Ego Gratianus, SS. Cosme et Damiani diac. card.
    Ego Gerhardus, Sancti Adriani diac. cardinalis.
    Ego Gofredus, S. Marie in uia Lata diac. card.
     Ego Gregorius, S. Marie in Porticu diac. card.


Data Rome apud S. Petrum, per manum Moysi sancte Romane Ecclesie subdiaconi, uicem agentis cancellarii, uI Non. Maii, indict. IX, anno Incarnat. Dom. 1191, pontificatus uero domini Celestini pape III, anno primo.



III. Archiepiscopis, episcopis, abbatibus prioribus et ceteris ecclesiarum prelatis Petrum quondam archiepiscopum Tarentasiensem, sanctorum ordinibus ascriptum nuntiat. 
[Acta SS., Maii t. II, 347.]

CeLESTINUS episcopus, seruus seruorum Dei, uenerabilibus  fratribus, archiepiscopis, episcopis, et dilectis filiis abbatibus, prioribus, et ceteris ecclesiarum prelatis salutem et apostolicam benedictionem.

Diuine laudis gloriam circa sacratissimam sanctorum memoriam uniuersis mortalibus admirandam, tam singulariter quam communiter assiduis preconiis; sed precipue diebus memorialibus seu festiuis solemnitatibus extollendam, uniuersitatis Conditor inuisibilis, quibusdam uisibilibus signis, ueluti quibusdam fulgoribus seu tonitruis per diuersa, non tamen aduersa, sed potius consona Scripture sacre testimonia manifestat, edocet et confirmat; dum de ipso, qui est sine fine laudabilis et in omnibus suis operibus admirabilis, uoce Dauidica  nuntiatur: Laudate Dominum in sanctis eius . Et illo: Mirabilis Deus in sanctis suis . Et de ipsis sanctis sub quadam admiratione prophetico sermone proponitur: Qui sunt isti qui ut nubes uolant? etc.  Et cum sit idem optimus et infinitus, innumerabiles uolens habere, de quibus debeat collaudari, sicuti ab eterno secundum sue potentie diuitias ordinauit, sanctis sanctos aggregat et adiungit, ut innuitur in ipsius laudis abundantiam redundare dum dicit: Laudate eum secundum multitudinem magnitudinis eius . Quod autem in sanctis quasi specialiter se laudabilem exhibet, et in eis mirabilis inuenitur, in ipsorum doctrina fructifera et operatione  salubri miracula concedendo, et eorum numerum augmentando, ad nostram procul dubio, si diligenter uelimus attendere, noscitur pertinere salutem. Et tanto maiori deuotione debemus cognoscere, quod in seruis suis ad nostre salutis augmentum omnipotens Deus operatur, prout in similibus Patres nostri commendabiliter et pie fecisse noscuntur, quanto maior fructus inaubitanter creditur adfuturus.

Sane intelleximus ex quodam rescripto felicis recordationis Lucii pape predecessoris nostri, quod ab eo per duos abbates ordinis Cisterciensis, uiros prouidos et discretos, humiliter et instanter ex parte ipsius ordinis fuerit postulatum, ut beate recordationis Petrum quondam Tarentasiensem archiepiscopum  canonizare deberet. Qui petitioni sibi porrecte placitum prebuisset assensum, nisi quedam temporum et rerum incommoditas facultatem tunc postulati operis denegasset. Nec de ipsius ullatenus meritis dubitauit, sed nichil eo tempore de miraculis et conuersatione ipsius aliquibus fuerat litteris adnotatum, et decuit fratrem postulato communitatis consilio differre, mandans ut de actibus et conuersatione memorati Patris ea que certa essent interim redigerentur in scriptis; ut cum tempus opportunum adesset, Ecclesia Dei certam et indubitabilem firmitatem haberet, cui circa ea que petita fuerant, concedenda securius et fiducialius posset inniti. Quoniam ergo, iuxta iam dictum prefati predecessoris nostri mandatum, ea que beatus ille uir uirtutibus  emicans gessit in uita, et miracula, que Deus per ipsum post ipsius obitum operatus est, collecta sunt fideliter et redacta in scriptum, quod multorum testimonio commendatum reddimus comprobatum; cum de his per magnas et honestas personas, ut decebat fieri, simus redditi certiores, supradicte petitioni nobis, quanquam immeritis, in sede apostolica residentibus, item ad Romanam Ecclesiam destinate, prebentes assensum, non tam pro supradicti ordinis reuerentia, cui libenter acquiescere disposuimus in omnibus piis et iustis postulationibus, quam pro gloria Domini dilatanda; iam dictum memorabilem uirum, de communi fratrum meorum consilio, canonizauimus, et canonizatum uniuerse Ecclesie Dei per scripta sedis apostolice  nuntiamus, statuentes ut in uniuersis ecclesiis seu monasteriis uestris ipsius gloriosi, sancti uidelicet Petri, quondam Tarentasiensis archiepiscopi, ueneranda memoria singulis annis, tertio Idus Septembris, quo gloriosum corpus eius fuit de sepulcro cum pia deuotione leuatum, solemniter celebretur.

Datum Rome apud Sanctum Petrum, uI Idus Maii, pontificatus nostri anno primo, Incarnationis uero Dominice anno 1191.



Iu. Abbatem et conuentum Belle-uallis de Petro, quondam archiepiscopo Tarentasiensi, in sanctorum numerum relato certiorem facit. 
[Acta SS., Maii t. II, 348]


CeLESTINUS episcopus, seruus seruorum Dei, dilectis filiis abbati et conuentui Belle-uallis, salutem et apostolicam benedictionem.

Diuine laudis gloriam circa sacratissimam sanctorum memoriam uniuersis mortalibus admirandam, etc., sicut supra, usque: Statuentes ut in uestro et in uniuersis uestri ordinis monasteriis ipsius gloriosi, sancti uidelicet Petri, quondam Tarentasiensis archiepiscopi ueneranda memoria singulis annis III Idus Septembris, quo gloriosum corpus eius fuit de sepulcro cum pia deuotione leuatum, solemniter  celebretur.

Ad hec cum diuina misericordia uobis tantam concesserit gratiam, ut iam dictum pretiosum corpus in uestro monasterio requiescat, uniuersitatem uestram attente monemus et propensius exhortamur, ut ad ipsius pretiosi sancti memoriam solemniter celebrandam usque adeo unanimiter intendatis, quod omnipotens Dominus in uestris actibus honoretur, et ex illius imitatione uobis eterni premii cumulus augeatur, ita quod, auctore Domino, manifeste possit agnosci, qualiter succus illius sancte radicis atque doctrina in ramorum fructibus maneat et seruetur.

Datum Rome, apud Sanctum Petrum, uI Idus Maii, pontificatus nostri anno primo.



u. Gaufrido electo Eboracensi promittit, Hugonem, episcopum Dunelmensem, ei post acceptam consecrationem subiectum iri. 
[Monast. Anglic., III, 148.]


CeLESTINUS episcopus, seruus seruorum Dei, dilecto filio GAUFRIDO Eborum electo, salutem et apostolicam benedictionem.

Quamuis Ecclesia Romana dixerit aliquis prelalatis ecclesiarum, diuersis respectibus deferendis; cum tamen ipsa mater Ecclesia, prout congrue uisum fuerit, reducere uoluerit oculos ad iura debita conferenda, nullatenus est moleste ferendum, sed potius equanimiter tolerandum. Hinc est quod tue  diligentie per scripta presentia duximus indicandum, quod licet personam uenerabilis fratris nostri Hugonis Dunelmensis episcopi, sicut honorabile membrum Ecclesiam sedem apostolicam prouiderit et duxerit honorandam. Quia tum iuri et statui Eborum Ecclesie nos oportuit, et docuit prouidere cum nimium absonum uideretur, quod eadem Ecclesia diutius permaneat tanti et unici in regno Anglie suffraganei solatio destituta; nec quidquam de suo iure minuetur, si ius alterius conseruetur, ei dedimus in mandatis, atque precipimus tibi, sicut suo metropolitano, exemptione qualibet obtenta pro eo a Romana Ecclesia nonobstante, et ante consecrationem, et cum fueris consecratus assistat; et cum eum et Ecclesiam suam decreuimus tibi et Ecclesie  tue, iure metropolitico per omnia conseruato, de communi fratrum consilio, subiacere, debitam tibi obedientiam et reuerentiam, sublato cuiuslibet contradictionis et appellationis obstaculo, impendere non pos ponat.

Datum Rome, apud Sanctum Petrum, u Idus Maii, pontificatus nostri anno primo.



uI. Monasterii Sancte Marie et Sancti Ioannis euangeliste Lubecensis protectionem suscipit bonaque confirmat. 
[SHUM, histor af Danmark, uIII, p. 696.]

CeLESTINUS episcopus, seruus seruorum Dei,  dilectis filiis ARNOLDO abbati et conuentui Sancte Marie et S. Ioannis euangeliste in Lubeca, salutem et apostolicam benedictionem.

Cum a nobis petitur quod iustum est et honestum tam uigor equitatis, quam ordo exigit rationis, ut id per sollicitudinem officii nostri ad debitum perducatur effectum. Eapropter, dilecti in Domino filii, uestris iustis postulationihus grato concurrentes assensu predictam ecclesiam, in qua diuino estis obsequio mancipati, sub beati Petri et nostra protectione suscipimus, et presentis scripti patrocinio communimus, statuentes ut ordo canonicus, qui secundum Deum et beati Benedicti Regulam in eodem loco noscitur institutus, perpetuis ibidem temporibus inuiolabiliter obseruetur. Preterea quascunque  possessiones, quecunque bona idem monasterium impresentiarum iuste et canonice possidet aut in futurum iustis modis, procurante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Dimidiam uillam in Rantziuelt, uillam Cleue, dimidiam decimam in Gladeburge maiori, et dimidiam in Gladeburge minori, dimidiam decimam Stuthestorp, totam decimam Eteodenwinde, areas in ciuitate Lubeca, agros in campo eiusdem ciuitatis, unam super riuum Strieneze, saline in Todeslo, uillam Tribernerthorph; in Oldenbruch tres mansos in Tescaio.

Sepulturam quoque ipsius loci liberam esse decernimus, ut eorum deuotioni et extreme uoluntati,  qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris secundum Dei timorem et beati Benedicti Regulam prouiderint eligendum.

Nulli ergo omnino hominum liceat hanc paginam nostre confirmationis, protectionis et constitutionis infringere, uel ei ausu temerario contraire. Si quis autem hoc attentare presumpserit, indignationem  omnipotentis Dei et beatorum Petri et Pauli apostolorum eius se nouerit incursurum.

Datum Rome, apud S. Petrum, XII Kal. Iunii, pontificatus nostri anno primo.



uII. Monasterii S. Marie et Sancti Ioannis euangeliste in Cismar protectionem suscipit, et priuilegia confirmat. 
[Ibid.]

CeLESTINUS episcopus, seruus seruorum Dei, dilectis filiis ARNOLDO abbati et conuentui Sancte Marie et Sancti Ioannis euangeliste in Cismar, salutem et apostolicam benedictionem.

 Quoties postulatur a nobis quod religioni et honestati conuenire dignoscitur, animo nos decet libenti concedere et iuxta petentium uoluntatem consentaneam, rationi effectu prosequente complere. Eapropter, dilecti in Domino filii, uestris iustis postulationibus grato concurrentes assensu, predictam ecclesiam, in qua diuino estis obsequio mancipati, sub beati Petri et nostra protectione suscipimus et presentis scripti patrocinio communimus. Liceat quoque uobis clericos uel laicos liberos et absolutos e seculo fugientes, ad conuersionem recipere et eos absque contradictione aliqua retinere. Prohibemus insuper, ut nulli fratrum uestrorum, post factam in eodem loco professionem, fas sit, nisi arctioris religionis obtentu, de eo discedere. Discedentem uero  absque communium litterarum cautione nullus audeat retinere. Cum autem generale interdictum terre fuerit liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare.

Nulli ergo omnino hominum liceat hanc paginam nostre protectionis et constitutionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Rome, apud Sanctum Petrum, X Kal. Iunii, pontificatus nostri anno primo.



uIII. R[eginaldo], episcopo Bathoniensi, et abbatibus de Radinges et de Waltham mandat, ut que Balduinus archiepiscopus monachis Cantuariensibus abstulerit, restituant. 
[TWYSDEN H. A. Scr., II, 1572.]


CeLESTINUS episcopus, seruus seruorum Dei, uenerabili fratri R. Bathoniensi episcopo, et dilectis filiis de Radinges et de Waltham abbatibus, salutem et apostolicam benedictionem.

Molestias et iniurias quas per bone memorie B, Cantuariensem archiepiscopum conuentus eius loci passus est, discretionem uestram non credimus ignorare. Quoniam igitur iam dictus archiepiscopus, quamuis de reformando statu fratrum ipsorum  in integrum mandatum felicis recordationis Urbani et Clementis predecessorum nostrorum suscepisset, nondum cum iter peregrinationis arripuit reformarat ad plenum, per apostolica uobis scripta mandamus atque precipimus, quatenus omni dilatione, contradictione et appellatione cessante, ecclesias cum fructibus inde perceptis et alia que sepe dictus archiepiscopus ipsis absque iuris ordine abstulit, nostra freti auctoritate, cum integritate restitui faciatis, et eorum detentores, si opus fuerit, censura non differatis ecclesiastica cercere, modis omnibus obseruantes, ne in loco quem apostolica condemnauit auctoritas diuina de cetero celebrentur, sed potius capella ibidem, ut dicitur,  erecta funditus destruatur, et sicut a Patribus nostris decretum esse dignoscitur, canonicorum institutionem reuocantes, in irritum eos denuntietis et teneatis suspensos, qui in loco ipso post prohibitionem apostolicam diuina scienter presumpserunt officia celebrare, donec ad sedem apostolicam ueniant absoluendi. Illos quoque qui sententiam pie recordationis pape Clementis incurrisse noscuntur, cautius ab omnibus faciatis euitari, donec Ecclesie satisfactione competenti exhibita, per nos mereantur absolui. Qui uero huiusmodi communicauerunt scienter, congrue ad arbitrium uestrum satisfaciant.

Hec autem omnia tanto districtius uestre discretioni duximus iniungenda, quanto in iniuriam apostolice  sedis redundare uidetur eadem, toties inaniter iterare mandatis, et religionem uestram minus deceret, si mandatum apostolicum segnius exsequ e remini, nec possemus sine molestia tantum in uobis neglectum aliquatenus sustinere, nullis litteris iuri eorum preiudicium facientibus, si que apparuerint a sede apostolica impetrate, obstantibus. Quod si omnes his exsequendis nequiueritis interesse, duo uestrum ea nichilominus exsequantur.

Datum Rome, apud Sanctum Petrum, u Kalendas Iunii, pontificatus nostri anno primo.



IX. Prioris et conuentus ecclesie Christi Cantuariensis priuilegia a Balduino quondam archiepiscopo restituit. 
[Ibid.]


CeLESTINUS episcopus, seruus seruorum Dei, dilectis filiis priori et conuentui ecclesie Christi Cantuarie, salutem et apostolicam benedictionem.

Sicut ad apostolatus nostri debitum pertinere dignoscitur his, que rite et recte ordinata consistunt, uigorem conferre perpetuum, ita nimirum, eis que secus fiunt quam deceat uires detrahere, eneruare et infirmare tenemur. Eapropter, dilecti in Domino filii, cum B. quondam archiepiscopus siue motu proprio, siue instinctu alieno uos et ecclesiam uestram molestiis multis et iniuriis quandoque  afflixerit, et scripta aliqua a sede apostolica in preiudicium iuris uestri falsa suggestione, ut dicitur, impetrauit, quem magis tranquillitati uestre dare operam decuisset; paci uestre paterna uolentes in posterum sollicitudine prouidere, omnia que per memoratum archiepiscopum circa uos ui uel metu acta sunt auctoritate apostolica reuocamus in irritum, et nominatim ea que, legato Romane Ecclesie presente et contradicente, contra mandatum sedis apostolice facta dicuntur, sicut in authentico eiusdem legati, Ioannis uidelicet Anagnini quondam presbyteri cardinalis, ob causam uestram in Angliam directi continetur, et quecunque contra ius uestrum uel priuilegiorum uestrorum tenorem idem archiepiscopus impetrauit, uiribus  carere decreuimus, statuentes ut nullus unquam hominum ea que male gessit trahere audeat in consequentiam, neque possint ea que tacita ueritate a sede apostolica impetrauit, iuri uestro aut priuilegiis ullo unquam tempore aliquod preiudicium generare.

Nulli ergo omnino hominum liceat hanc nostre constitutionis paginam infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Rome, apud Sanctum Petrum, u Kalendas Iunii.



X. Ecclesiam Sancti Laurentii Florentinam tuendam suscipit eiusque bona ac iura confirmat. 
[LAMI, Eccl. Florent. monum., II, 935.]


CeLESTINUS episcopus, seruus seruorum Dei, dilectis filiis ILDEBRANDO priori S. Laurentii Florentine ciuitatis, eiusque fratribus, tam presentibus quam futuris canonice substituendis in perpetuum.

Pie postulatio uoluntatis effectu debet prosequente compleri, ut et deuotionis sinceritas laudabiliter enitescat, et utilitas postulata uires indubitanter assumat. Eapropter, dilecti in Domino filii, uestris postulationibus clementer annuimus, et prefatam ecclesiam Sancti Laurentii, que caput Florentine  Ecclesie fuisse uidetur, in qua diuino obsequio mancipati estis, ad exemplar felicis recordationis Nicolai, Alexandri II, Alexandri III, Lucii, Clementis III, Paschalis II, predecessorum nostrorum Romanorum pontificum, sub beati Petri et nostra protectione suscipimus, et presentis scripti priuilegio communimus; statuentes ut quascunque possessiones, quecunque bona, eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant. In quibus hec propriis duximus exprimenda uocabulis:  Parochiam uestre ecclesie pertinentem sicut hactenus habuistis; hospitale quod iuxta ecclesiam supradictam Beati Laurentii situm est cum omnibus pertinentiis suis; hospitale, quod dicitur Cigreti, in pleberio Sancti Stephani in pane constructum cum omnibus pertinentiis suis; ecclesiam Sancti Marci cum omnibus pertinentiis suis; montem Sancti Laurentii, qui ex uno latere proximatur terre Sancti Ioannis et duabus uiis decurrentibus, et ex alio Sancti Romuli, tertio Sancte Marie, quarto decurrit ei uia Regia, cum decimis et primitiis suis; montem Conii, qui de una parte a riuo Tersunula cingitur, ex alia terre Sancti Romuli iungitur, a tertia parte Sancti Ioannis, a quarta decurrit ei uia que dicitur Subtus, cum decimis et primitiis  suis; citinas Sancti Laurentii ibi iuxta positas cum decimis et primitiis suis; abataticum porte Sancti Laurentii cum ipsa etiam congregatione; ecclesiam Sancti Bartholomei sitam in Faltignano, cum omnibus pertinentiis suis, et possessiones omnes quas in eadem curia possidetis; ecclesiam S. Andree in Percussina. Quecunque etiam a predictis Romanis pontificibus uobis concessa sunt, et ecclesie uestre cum priuilegiis confirmata, similiter roboramus. Sane diebus solemnibus in claustro uel in atrio ecclesie processiones facere et missas ad tertiam cantare, nullius contradictio uos inhibeat; sed modis omnibus studeatis omnipotentem Dominum glorificare, et saluti animarum uestrarum ipso pretante uigilanter insistere. Prohibemus quoque ut  nemini liceat infra terminos parochie uestre sine auctoritate diecesani episcopi, et uestro assensu ecclesiam uel oratorium de nouo edificare, saluis priuilegiis Romanorum pontificum. Libertates preterea et immunitates antiquas et rationabiles consuetudines ecclesie uestre concessas, et hactenus obseruatas, habemus ratas, et eas perpetuis temporibus illibatas permanere sancimus. Statuimus insuper ut non liceat episcopo uestro in uos uel ecclesiam uestram sine manifesta et rationabili causa excommunicationis uel interdicti sententiam promulgare.

Sepulturam preterea ipsius loci liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus  obsistat, salua tamen iustitia illarum ecclesiarum, a quibus mortuorum corpora assumuntur. Obeunte uero te, nunc eiusdem loci priore, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem prouiderint eligendum.

Decernimus ut nulli omnino hominum liceat prefatam ecclesiam temere perturbare, uel eius possessiones auferre aut ablatas retinere, minuere seu quibuslibet uexationibus fatigare, sed omnia integra conseruentur eorum, pro quorum gubernatione et sustentatione concessa sunt, usibus omnimodis profutura, salua sedis apostolice auctoritate, et Florentini  episcopi canonica iustitia. Si qua igitur in futurum ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioque commonita, nisi reatum suum digna satisfactione correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

     Ego Celestinus, catholice Ecclesie episcopus.
    Ego Albinus, Albanensis episcopus.
    Ego Octauianus, Ostiensis et uelletrensis episcopus.
    Ego Ioannes, Prenestinus episcopus.
    Ego Pandulphus, presbyt. card. basilice XII Apostolorum.
    Ego Petrus, presbyt. card. tituli Sancte Cecilie.
    Ego Petrus, presbyt. card. S. Petri ad uincula Eudoxie.
    Ego Iordanus, presbyt. card. Sancte Pudentiane, tit. Pastoris.
    Ego Ioannes, tit. Sancti Clementis card. uiterbiensis.
     Ego Romanus, tit. Sancte Anastasie presbyt. cardinalis.
    Ego Gregorius, Sancte Marie in Porticu diac. card.
    Ego Ioannes, Sancti Theodori diac. card.
    Ego Bernardus, Sancte Marie Noue diac. cardinalis
    Ego Gregorius, Sancte Marie in Aquino diac. cardinalis.
    Ego Lotarius., SS. Sergii et Bacchi diac. cardinalis
    Ego Nicolaus, Sancte Marie in Cosmedin diac. card.


Datum Rome, apud Sanctum Petrum, per manum Aegidii, Sancti Nicolai in Carcere diaconi cardinalis  III Nonas Iunii, indictione IX, anno Incarnationis Dominice 1191, pontificatus uero domni Celestini pape III anno primo.



XI. Monasterii Nonantulani patrocinium suscipit et priuilegia ac possessiones confirmat. 
[uide TIRABOSCHI, Storia di Nonantola, II, 288.]




XII. Opizoni subdiacono Parmensi et magistro Ioanni Bergomati mandat ut controuersiam inter canonicos cathedralis ecclesie Regine et S. Prosperi clericos componant. 
[TIRABOSCHI, Memor. Moden., III, 119.]


CeLESTINUS episcopus, seruus seruorum Dei, dilectis filiis OPIZONI subdiacono nostro canonico Parmensi et magistro IOANNI Pergamensi, salutem et apostolicam benedictionem.

Ex parte dilectorum filiorum nostrorum prepositi P. magistri scholarum et aliorum canonicorum Regine ecclesie nobis est querela proposita, quod prepositus Sancti Prosperi cum clericis suis ad ecclesiam eorum accedens, in Sabbato sancto tertiam partem officii celebrare contendens, et baculum pastoralem ad manutenendum in officium exsequendum nitens, illis renitentibus, obtinere, quem iam dictus magister P. ad suam dignitatem spectare proponit, magnas illi iniurias irrogauit. Quidam  enim ex clericis Sancti Prosperi epistolarum librum de manu cuiusdam presbyteri prefati Regini prepositi auferentes ipsum manibus uiolentis iniectis plurimum inhoneste tractarunt. Preterea cuiusdam diaconi ad annuntiandum Euangelium preparati albam, qua indutus erat, temerario ausu sciderunt, et alios etiam excessus presumpsere committere, qui uobis melius poterunt explanari. Is uero qui pro parte prepositi et clericorum Sancti Prosperi proponebat, asseruit quod prescripti prepositus et canonici instrumentum de ipsorum iustitiis confici sibi fecerunt, et super iniuriis candelarum, et instrumentis communibus exhibendis, et de appellatione ad nos interposita super quibusdam testibus producendis, et super baculo etiam pastorali a preposito ipso  Sancti Prosperi in Sabbato sancto tenendo, et officiis etiam que pro tertia parte exsequi consueuerunt, grauem ipsis iniuriam presumpserunt in magnum preiudicium iuris eorum inferre. Quia igitur ex tam diuersis assertionibus de rei nobis serie constare nequiuit, de nuntiorum utriusque partis assensu idem uobis duximus negotium committendum, discretioni uestre per apostolica scripta mandantes quatenus, partibus ad uestram presentiam conuocatis, audiatis hinc inde proposita, et eidem negotio, nullius contradictione uel appellatione obstante, finem debitum imponatis. Si quos uero manus uiolentas in clericos constiterit temere iniecisse, tandiu sicut excommunicatos denuntietis ab omnibus arctius euitandos, donec passis iniuriam  congrue satisfaciant, et cum litteris uestris ad sedem ueniant apostolicam absoluendi.

Testes autem quos utraque pars ad suam assertionem nominauerit, si timore uel gratia se subtraxerint eos appellatione remota per censuram ecclesiasticam compellatis, ut testimonium perhibeant ueritati.

Datum Rome, apud S. Petrum, Iu Idus Iunii, pontificatus uero nostri anno primo.



XIII. Ecclesie S. Sigismundi protectionem suscipit, bonaque ac possessiones confirmat. 
TIRABOSCHI, Memor. Moden., Iu, p. 3.]

CeLESTINUS episcopus, seruus seruorum Dei, dilecto  filio ALBERTO presbytero ecclesie Sancti Sigismundi de Sablono, eiusque successoribus canonice substituendis, in perpetuum.

Pie postulatio uoluntatis effectu debet prosequente compleri, ut et deuotionis sinceritas laudabiliter enitescat, et utilitas postulata uires indubitanter assumat. Eapropter, dilecte in Domino fili, tuis iustis postulationibus clementer annuimus, et prefatam ecclesiam Sancti Sigismundi de Sablono, cui, auctore Deo, preesse dignosceris, ad exemplar felicis recordationis Alexandri et Lucii predecessorum nostrorum Romanorum pontificum, sub beati Petri et nostra protectione suscipimus, et presentis scripti priuilegio communimus, statuentes  ut quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma tibi et illibata tuisque successoribus omnino permaneant. In quibus hec propriis duximus exprimenda uocabulis:

Locum ipsum in qua prefata ecclesia sita est cum pertinentiis suis et terminis; qui termini per hos fines distinguuntur: A strata usque ad uineam dominorum de Sauiola, et a uinea filiorum Madelgisilii usque in fundum fossati Castelli. In Guauaseto mansum unum supra Carrubium quatuor bubulcas terre, in ripa Rami duas bubulcas, sub Gauageto  tres bubulcas prati, in Fontanili quatuor bubulcas terre, in uia de Porotheso unam petiam terre, in Carzeto duas bubulcas prati, in Sabone in Braida de Noceto uiginti duas bubulcas, in Pirumplatum quatuor, ibi prope unam, ad meridiem Rami in duabus petiis tres bubulcas, in Runco Ioannis presbyteri septem bubulcas, et molendinum in eodem loco; in Cloza unam bubulcam, ibi prope Linarium iuxta uiam Ursimadii duas petias, iuxta uiam de Bonizolis duas petias, iuxta quercetum Malaquisti unam petiam, in Linario presbyteri Angeli octo bubulcas, et in eodem loco uadum molendini, ibi prope duas petias, in ripa Beccadossi unam petiam, supra uiam de Feligaria unam, in clausura dominicata sex bubulcas, ibi prope petiunculam unam, medietatem  molendini de Panario, et duas partes spaldi, in ripis Tresnarie unam petiam, in Braida uicedominorum unam bubulcam, ibi prope unam petiam, iuxta Canterellos uineam, in Lammis unam bubulcam prati, in uia de Dosis unam bubulcam, in Felegaria campum, qui dicitur Sancti Dalmatii, et mansum Iannulini datum per Araldum et uxorem, quod est decem et septem bubulcarum: decimam preterea omnium dominicatorum octo procerum, uidelicet Guidonis et Attonis, in Sablano et in Runcadellis que colligitur per ceruum a fossato Martanorum sicut uadit uia usque ad puteum de Gurda contra Tresnariam et decimam totius dominicatus Willelmi de Bomissima et filiorum Corradini, et partem decime Michelis de Bona in Gauaseto; decimas  quoque quas ecclesia tua quadraginta annis inconcusse possedit, et impresentiarum possidet. Libertates et immunitates eidem ecclesie rationabiliter indultas et hactenus obseruatas, ipsi ecclesie auctoritate apostolica nichilominus confirmamus. Quia uero decime ministris ecclesiarum tam ueteri quam noua lege noscuntur esse concesse, sub interminatione anathematis prohibemus, ut nullus laicus decimas a uobis exigere uel extorquere presumat. Preterea decimam, sicut uadit uia a castello ad crucem Araldellorum, et inde per Cluzam et Cumuniolam usque in . . . . . et uia a castello ad crucem Pedeti usque in finem Frascaritii, exceptis tenuta Spitii de Araldellis singulis et Petrozolis, decimam a clausura Rainerii Malaracti, sicut uia uadit usque ad  ualescellam de Araldellis usque in Tresnariam, exceptis tenutis de manso Gisoni, et Siguli, et Stanteis, decimam feudi Brunichi et filiorum Girardi; decimam illius terre quam dedit ecclesie Araldus et domina Cecilia, decimam uinearum Petrocini Rome . . . . . . . . Ioannis Stantis et Ioannis Madelgisii; decimam illarum terrarum que dantur ecclesie, bubulcam terre quam dedit Richardus, et unam Felegarie, et unam quam emit magister Albertus a Foliata iuxta Runcum Ioannis presbyteri, et molendinum iuxta Querzetum Malaquisti. Nouas etiam et indebitas exactiones ab archiepiscopis, episcopis, archidiaconis, aliisque ecclesiasticis secularibusque personis uobis prohibemus imponi.

 Decernimus ergo, ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate, et diecesani episcopi canonica iustitia. Si qua igitur in futurum ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine  Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Celestinus, catholice Ecclesie episcopus.
    Ego Alb . . . . , Albanensis episcopus.
    Ego Ioannes, Prenestinus episcopus.
    Ego Pandulphus, basilice XII Apostolorum presbyter cardinalis.
    Ego Petrus, titulo Sancte Cecilie presbyter cardinalis.
    Ego Iordanus, presbyter cardinalis Sancte Pudentiane  titulo Pastoris.
    Ego Ioannes, titulo Sancti Clementis cardinalis et Tuscanensis episcopus.
    Ego Rufinus, titulo Sancte Praxedis cardinalis Ariminensis episcopus.
    Ego Gratianus, Sanctorum Cosme et Damiani diaconus cardinalis.
    Ego Gerardus, Sancti Adriani diaconus cardinalis.
    Ego Soffredus, Sancte Marie in uia Lata diaconus cardinalis.
    Ego Gregorius, Sancte Marie in Porticu diaconus cardinalis.
    Ego Bernardus, Sancte Marie Noue diaconus  cardinalis.
    Ego Gregorius, Sancte Marie in Aquiro diaconus cardinalis.


Datum Rome, apud Sanctum Petrum, per manum Aegidii, Sancti Nicolai in Carcere Tulliano diaconi cardinalis, Idibus Iunii, indictione uIII, Incarnationis Dominice anno 1191, pontificatus uero domni Celestini pape III anno primo.



XIu. Monasterium S. Petri Piscariense tuendum suscipit eiusque bona ac priuilegia confirmat. 
[Anecdota Ughelliana, p. 411.]

CeLESTINUS episcopus, seruus seruorum Dei, dilectis filiis IOBELI abbati monasterii S. Clementis  de Insula Piscarie, que Casa aurea uocatur, eiusque fratribus tam presentibus quam futuris regularem uitam professis, in perpetuum.

Religiosis uotis annuere, et ea operis exhibitione complere officium nos inuitat suscepti regiminis, et ordo uidetur exigere rationis. Eapropter, dilecti in Domino filii, uestris iustis postulationibus clementer annuimus, et prefatum monasterium ubi corpus B. Clementis pape et mart. requiescit, quod solius B. Petri iuris existit, in quo diuino estis obsequio mancipati, ad exemplar predecessorum nostrorum Romanorum pontificum fel. mem. Leonis, Calisti, Adriani, ac Alexandri sub B. Petri et nostra protectione suscipimus et presentis scripti priuilegio communimus, ut soli Romane Ecclesie  subditum ab omnium ecclesiarum, sed personarum iugo liberum habeatur. In primis siquidem statuentes ut ordo monasticus, qui secundum Deum, et B. Benedicti Regulam in eodem monasterio institutus esse dignoscitur perpetuis ibidem temporibus inuiolabiliter obseruetur. Mansuro igitur in perpetuum decreto statuimus, ut quascunque possessiones, quecunque bona idem monasterium in presenti legitime possidet, firma uobis uestrisque successoribus, et illibata permaneant. In quibus hec propriis duximus exprimenda uocabulis:

In comitatu Pinnensi castrum Insule, Castellionem, uinulam, Pesculum, Roccam de Soti, Coruarium, Petraniquam, Bectoritum, Alanne Farum, Casale Planum, Colledunum cum omnibus ecclesiis et  pertinentiis suis, castrum quod uocatur Casale S. Desiderii cum ecclesiis sancti Petri de Panepenna, S. Martini de Muscufo et S. Iuste de Tagliano. In ciuitate S. Angeli, cellam S. Clementis, castellum S. Mori cum portu, et suis pertinentiis, ecclesiam S. Cirici de Monte Siluano, ecclesiam S. Saluatoris iuxta flumen de Nora cum ipso portu et pertinentiis suis, ecclesiam S. Geruasii cum pertinentiis suis, priores qui cognomine dicuntur Palummani cum familiis et pertinentiis suis, ecclesias sancti Rustici de Saliano, S. Angeli in Monte Apriano, S. Flauiani, S. Marie ad Cap., S. Marie de Colle cum capella de Rocca et omnibus pertinentiis suis, ecclesiam S. Nicolai ad Cornisam cum pertinentiis suis.  In comitatu Theatino Bononisatum cum omnibus ecclesiis et pertinentiis suis, ecclesiam S. Marie de Pesula, ecclesiam S. Angeli de Casula, ecclesiam S. Cesidii, monasterium S. Trinitatis de Lapidaria cum pertinentiis suis. In Caramanico ecclesiam S. Crucis, ecclesiam S. Nicolai cum cellis et aliis pertinentiis suis, ecclesias S. Martini ad Guttam, S. Ioannis in Scauiari, S. Siluestri de Oligeto cum pertinentiis suis. In comitatu Aprutino, castrum Guardie, castellum uetulum, monachiscum, castrum S. Georgii cum omnibus ecclesiis et pertinentiis suis. In marchia, castrum Lori, castrum Caldarole, castrum uestimani, montem Obtetanum, Rotellum, Bricciam, S. uincentium, S. Angelum ad Fauaram cum aliis ecclesiis et  pertinentiis suis. In comitatu ualuen. casale quod dicitur S. Trinitatis cum cellis et pertinentiis suis, in ciuitate Sulmone oratorium, domum et palatium q. Simeonis, casas, casalia, et omnes possessiones, intra uel extra ipsam ciuitatem uestro monasterio attributas, ecclesiam Sancti Mauri de Amiterno cum pertinentiis suis, montem de Tarino cum rupibus et siluis eorum, cellam S. Clementis in Lisina cum pertinentiis suis. Concedimus etiam uobis uestrisque successoribus, omnem decimationem predictarum literarum ecclesie uestre, et partem oblationum que pro mortuis offeruntur.

Interdicimus insuper ut in supradictis locis nullus episcopus audeat synodum celebrare, uel aliqua iura episcopalia exercere, nisi a te uel a successoribus  tuis uocatus fuerit. Chrisma uero, oleum sanctum, consecrationes altarium seu basilicarum, ordinationes monachorum seu clericorum uestrorum, qui ad sacros ordines fuerint promouendi, a quocunque malueritis suscipiatis episcopo. Sepulturam quoque ipsius loci liberam esse decernimus, ut eorum deuotioni, et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat. Quecunque preterea in futurum concessione pontificum, liberalitate principum, oblatione fidelium, uel aliis iustis modis poteritis adipisci, firma uobis uestrisque successoribus et illibata permaneant. Obeunte uero te, nunc eiusdem loci abbate uel tuorum quolibet successorum, nullus in qualibet subreptionis astutia,  seu uiolentia preponere, nisi quem fratres communi consensu, uel fratrum pars consilii sanioris secundum Dei timorem, et B. Benedicti Regulam duxerint eligendum, electus a Romano pontifice consecretur. Paci quoque et tranquillitati uestre paterna in posterum sollicitudine prouidere uolentes auctoritate apostolica prohibemus, ne quis infra ambitum domorum uestrarum furtum committere, ignem apponere, hominem capere, aut interficere audeat, seu uobis, uel rebus uestris, aut iis, qui ad uos confugerint, uiolentiam aliquam temeritate qualibet irrogare.

Decernimus ergo, ut nulli omnino hominum liceat prefatum monasterium temere perturbare,  uel eius possessiones auferre, ablatas retinere, minuere, seu quibuslibet uexationibus fatigare, sed omnia integra conseruentur eorum, pro quorum gubernatione, ac sustentatione concessa sunt usibus omnimodis profutura. Si qua igitur in futurum ecclesiastica, secularisue persona hanc nostre constitutionis paginam sciens, contra eam temere uenire tentauerit, secundo tertioue commonita nisi reatum suum digna satisfactione correxerit, potestatis, honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua  iura seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

    Ego Celestinus, catholice Ecclesie episc.
    Ego Albinus, Albanen. episc.
    Ego Octauianus, Ostien. et uelletren. episc.
    Ego Ioannes, Prenestin. episc.
    Ego Pandulfus, basilice XII Apostolorum presb. card.
    Ego Petrus, presb. card. tit. S. Cecilie.
    Ego Petrus, presb. card. S. Petri ad uincula tit. Eudoxie.
    Ego Iord., S. Pudentiane tit. Pastoris presb. card.
     Ego Ioannes, tit. S. Clementis card. Tuscan. episc.
    Ego Ioannes Felix, tit. S. Susanne presbyt. cardin.
    Ego Roman., presb. card. tit. S. Anastas.
    Ego Guido, presb. card. S. Marie trans Tiberim tit. Calisti.
    Ego Ioannes, tit. S. Stephani in Celio monte presbyt. card.
    Ego Cinthius, tit. S. Laurentii in Lucina presb. card.
    Ego Gratian., SS. Cosme et Damian diac. card.
    Ego Berardi, S. Adriani diac. card.
    Ego Goffredus, S. Marie in uia Lata diacon.  card.
    Ego Gregor., S. Marie in Porticu diac. card
    Ego Ioannes, S. Theodori diac. card.
    Ego Bernardus, S. Marie Noue diac. card.
    Ego Gregorius, Sancte Marie in Aquiro diac. card.
    Ego Gregorius, S. Georgii ad uelum aureum diac. card.
    Ego Lotarius, SS. Sergii et Bacchi diacon. card.
    Ego Nicolaus, S. Marie in Cosmedin diacon. card.
    Ego Gregorius, S. Angeli diac. card.


Dat. Rome, apud S. Petrum, per manum Aegidii S. Nicolai in Carcere Tulliano diac. card., Id. Iunii, indict. IX, anno Incarnat. Dominice 1191, pontif. uero D. Celestini pape tertii anno primo.



Xu. Priori et conuentui Cantuariensi priuilegia uaria concedit. 
[WILKINS, Concil., I, 494.]


CeLESTINUS episcopus, seruus seruorum Dei, dilectis filiis, priori et conuentui Cantuar., salutem et apostolicam benedictionem.

Sicut nobis imminet ex officio profectui religionis intendere, ita nichilominus ex eodem officio, cogimur his, que statuta regularis ordinis impedire uidentur, studio pastoralis sollicitudinis obuiare. Eapropter, dilecti in domino filii, dignitatem ecclesie uestre studiosius attendentes, et reputantes  indignum, ut, cum sitis uinculo monastice professionis astricti, debeatis alibi quam in uestro capitulo, si quando exceditis, conueniri, presentibus uobis litteris indulgemus, ne quis fratrum uestrorum, si quando delinquit, ab archiepiscopo uestro cogi possit, ut extra capitulum uestrum iudicio sistat, super his maxime qui contingunt beati Benedicti Regulam et uestri ordinis disciplinam; sed uos omnes ab eodem archiepiscopo regulariter et honeste tractari statuimus, prout antiqua et rationabilis ecclesie uestre consuetudo requirit. Illud etiam arctius interdicimus, ne predictus archiepiscopus, aut alia quelibet ecclesiastica secularisue persona a uobis uel ab aliquo uestrum iuramentum extorqueat, aut uobis impedimentum aliquod prestet,  quominus aliquos de uestris pro negotiis ecclesie uestre possitis ad apostolicam sedem libere destinare. Sed quoties necessitas uel utilitas postulauerit mittendo unum uel plures de fratribus uestris ad Romanam Ecclesiam, liberam uobis concedimus facultatem. Indulgemus etiam uobis ut secundum Deum ad profectum capituli libere possitis rebus uestris et quiete disponere, et sigillum uestrum sine contradictione cuiuslibet retinere; nec idem archiepiscopus uel alia queuis persona, dispositioni uel administrationi possessionum aut aliarum rerum uestrarum contra priuilegia, que uobis apostolica sedes indulsit, et contra ecclesie uestre consuetudinem se audeat immiscere.

Prohibemus insuper ne quis uestrum, non requisita  prioris et conuentus licentia, septa ipsius ecclesie exire presumat; sed quoties archiepiscopus absens fuerit, priori et conuentui, iuxta ipsius ecclesie consuetudinem fratribus exeundi licentiam, cum necessitas imminet, uel cum propter negotia uestra laborare ipsos oportet, sit liberum indulgere. Ad hoc nichilominus per huius scripti paginam interdicimus, ne archiepiscopus priorem uestrum, cum institutus fuerit, contra statuta Lateranensis concilii et consuetudinem ecclesie uestre a prioratus administratione, sine manifesta et rationabili causa remoueat, uel ab officii exsecutione suspendat.

Nulli ergo omnino hominum liceat hanc paginam  nostre constitutionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Rome, apud S. Petrum, XII Kalendas Iulii, pontificatus nostri anno primo.



XuI. Priori et fratribus Camaldulensibus ius parochiale ecclesie S. Margarite asserit. 
[MITTARELLI Annal. Camaldul., App., p. 183.]

CeLESTINUS, episcopus, seruus seruorum Dei, dilectis filiis priori et fratribus Camaldulensibus, salutem et apostolicam benedictionem.

 Cum a nobis petitur quod iustum est et honestum et uigor equitatis et ordo exigit rationis ut id per sollicitudinem officii nostri ad debitum perducatur effectum. Eapropter, dilecti in Domino filii, uestris iustis postulationibus grato concurrentes assensu, ius parochiale quod ecclesia uestra Sancte Margarite per quadraginta annos tenuit inconcusse, donationes quoque seu concessiones quas patroni uel alii fideles iuste fecerunt, decimas etiam et alia iura ecclesie uestre uobis competentia, sicut ea uniuersa a quadraginta annis canonice et sine controuersi a possidetis, uestre deuotioni auctoritate apostolica confirmamus, et presentis scripti patrocinio communimus. Nulli ergo, etc. Si quis autem, etc.

 Datum Rome, apud Sanctum Petrum, Kal. Iulii, pontificatus nostri anno primo.



XuII. Monasterium S. Anastasii apud Aquas Saluias tuendum suscipit et eius possessiones ac bona confirmat. 
[RATTI, Storia di Genzano, p. 96.]




XuIII. Ad capitulum Narbonense.---Confirmat translationem Berengarii episcopi Ilerdensis ad metropolim Narbonensem. 
[MANSI, Concil., XXI, 614.]

 CeLESTINUS episcopus, seruus seruorum Dei, dilectis filiis capitulo Narbonensi, salutem et apostolicam benedictionem.

Quod episcoporum mutationes utilitatis uel necessitatis causa possint auctoritate apostolica licite fieri, tam canonum statuta quam antiqua sanctorum Patrum exempla manifestius protestantur. Etenim beatus Petrus, magister noster et princeps, de Antiochia Romam translatus est, ut ibi magis proficeret. Eusebius quoque Alexandriam, Felix Ephesum pro eadem causa fuit huius alme sedis auctoritate translatus. Hac itaque ratione considerationis et aliarum plurium mutationis exemplis inducti, nimirum respicientes ad utilitatem Narbonensis Ecclesie et necessitatem temporis, quo in uestris  partibus heresum et sectarum studia diuersa guerrarumque conflictus solito amplius inualuisse dicuntur, inspecta etiam idoneitate persone, inquam, laudabiliter conuenistis, licet ab initio contradictores aliqui obstitissent, de communi tamen fratrum consilio electionem quam de uenerabili fratre nostro Berengario episcopo Ilerdensi fecistis ratam habemus, et, auctoritate apostolica confirmantes, ipsum uobis concedimus in pastorem. Mandamus itaque uobis atque precipimus quatenus deinceps ei debitum honorem et obedientiam tanquam spirituali Patri uestro appellatione remota tam hilariter quam humiliter impendatis, et ita erga eum uos exhibere curetis, ut et ipse, sicut pater sollicitus, de regimine uestro debeat commendari, et uos tanquam  deuotos filios de obedientia eidem exhibita digna laudum predicatio prosequatur. Credimus siquidem et speramus quod qui in abbatia et episcopatu se gessit utiliter et honeste, in archiepiscopatu, opitulante Domino, ea poterit operari que et in temporalibus Ecclesie uestre proficient, et in spiritualibus correctionem atque meliorationem diuina cooperante uirtute prestabunt.

Datum Rome, apud sanctum Petrum, XI Kalendas Augusti, pontificatus nostri anno primo.



XIX. Monasterii S. Gisleni protectionem suscipit, possessionesque ac iura confirmat. 
[REIFFENBERG, Monuments, t. uIII, p. 409.]

 CeLESTINUS episcopus, seruus seruorum Dei, dilectis filiis abbati monasterii Sancti Gisleni eiusque fratribus, tam presentibus quam futuris, regularem uitam professis, in perpetuum.

Quoties a nobis petitur quod religioni et honestati conuenire dignoscitur, animo nos decet libenti concedere et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus et prefatum monasterium Sancti Gisleni, in quo diuino estis obsequio mancipati, ad exemplar predecessorum nostrorum felicis recordationis Alexandri et Lucii, Romanorum pontificum, sub beati Petri et nostra protectione suscipimus et presentis scripti priuilegio communimus, in primis siquidem statuentes  ut ordo monasticus, qui, secundum Deum et beati Benedicti Regulam, in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium impresentiarum iuste et canonice possidet aut in futurum concessione pontificum, largitione regum uel principum, oblatione fidelium seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exponenda uocabulis:

Locum ipsum in quo prefatum monasterium situm est, cum omnibus pertinentiis suis; uillam Hornut cum omnibus pertinentiis suis; in uilla  Slogia, curtem dominicatam et carrucatam terre arabilis, cum curtilibus et omni decima tam ipsius terre quam omnium feudorum eiusdem uille; decimas quas habetis de terris Sancti Petri; decimam de uinea Hugonis; uillare, quod dicitur Ultramontes cum appendiciis suis Harminiacum et Beweniis; decimam de curte et de terris Sancti Landelini; in Nouella, terram arabilem unius carrucate; quartam partem uille Blelgiis cum pertinentiis suis, et districto; uillam Waherias et curtem dominicatam, ab omni aduocatione et decima liberam; in uilla, que dicitur Wamia, allodium Gonteri et Aegidii, filii eius, de Cing terramque Hugonis de Aengien cum aliis terris, curtilibus, redditibus, pratis et siluis: partem uille Durni cum  uilla et districto; ecclesiam quam sub annuo censu centum solidorum Cameracensis monete ab ecclesia Sancti Gaugerici possidetis; in uilla Chasnen, curtem dominicatam, cum terris, pratis, aquis, siluis et curtibus, et portione decime ab omni dominio libera et ab aliis partibus diuisa; in uilla, que dicitur Harchies, tres fertones ad pondus Flandrie, que Alnensis debet Ecclesia pro terra Heluidis ; in Resbaco, curtem dominicatam et tres partes totius allodii, tam in terris quam in siluis, in aquis, pratis et redditibus, cum districto; apud Runcherias, sex marcas argenti, ad pondus colonie, quas debet Camberonensis Ecclesia sub annuo censu pro eiusdem loci terris et altari, cum capella de Herieri ponte; altare de Cella cum appendiciis suis  Hornut, et quaternione; ecclesiam de Durno, cum appendiciis suis Blelgiis, Hercana, Astices et Slogio; ecclesiam de uillari, cum appendiciis suis Harminiaco et Bewengiis; ecclesiam de Wamia, cum suis pertinentiis Wamiolo et Resiniis; Basecles cum appendiciis suis; Altregium cum capella de uilla, cum omnibus appendiciis suis, ab omni exactione liberum, preter episcopi obsonium; apud Imbrechies, curtem et terras dominicatas cum pratis et aquis, duas partes communis allodii, ab omni exactione liberas; altare de Bossut, a personatu et ab omni exactione liberum, preter aunuum sex solidarum redditum pro episcopi obsonio; altare de Baldurno, cum appendicio suo uilleroth, ab omni exactione liberum, preter annuum trium  solidorum redditum pro episcopi obsonio; altare de Eligenies  et de Tumaides; capellam de Ramegnies, liberam a personatu et omni exactione, preter episcopi obsonium; Abechias, cum appendiciis suis Belchi, Molembais, Popiola, Pierwez et aliis appendiciis suis; altaria quoque a bone memorie Nicolao, quondam Cameracensi episcopo, uobis collata et eiusdem priuilegiis confirmata; Harchies, cum appendiciis suis Grandi ecclesia, Stambrusia et capella de Equicampo; altare de Blatum, liberum et sine personatu; capellam de Wierez, liberam, preter sonegium duodecim denariorum; altare de Thulin, cum appendicio suo Hainin; altare de Hunchignies; altare de Herselle;  altare de Rascengien; altare de Humbergher; altare de Gog cum terra et aliis appendiciis suis; altare de Louuignies cum appendiciis suis uolziis et capella de Squery; capellam uelfagt, et capellam de Herieriponte, liberas ab omni exactione et personatu; in uilla Alemans, curtem dominicatam et decimam ipsius curtis et terre ad eamdem curtem pertinentis, in terris, uineis, pratis et siluis; curtem et terras dominicatas apud Altregium et partes communis allodii in terris, aquis, pratis, siluis et redditibus, ab omni exactione et aduocatione liberas; uillam Bassecles cum omnibus appendiciis suis et uillicationem eiusdem uille in eleemosynam monasterio uestro concessam. Preterea quidquid terre siue aque continetur inter  Wamiam et Hanneton, ab exitu fontium suorum usque ad loca ubi in Hainam cadunt, et totam piscationem Re, et totam piscationem a Cremba-Salice usque ad uillam Sancti Gisleni, ex altera parte, usque ad Crembam-Salicem, et ex altera parte, uersus Roam usque ad locum ubi Roa, adiuncta Hanneton, cadit in Hainam, excepto uno cartili quod ad nobilem mulierem Beatricem de Boussut pertinere dignoscitur, et quidquid iuris habetis de uenditione lignorum que super ipsam Haine ripam, que Re proxima est, deposita fuerint, quod Wiltragium nuncupatur, uobis nichilominus confirmamus. Sane noualium uestrorum, que propriis manibus aut sumptibus colitis, siue de nutrimentis animalium uestrorum nullus a uobis  decimas exigere uel extorquere presumat, liceatque uobis clericos uel laicos e seculo fugientes liberos et absolutos ad conuersionem recipere et eos, absque contradictione aliqua, retinere. Prohibemus insuper ut nulli fratrum uestrorum, post factam in loco uestro professionem, fas sit, absque abbatis sui licentia, de eodem loco, nisi arctioris religionis obtentu, discedere; discedentem uero, absque communium litterarum cautione, nullus audeat retinere. Cum autem omnibus generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Libertates preterea et immunitates nec non antiquas et rationabiles consuetudines, ecclesie uestre  concessas et hactenus obseruatas, ratas habemus et eas futuris temporibus illibatas manere sancimus. Inhibemus insuper ne quis in uos uel ecclesias uestras, sine manifesta et rationabili causa, excommunicationis uel interdicti sententiam promulgare presumat. Sepulturam quoque ipsius loci liberam esse decernimus, ut eorum deuotioni et extreme uoluntati qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres  communi consensu uel fratrum pars consilii sanioris, secundum Dei timorem et beati Benedicti Regulam, prouiderint eligendum.

Decernimus ergo, ut nulli omnino hominum liceat prefatum monasterium temere perturbare aut eius possessiones auferre, uel ablatas retinere, minuere seu quibuslibet uexationibus fatigare, sed omnia integra conseruentur eorum pro quorum gubernatione ac sustentatione concessa sunt usibus omnimodis profutura, salua sedis apostolice auctoritate et diecesani episcopi canonica iustitia. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit,  potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi, etc. Cunctis autem etc., quatenus et hic fructum bone actionis percipiant et apud districtum iudicem premia eterne pacis inueniant. Amen.

    Ego Celestinus, catholice Ecclesie episcopus.
    Ego Pandulphus, presbyter cardinalis basilice XII Apostolorum.
    Ego Ioannes, tituli Sancti Clementis, cardinalis, Tusculanus episcopus.
    Ego Romanus, tituli Sancte Anastasie, presbyter cardinalis.
    Ego Guido, presbyter cardinalis Sancte Marie,  trans Tiberim, tituli Calisti.
    Ego Cinthius, tituli Sancti Laurentii in Lucina, presbyter cardinalis.
    Ego Albinus, Albanensis episcopus.
    Ego Octauianus, Ostiensis et uelletrensis episcopus.
    Ego Ioannes, Prenestinus episcopus.
    Ego Petrus, Portuensis, Sancte Rufine episcopus.
    Ego Gerardus, Sancti Adriani diaconus cardinalis.
    Ego Gregorius, Sancte Marie in Porticu diaconus cardinalis.
    Ego Ioannes, Sancti Theodori diaconus cardinalis.
     Ego Gregorius, Sancte Marie in Aquiro diaconus cardinalis.
    Ego Lotarius, Sanctorum Sergii et Bacchi diaconus cardinalis.
    Ego Nicolaus, Sancte Marie in Cosmedin diaconus cardinalis.


Datum Rome apud Sanctum Petrum, per manum Aegidii, Sancti Nicolai in Carcere Tulliano diaconi cardinalis, uI Kalendas Augusti, indictione nona, Incarnationis Dominice 1191, pontificatus uero domni Celestini III pape anno primo.



XX. Monasterio Cluniacensi monasterium Balmense asserit. 
[Bullar. Cluniac., 95.]


CeLESTINUS episcopus, seruus seruorum Dei, dilectis filiis abbati Cluniacensis monasterii, eiusque fratribus, tam presentibus quam futuris, regularem uitam professis, in perpetuam memoriam.

Gloriosa et admirabilis diuine prouidentia maiestatis ad hoc diuersos gradus et ordines in Ecclesia sua constituit, ut, dum inferiores superioribus debitam obedientiam et reuerentiam exhiberent, una fieret ex diuersitate connexio, et ordinabiliter gereretur officiorum administratio singulorum. Sicut autem filii obedientie in sinu matris Ecclesie gratiose consolationis uberibus confouendi sunt, ita rebelles et elati, qui per inobedientiam suam quasi  peccatum ariolandi et idololatrie scelus incurrunt, seueritatis ecclesiastice disciplinis sunt arctioribus cercendi.

Balmense itaque monasterium, quod per fratres inibi congregatos et odore bone opinionis et religionis decore splendescere ac florere debuerat, quia ueterem hominem cum actibus suis sequebantur, in peccatis eorum, diabolo suadente, contabuit: unde tam in spiritualibus quam in temporalibus miserabiliter fuerat imminutum. Cum autem placuit ei qui ab eterno cuncta disposuit, ut tantis malis finem imponeret et locum ipsum ad obsequium suum misericorditer reuocaret facies eorumdem fratrum implere ignominia uoluit, ut per hoc nomen suum inquirerent, et ad uiam rectitudinis inuiti etiam remearent.

 Hac itaque iustitia preeunte, felicis recordationis Eugenius papa, predecessor noster predictum Balmense monasterium cum pertinentiis suis Cluniacensi Ecclesie in perpetuum statuit possidendum, et priuilegii sui munimine confirmauit. Nos itaque tam ipsius Eugenii quam felicis recordationis Urbani pape predecessorum nostrorum uestigiis inherentes, prefatum monasterium, sicut illud iuste et rationabiliter uobis concessum esse dignoscitur, cum omnibus que impresentiarum iuste et canonice possidet, aut in futurum iustis modis, prestante Domino, poterit adipisci, uobis et per uos Ecclesie uestre auctoritate apostolica confirmamus, et presentis scripti priuilegio communimus,  ea uidelicet ratione, ut ordo monasticus ibi secundum institutionem Cluniacensium fratrum futuris temporibus inuiolabiliter obseruetur, et pro rebellione, contumacia et offensa, quam Balmensis monasterii abbas et fratres aduersus sanctam Romanam exercuerunt Ecclesiam, quicunque regimen in eodem loco per uos pro tempore obtinuerit nunquam abbatis sed prioris nomen tantummodo sortiatur.

Decernimus ergo, ut nulli omnino hominum fas sit prefatum monasterium temere perturbare, aut eius possessiones auferre, uel ablatas retinere, minuere, seu quibuslibet exactionibus fatigare; sed omnia integra conseruentur eorum pro quorum  gubernatione et sustentatione concessa sunt, usibus omnimodis profutura, salua nimirum apostolice sedis auctoritate. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine diuine ultioni subiaceat. Cunctis autem eidem loco iura sua seruantibus sit pax Domini nostri Iesu Christi, quatenus et hic fructum bone actionis percipiant,  et apud districtum iudicem premia eterne pacis inueniant. Amen, amen, amen.

    Ego Celestinus catholice Ecclesie episcopus.
    Ego Ioannes, tit. S. Clementis cardinalis Tusculanus episcopus.
    Ego Ioannes Felix, tit. S. Susanne presbyter cardin.
    Ego Romanus, tit. S. Anastasie presb. card.
    Ego Hugo presb. card. S. Martini tit. Equicii.
    Ego Cynthius, tit. S. Laurentii in Lucina presb. card.
    Ego Albinus, Albanensis episcopus.
    Ego Octauianus, Ostiensis et uelletrensis episcopus.
    Ego Ioannes, Prenestinus episcopus.
     Ego Petrus, Portuensis et S. Rufine episcopus.
    Ego Gerardus, S. Adriani diac. card.
    Ego Gregorius, S. Marie in Porticu diac. card.
    Ego Ioannes, diac. card. S. Theodori.
    Ego Gregorius, S. Marie in Aquiro diac. card.
    Ego Gregorius, S. Georgii ad uelum Aureum diaconus cardinalis.


Datum Rome, apud Sanctum Petrum, per manum Aegidii Sancti Nicolai in Carcere Tulliano diaconi cardinalis, u Kalendas Augusti, indictione IX Incarnationis Dominice anno 1191, pontificatus uero domni Celestini pape III anno primo.



XXI. Priuilegium pro Henrico Leone et filiis eius, ne qua excommunicari possint persona, nisi a summo pontifice uel legato eius a latere. 
[Orig. Guelf., III, 563]


CeLESTINUS episcopus, seruus seruorum Dei, dilecto filio nobili uiro HENRICO duci, salutem et apostolicam benedictionem.

Si aliquando fidelium omnium mater, Romana uidelicet Ecclesia cuiquam principum quem puram semper erga se deuotionem habuisse recolit, aliquid prerogatiue clementie indulget; quod eam decet exsequitur, nec alicui uideri graue debet aliquatenus uel absurdum. Eapropter, dilecte in Domino fili, tuis iustis precibus inclinati et feruorem deuotionis, quam erga predecessores  nostros hactenus habuisti et ad personam nostram specialiter habere dignosceris, attendentes, ne cuilibet passim liceat te per ecclesiasticam sententiam temere pregrauare, nobilitati tue de benignitate sedis apostolice indulgemus, ne quis in personam tuam, uel personas filiorum tuorum, excepto Romano tantum pontifice, uel legato specialiter ab ipsius latere destinato, nisi de speciali forte mandato nostro, seu illorum qui nobis successerint, excommunicationis sententiam audeat promulgare, nisi forte talis excessus fuerit, qui ex ipso facto penam excommunicationis importet. Quod, si aliqua forte fuerit leuitate presumptum sententiam, talem, uelut in contemptum sedis apostolice latam, decernimus non tenere.

 Nulli ergo omnino hominum liceat hanc paginam indulgentie nostre infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli, apostolorum eius se nouerit incursurum.

Datum Rome, apud Sanctum Petrum, Non. Augusti, pontificatus nostri anno primo.



XXII. Monasterii S. Ragniberti Iurensis protectionem suscipit, disciplinamque ac possessiones confirmat. 
[GUICHENON, Histoire de Bresse et de Bugey, p. 234.]

CeLESTINUS episcopus, seruus seruorum Dei, dilectis filiis HUMBERTO abbati Sancti Ragniberti Iurensis  eiusque fratribus, tam presentibus quam futuris regularem uitam professis, salutem perpetuam.

Quoties postulatur a nobis quod religioni et honestati conuenire dignoscitur, omnino nos decet libenter concedere, et petentium desideriis congruum suffragium impartiri. Eapropter, dilecti in Domino filii, uestris iustis postulationibus clementer annuimus, et prefatum monasterium, in quo diuino estis obsequio mancipati, sub beati Petri et nostra protectione suscipimus, et presentis scripti priuilegio communimus; in primis siquidem statuentes, ut ordo monasticus, qui secundum Deum, ac beati Benedicti Regulam in eodem monasterio noscitur  institutus, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium impresentiarum iuste et canonice possidet, aut in futurum concessione pontificum, largitione regum uel principum, oblatione fidelium seu aliis iustis modis, prestante Domino, poterit adipisci, firma uobis, uestrisque successoribus, et illibata permaneant. In quibus hec propriis duximus exprimenda uocabulis:

Locum ipsum in quo dictum monasterium situm est, cum omnibus pertinentiis suis, et cum burgo adiacenti; cellam de Chamon, ecclesiam Sancti Michelis de Monte-Audrico, ecclesiam Sancti Petri de uillari Lagerio cum omnibus appendiciis earum; cellam de uillars Sales, ecclesiam  Sancti Iuliani de Monte-Maiori cum omnibus appendiciis earum, cellam Sancte Marie de Graueriis et ecclesiam Sancti Petri de Sanciaco, ecclesiam Sancti Petri de Asperomonte, ecclesiam Sancti Baldufi, ecclesiam de Manusco cum appendiciis earum, cellam Sancte Marie de Lueys, ecclesiam Sancte Marie de Ianua, ecclesiam de Luziaco, ecclesiam Sancti Desiderii, ecclesiam de Campanieu cum appendiciis earum; ecclesiam Sancti Petri de Benoncia, ecclesiam Sancti Andree de Tenayo, ecclesiam Sancti Mauritii de Argit, ecclesiam Sancti Martini de uaugiis, ecclesiam Sancti Laurentii de Onciaco, ecclesiam Sancti Petri de Aranda, cellam Sancti Michelis de Rupe, ecclesiam Sancti Mauritii de Langiis, ecclesiam Sancti Hilarii de Torciaco,  ecclesiam Sancti Martini de Cleysieu, ecclesiam Sancti Martini de uarey, ecclesiam Sancti Mauritii de Ambutriaco, ecclesiam Sancti Mauritii de Meyri, ecclesiam Sancti Andree de Rigniaco, cellam Sancti Petri de uilieu, ecclesiam Sancte Marie de Hospitalari, capellam Sancte Magdalene de Loyes, cellam Sancti Christophori de Burgo, cellam Sancti uincentii de Faramans, ecclesiam Sancti Martini de Stingiaco, cum appendiciis earum. Liceat quoque uobis clericos et laicos, liberos et absolutos, de seculo fugientes, ad conuersionem recipere, et eos absque contradictione aliqua retinere. Prohibemus insuper, ut nulli fratrum uestrorum post factam in eodem loco professionem, sine abbatis sui licentia, nisi strictioris religionis obtentu, fas  sit ab eodem loco discedere. Paci quoque et tranquillitati uestre paterna sollicitudine prouidere uolentes, auctoritate apostolica prohibemus ut infra clausuras locorum, seu grangiarum uestrarum, nullus rapinam siue furtum committere, ignem apponere, hominem capere uel interficere, seu aliquam uiolentiam temere audeat exercere. Statuimus insuper ut nullus infra parochias uestras, ecclesiam uel oratorium de nouo, sine uestra et diecesani episcopi licentia, edificare presumat, saluis indulgentiis Romanorum pontificum. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Chrisma uero, oleum sanctum, consecrationes  altarium, seu basilicarum, ordinationes monachorum qui ad sacros ordines fuerint promouendi, a diecesano episcopo, siquidem catholicus fuerit, et gratiam atque communionem apostolice sedis habuerit, uobis sine prauitate aliqua precipimus exhiberi.

Decernimus ergo ut nulli omnino hominum liceat prefatum monasterium temere perturbare uel eius possessiones auferre, ablatas retinere, uel minuere seu quibuslibet uexationibus fatigare, sed omnia integra conseruentur eorum, pro quorum gubernatione et sustentatione concessa sunt usibus omnimodis profutura, salua sedis apostolice auctoritate, et diecesani episcopi canonica  iustitia. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, nisi peccatum suum digna satisfactione correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine; districte ultioni subiaceat. Cunctis autem eidem loco sua iura seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Datum Rome, apud Sanctum Petrum, per manum  Aegidii Sancti Nicolai in Carcere Tulliano diaconi cardinalis, Nonis Augusti, indictione IX, Incarnationis Dominice 1191, pontificatus uero domni Celestini pape III, anno primo.

    Ego Celestinus, catholice Ecclesie episcopus.
    Ego Albinus, Albanensis episcopus.
    Ego Octauianus, Ostiensis et uelleterensis episcopus.
    Ego Ioannes, Prenestinus episcopus
    Ego Ioannes, tituli Sancti Clementis, cardinalis Tusculanus.
    Ego Ioannes Felix, tituli Sancte Susanne presbyter cardinalis.
    Ego Guido, presbyter cardinalis Sancte Marie trans Tiberim, tituli Calisti.
     Ego Hugo, presbyter cardinalis Sancti Martini.
    Ego Beraldus, Sancti Adriani diaconus cardinalis.
    Ego Gregorius, Sancte Marie in Porticu diaconus cardinalis.
    Ego Ioannes, Sancti Theodori diaconus cardinalis.
    Ego Nicolaus, Sancte Marie in Cosmedin diaconus cardinalis.





XXIII. Prepositi et fratrum ecclesie S. Nicolai Stendalensis priuilegium confirmat, ut sacramenta ecclesiastica, si diecesanus episcopus recusauerit tribuere, a quolibet episcopo accipiant. 
[RIEDEL, Cod. diplom. Brandenburg., I, u, 26.---uide Priuilegium iisdem a Clemente III concessum, Patrologie tom. CCIu, sub num. 60.]





XXIu. 1. In ecclesia S. Nicolai Stendalensis, inuitis fratribus, synodum fieri eamque interdicto affici uetat.---2. Preposito et fratribus S. Nicolai Stendalensis asserit priuilegium de animarum cura, a Lucio III datum. 
[uide RIEDEL, ubi supra.]




XXu. Ecclesie S. Nicolai Stendalensis protectionem suscipit. 
[Ibid.]

 CeLESTINUS episcopus, seruus seruorum Dei, dilectis filiis preposito S. Nicolai in Stendale eiusque fratribus tam presentibus quam futuris canonice substituendis, in perpetuum.

. . . uestris iustis postulationibus clementer annuimus et prefatam ecclesiam S. Nicolai, in qua diuino estis obsequio mancipati, ad exemplar pie recordationis Clementis pape predecessoris nostri, in ius et proprietatem beati Petri sub apostolice sedis protectione suscipimus, et in futurum concessione pontificali munimus, statuentes ut quascunque possessiones, etc.

Datum Rome, apud Sanctum Petrum, u Idus Augusti, anno Incarnationis Dominice 1191, pontificatus Celestini pape III anno primo.



XXuI. Ecclesie S. Marie et S. Ioannis euangeliste Suerinensis protectionem suscipit, bonaque ac priuilegia confirmat. 
[LUNIG, Spicil. eccles., II, Append., 154.]


CeLESTINUS episcopus, seruus seruorum Dei, dilectis filiis canonicis Suerinensis Ecclesie tam presentibus quam futuris canonice substituendis, in perpetuum.

Apostolici moderaminis clementie conuenit ecclesiasticos uiros diligere et eorum loca pia protectione munire. Dignum namque et honestati conueniens esse dignoscitur, ut qui ad ecclesiarum regimen assumpti sumus, eos a prauorum hominum  nequitia tueamur et apostolice sedis patrocinio foueamus. Eapropter, dilecti in Domino filii, uestris iustis postulationibus clementer annuimus et felicis recordationis Clementis pape predecessoris nostri, uestigiis inherentes, prefatam Suerinensem Ecclesiam in honore beate Dei genitricis Marie et beati Ioannis euangeliste dedicatam, et a nobili uiro II. duce dotatam, in quo diuino estis obsequio mancipati, sub beati Petri et nostra protectione suscipimus, et presentis scripti priuilegio communimus, statuentes ut quascunque possessiones, quecunque bona eadem Ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione  fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant. In quibus hec propriis duximus exprimenda uocabulis:

In Brezne XXX mansos, in Ylowe Iu uillas, Curiwiz, Mentina, Quazentin, Insliz; in Suerin uillam unam, Liscowe que, mutato nomine, Alta uilla uocatur; in Silasne Rampe, in Sadelbandingen Borist; ultra Albiam, uirichim et curias apud Todendorp; Nauliz iuxta Lugouue; nauale teloneum in Plote, parochiam in Suerin cum omni iure; medietatem decime in Sclazne, tertiam partem decime in Mikelenburch, tertiam partem decime in Ylowe, tertiam partem decime in Zareze, tertiam partem decime in Warnowe, tertiam partem decime in Mariz, totam decimam  in uillis uestris per Suerinensem episcopatum. Ad decanatum eiusdem Ecclesie II marcas denariorum ex reditibus episcopalibus, I in Mickelenburg, aliam in Ylowe, et II magnas mensuras annone, que wichs kepel appellantur; de molendino in aquilonari parte Suerinensis ciuitatis posito, annuatim I triticei brachii, alteram siliginis; ad luminaria eiusdem ecclesie nouelle teloneum in Plone, et tertiam partem de redditibus in Nauliz. Preterea liberam electionem in eligendo decanos, prepositos et canonicos, et liberam dispositionem in colligendis stipendiis, sicut hactenus habuistis, auctoritate uobis apostolica confirmamus, et ad exsequias et ad tricesimum, et ad anniuersarium, ad soluenda debita, ad seruientes remunerandos  cuiuslibet defuncti canonici, in ecclesia stipendium quod uiuus habuit, post eius obitum, sicut Ecclesie uestre consuetudinis est, per annum uacare decernimus. Honorem quoque et dignitatem pontificalis sedis, quam Suerinensis Ecclesia hactenus habuisse dignoscitur, per presentis scripti paginam eidem loco auctoritate apostolica confirmamus. Uniuersam quoque dotem ad usum episcopi assignatam perpetua stabilitate sepe dicte Ecclesie nichilominus confirmamus, totam uidelicet terram Butisowe cum omni utilitate et pertinentiis suis, uI uillas in Ylowe, Moytz, Ledarsiz, Guguluosei, Iastrowe, Pancouiz, Gnesdiz, Liuzchou, et Goderaoc; in Kizin, Wotencha, prope Dimin, cum aliis uillis; uillam in Muriz et aliam in Warnowe; insulam Suerin adiacentem  usque ad riuulum, et aliam insulam prope Dobin, que Libiz dicitur.

Decernimus ergo, ut nulli omnino hominum liceat prefatam Ecclesiam temere perturbare, aut eius possessiones auferre uel ablatas retinere, minuere, seu quibuslibet uexationibus fatigare; sed omnia integra conseruentur eorum, pro quorum gubernatione et sustentatione concessa sunt, usibus omnimodis profutura, salua sedis apostolice auctoritate et diecesani episcopi canonica iustitia.

Si qua igitur in futurum, etc.

Datum Rome, apud S. Petrum, per manum Aegidii S. Nicolai in Carcere Tulliano diaconi cardinalis, uIII Kalend. Nouembris, indictione X, Incarnationis Dominice anno 1191, pontificatus uero  domni Celestini pape III anno primo



XXuII. [Umberto archiepiscopo Arelatensi?] concedit ut per censuras ecclesiasticas inordinationes in Prouincia exortas compescat. 
[PAPON, Histoire gén. de Prouence, t. II, p. 27.]

CeLESTINUS episcopus, etc.

Cum Redemptor humani generis pacem inter Deum et hominem reformaturus in terras descenderit, decet fraternitatem tuam inter tuos parochianos ad eam seruandam diligenter intendere, et ad hoc pontificalem opem adhibere. Cum igitur tam in ciuitate tua quam burgo ipsius simultates audiuerimus  plurimas pullulare, et ex his homicidia et alia dispendia mutua partium prouenire, presentium tibi auctoritate concedimus, ut illos ciues tuos uel burgenses, qui pacem et concordiam, iuxta commonitionem tuam, cum aduersariis contempserint reformare, libere ualeas maledicti et excommunicationis uinculo innodare, et eos qui naufragia patientes capiunt uel exspoliant, uel sua illis auferunt, et peregrinos seu mercatores et alios per strata euntes capere uel bona sua diripere, uel augere pedagia de nouo presumpserint, excommunicationis sententia feriendi liberam habeas facultatem; hereticos insuper et qui eos recipiunt et fauorem illis impendunt, Aragonenses, Bramantiones, et familias illas extraneas, que tuam dicuntur prouinciam dissipare,  et illos preterea qui eos conducunt, et in castris, uillis et ciuitatibus recipiunt, aut uendunt illis, uel ab eis emunt, seu commercium aliquod cum illis ineunt, eadem possis nostra fretus auctoritate, cessante appellatione, punire.

Datum Laterani, Non. Nouembris, pontif. nostri anno primo.



XXuIII. Compositionem inter ecclesias S. Marie et S. Crucis Stampenses factam confirmat. 
[FLEUREAU, Les Antiquitez de la uille et du duché d'Estampes, p. 390.]

CeLESTINUS episcopus, seruus seruorum Dei, dilecto filio ODONI CLEMENTIS, abbati Sancte Marie  Stamparum, notario litterarum karissimi in Christo filii nostri Philippi, illustris Francorum regis, salutem et apostolicam benedictionem.

Cause, que concordia uel iudicio terminantur, ne resumant in posterum recidiuam, apostolico conuenit robore communiri. Inde est quod, tuis precibus inclinati, compositionem, que inter ecclesiam tuam et ecclesiam Sancte Crucis, de communi consensu partium intercessit, sicut in scriptis prescripti regis, et episcopi Parisiensis abbatis Sancte Genouefe, decani, cantoris et cancellarii Parisiensis Ecclesie delegatorum iudicium plenius continetur; et inter uos sine prauitate aliqua intercessit, et hactenus est seruata, auctoritate apostolica confirmamus, et presentis scripti patrocinio communimus.  Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, uII Idus Nou., pontificatus nostri anno primo.



XXIX. Bulla, qua in primis statuit ut in monte Crucenberg ordo S. Benedicti perpetuo obseruetur, deinde ut bona eiusdem perpetuo illibata permaneant, et in specie, Erctestedt, Sauerhausen, Dsthaimb, Bolthaimb, Heit-Zelle, Ingelmarstadt, Rapuldis, domus eiusdem, et alia in Hersfeld, redditus salis in Salzungen. Insuper concedit generali edicto ius celebrandi diuina officia cum allegatis conditionibus, item ius eligendi abbatem iuxta Regulam D. Benedicti. 
[WENCK, Hess. Landesg., III, Urk., 87.]





XXX. Monachis Clusanis sub excommunicationis pena precipit ut monachorum Sauilianensium diplomata, iam diu retenta, iis reddant. 
[Historie patrie Monum., Charte, I, 970.]

CeLESTINUS episcopus, seruus seruorum Dei, dilectis filiis abbati et monachis Clusinensibus, salutem et apostolicam benedictionem.

Sicut nolletis ab aliis infestari, sic ab aliorum  lesione deberetis cautius, sicut uiri religiosi et timentes Dominum, abstinere. Ad audientiam siquidem apostolatus nostri, dilectis filiis abbate et fratribus de Sauilliano significantibus, peruenisse noueritis quod uos ipsorum priuilegia pro uestre uoluntatis arbitrio detinetis et sepius requisiti hactenus reddere contempsistis. Quia igitur eorum iacturam, sicut qui specialem de ipsis compellimur curam gerere, nolumus sine debita correctione relinquere discretioni uestre, per apostolica scripta mandamus et districte precipimus, quatenus eadem priuilegia memoratis fratribus sine dilatione ac difficultate reddatis, alioquin noueritis nos uenerabili fratri nostro Mediolanensi archiepiscopo firmiter mandauisse ut uos ad hoc, nostra fretus auctoritate, per  excommunicationes et interdicti sententiam cogere non postponat.

Datum Laterani, III Nonas Decembris, pontificatus nostri anno primo.



XXXI. Ad prelatos Anglie.---Pro Willelmo Eliensi episcopo. 
[MANSI, Concil., XXII, 594.]

CeLESTINUS episcopus, seruus seruorum Dei, uenerabilibus fratribus archiepiscopis et episcopis in regno Anglie constitutis, salutem et apostolicam benedictionem.

Cum dilectus in Christo filius noster Richardus  illustris rex Anglorum, quando se suscepto signo crucis ad ulciscendam iniuriam Redemptoris accinxit, tutele regni sui curas, quod sicut uir intelligens et requirens Dominum duxit obsequium postponendum, sub apostolica protectione dimiserit, statutum regni sui ac iura et honorem ipsius tanto maiori studio conseruare uolumus et debemus, quanto de nostra protectione confisus, maioribus periculis personam suam et res pro exaltatione sancte religionis exposuit, et in obsequio Creatoris laudabilius, faciente Domino cum eo signum in bonum, atque feruentius, sicut ex suis operibus elucescit, cognoscitur se habere. Cum igitur quedam tam contra regnum ipsum, quam contra uenerabilem  patrem [f. fratrem] uestrum Willelmum, Eliensem episcopum, apostolice sedis legatum, cui regnum tradidit gubernandum, per Ioannem comitem Moretonii, et per quosdam alios, accepimus attentata, que nonnulla in se suspicionis continent argumenta et, si uera sunt, non in modicam noscuntur sedis apostolice contumeliam redundare: eidem presumptioni tanto maturius duximus occurrendum, quanto ex mora ipsa iam dicto regi et terre Hierosolymitane grauius detrimentum ac nobis et Ecclesie Romane maior inde posset ignominia prouenire. Proinde uniuersitati uestre per apostolica scripta mandamus, et in uirtute obedientie precipimus, quatenus si, prout nobis insonuit, memoratus comes, uel alius in iam dictum episcopum  manus uiolentas iniicere, uel eum capere, uel iuramentum quodlibet ab eo per uiolentiam extorquere, seu eum in captione tenere, seu statum regni a seueritate regia in recessu suo dispositum aliquatenus immutare presumpserit, omni occasione uel simultate postposita, conuenientes in unum, predictum comitem, et omnes antedicte presumptionis consiliarios, auctores, complices et fautores, accensis candelis et pulsatis campanis, omni appellatione et excusatione, nec non et personarum acceptione postpositis, publice nuntietis uinculo excommunicationis astrictos. Et tandiu faciatis sic excommunicatos ab omnibus arctius euitari, nec non et in terris illorum, et in aliis quas inuaserint, preter penitentias et paruulorum baptismata,  diuina penitus sine appellationis obstaculo prohibeatis celebrari officia: donec iam dicto legato tam a captione quam a iuramento primitus absoluto, et regno ipso in statum a prenominato rege in recessu suo dispositum reformato, cum testimonio litterarum ipsius legati, et uestrarum, pariter ad sedem ueniant apostolicam absoluendi: scituri pro certo quod, si huius nostri exsecutione precepti negligentes fueritis aut remissi, non minorem in uos, prestante Deo, duximus ultionem, quam si predicta iniuria persone nostre uel uni de fratribus nostris esset irrogata.

Datum Laterani, Iu Nonas Decembris, pontificatus nostri anno primo.



XXXII. Monasterii S. Petri Sauilianensis protectionem suscipit possessionesque confirmat. 
[Historie pat. Monum., Chart., I, 973.]


CeLESTINUS episcopus, seruus seruorum Dei, dilectis filiis WILLELMO abbati et monachis Sancti Petri de Sauilliano, tam presentibus quam futuris, regularem uitam professis, in perpetuum.

Effectum iusta postulantibus indulgere et . . . . . equitatis et ordo exigit rationis, presertim quando petentium uoluntatem, et pietas adiuuat, et ueritas non relinquit. Eapropter, dilecti in Domino filii, uestris iustis postulationibus clementer annuimus et prefatum monasterium Sancti Petri de Sauilliano,  in quo diuino mancipati estis obsequio, quod ad ius et proprietatem beati Petri, nullo mediante, pertinere dignoscitur, ad exemplum felicis recordationis Lucii pape predecessoris nostri sub beati Petri tutela et nostra protectione suscipimus et presentis scripti priuilegio communimus, in primis siquidem statuentes ut ordo monasticus, qui secundum Deum et beati Benedicti Regulam in eodem loco noscitur institutus, perpetuis ibidem temporibus inuiolabiliter obseruetur. Preterea quascunque possessiones, quecunque bona predictum monasterium in presens iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis  uestrisque successoribus, et illibata permaneant. In quibus hec propriis duximus exprimenda uocabulis:

Quidquid habetis in Sauilliano, in Strepeto Marene, uilla Maxi, Ricrosse Sarmatario, Duania, Monte Falcono, Sancto Gregorio, Fontana, Cabalario maiore, Caualario Leone, Solaria, Marchione, Salucia, Centallo, Bosnasio, Gragnasio, Nigella, Crespibulo, Cinglio, Lugia, et Morra maiore tam in ecclesiis quam in parochiis et earum decimis, terris, uineis, pratis cultis et incultis, riuis et molendinis.

Sane noualium uestrorum que propriis manibus aut sumptibus colitis, siue de nutrimentis animalium uestrorum nullus a uobis decimas exigere uel  extorquere presumat. Liceat quoque uobis clericos uel laicos liberos et absolutos, e seculo fugientes, ad conuersionem recipere, et eos absque contradictione aliqua retinere. Prohibemus insuper ut nulli fratrum uestrorum, post factam in eodem loco professionem, fas sit de eodem loco absque abbatis sui licentia, nisi . . . obtentu, discedere. Discedentem uero sine tuarum litterarum cautione nullus audeat retinere. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare; chrisma uero, oleum sanctum, consecrationes altarium seu basilicarum, ordinationes clericorum qui ad sacros ordines  fuerint promouendi, et cetera ecclesiastica sacramenta a quocunque malueritis suscipietis episcopo, siquidem catholicus fuerit, et gratiam atque communionem apostolice sedis habuerit, et ea uobis gratis et sine . . . . . aliqua uoluerit exhibere. Sepulturam quoque ipsius loci liberam esse decernimus ut eorum deuotioni et extreme uoluntati qui se illic sepeliri deliberauerint, nisi forte excommunicati uel interdicti sint, nullus obsistat. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu uel fratrum pars consilii sanioris, secundum Dei timorem et beati Benedicti Regulam prouiderint eligendum.

 Decernimus ergo, ut nulli omnino hominum liceat prefatum monasterium temere perturbare aut eius possessiones auferre uel ablatas retinere, minuere, seu aliquibus uexationibus fatigare, sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate, et in predictis ecclesiis diecesani episcopi canonica iustitia. Ad indicium autem huius percepte a sede apostolica libertatis, et quod idem monasterium beati Petri iuris existit, bizantium unum annis singulis nobis nostrisque successoribus persoluetis. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit,  secundo tertioue commonita, nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen. Bene ualete.

    Ego Celestinus, catholice Ecclesie episcopus.
    Ego Pandulphus, presb. card. basilice XII Apostolorum.
     Ego Ioannes, tit. S. Clementis cardinalis Tusculanus.
    Ego Albinus, Albanus episcopus.
    Ego Octauianus, Ostiensis et uellet. episc.
    Ego Ioannes, Prenestinus episcopus.
    Ego Conradus, S. Adriani diaconus card.
    Ego Infredus, S. Marie in uia Lata card.
    Ego Gregorius, Sancte Marie in Porticu diaconus cardinalis.
    Ego Gregorius, S. Marie in Aquiro diaconus cardinalis.
    Ego Gregorius, Sancti Georgii ad uelum aureum diaconus.
    Ego Lotarius, SS. Sergii et Bacchi diaconus cardinalis.


 Datum Laterano, per manus Aegidii Sancti Nicolai in Carcere Tulliano diaconi cardinalis, in Nonis Decembris, indictione X, Incarnationis Dominice anno 1191, pontificatus uero domni Celestini pape III anno primo.



XXXIII. [Hugoni] episcopo Couentrensi possessiones quasdam asserit. 
[Monastic. Anglic., III, 232]

CeLESTINUS episcopus, seruus seruorum Dei, uenerabili fratri episcopo Couentrensi, salutem et apostolicam benedictionem.

 Cum a nobis petitur quod iustum est et honestum, et uigor equitatis et ordo exigit rationis, ut id per sollicitudinem officii nostri ad debitum perducatur effectum. Eapropter, uenerabilis in Christo frater, tuis iustis postulationibus grato concurrentes assensu, ecclesias de Bromlee, de Alrewas et uillas de Canok et de Ruggelee cum ecclesiis et ceteris earum pertinentiis in tua diecesi constitutas, sicut eas tu et ecclesia tua de Lichfield ex donatione regia, iuste et sine controuersia possidetis; tibi et eidem Ecclesie auctoritate apostolica confirmamus, et presentis scripti patrocinio communimus.

Nulli ergo omnino hominum liceat hanc paginam nostre confirmationis infringere uel ei ausu temerario contraire. Si quis autem hoc attentare presumpserit,  indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, Nonas Decembris, pontificatus nostri anno primo.



XXXIu. Clericis Cardonensibus ecclesiam de Liemon asserit. 
[GUENTHER. Cod. diplom. I, 474.]

CeLESTINUS episcopus, seruus seruorum Dei, dilectis filiis, clericis ecclesie Cardonensis, salutem et apostolicam benedictionem.

Cum ab ecclesiasticis uiris a nobis requiritur quod a ratione non deuiat, tanto eis faciliorem debemus prebere consensum, quanto eorum cura nobis  specialius est commissa. Eapropter, dilecti in Domino filii, uestris iustis postulationibus grato concurrentes assensu, ecclesiam de Liemon, sicut eam metropolitanus uester rationabiliter uobis concessit, et uos eam pacifice possidetis, uobis et ecclesie uestre auctoritate apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius, se nouerit incursurum.

Datum Laterani, XuII Kal. Ianuarii, pontificatus nostri anno primo.



XXXu. Archiepiscopo Strigoniensi asserit ius regis Hungarie coronandi, et »regie domus officialium prepositos uinculo anathematis alligandi et in causis spiritualibus iudicandi.« 
[FÉIER, Cod. diplom. Hung., II, 276.]





XXXuI. Ecclesie Teutonicorum Transiluanorum, prepositure facte, libertatem confirmat litteris ad Strigoniensem archiepiscopum datis. 
[Ibid.]




XXXuII. Guillelmi, domini Montispessulani, bona priuilegiaque confirmat. 
[GARIEL, Series presulum, etc., t. II, p. 240.]


CeLESTINUS episcopus, seruus seruorum Dei, dilecto filio nobili uiro GUILLELMO, domino Montispes., salutem et apost. bened.

Considerantes, dilecte in Domino fili, et diligentius attendentes quantum clare memorie Guillelmus progenitor tuus S. Rom. Ecclesie et nobis ipsis in minori officio constitutis deuotus exstiterit, sperantes etiam quod sinceram ipsius erga Rom. Ecclesiam et nos ipsos deuotionem tua debet strenuitas imitari, petitionibus tuis gratum impertimur assensum, et personam tuam, filium tuum Guillelmum, et bona que iam rationabiliter possides, aut in futurum iustis modis, prestante Domino, poteris  adipisci, sub B. Petri et nostra protectione suscipimus, et presentis scripti patrocinio communimus, statuentes ad instar concessionis fel. mem. Alexandri, predecessoris nostri, tuo indulte progenitori, ut nulli omnino hominum liceat, nisi Rom. pontifici, uel ei cui specialiter ipse mandauerit, aut legato a latere destinato personam tuam excommunicationis uinculo innodare, nisi ipso genere delicti, sicut ex iniectione manuum in clericos uel personas religioni obnoxias, aut ex ignis appositione, te contigerit in sententiam excommunicationis incidere. Capellam quoque tuam, que in Montepessulano, et aliam que est in castro de Palude nullus similiter audeat interdicere, quominus tibi, et familie tue, exclusis excommunicatis et nominatim interdictis,  diuina in eis officia celebrentur; de una uero quaque capella, quoniam utraque a progenitoribus tuis B. Petro collata est, unus aureus quotannis nostro Lateranensi palatio, sicut prius constitutum est, persoluatur; ita tamen quod decime et primitie, et alia que ad ius parochiale pertinent, Magalon. Ecclesie integra conseruentur.

Datum Laterani, IX Kal. Ian., pontificatus nostri anno primo.



XXXuIII. Theobaldo episcopo Clusino eiusque Ecclesie omnia bona et iura confirmat. 
[MURATORI, Antiq. Ital. uI, 421.]

CeLESTINUS episcopus, seruus seruorum Dei, dilecto  fratri nostro THEOBALDO episcopo Clusino, salutem et apostolicam benedictionem.

Miserati inopiam commisse tibi Ecclesie Clusine et predecessorum nostrorum felicis memorie Honorii, Eugenii, Anastasii et Adriani Romanorum pontificum uestigiis inherentes, Ecclesiam ipsam, cui adiutore Domino presides, sub beati Petri et nostra protectione suscipimus, ut clericos ordines, quascunque possessiones et bona impresentiarum tua Ecclesia possidet, aut in futurum possidebit, firma tibi tuisque successoribus et illibata permaneant.

In primis cathedralem ecclesiam Sancti Secundiani, et ecclesiam Sancte Mustiole, hospitale  Sancti Herenei, plebem Sancte Marie de Balneo, plebem Sancti Donati de Radicofano, plebem Sancti Ioannis de Queneto, plebem Sancte Marie de Spino, cum capella Sancti Ioannis, et massaritiis, plebem Sancti Martini de Fabrica, cum omnibus suis pertinentiis, plebem Sancti Ioannis de Pupille, plebem Sancti Donati, plebem Sancti Martini cum capella Sancti Quirici de Castello Algisi, plebem Sancti Eleutherii, plebem Sancte Marie de Peretulo, plebem Sancte Marie de Runcano, plebem Sancti Donati, plebem Sancti Ceruasii, plebem Sancti Seueri de uerlano, plebem Sancti Terentiani de Materno, plebem Sancte Marie de Figline cum capellis suis, plebem Sancti Cesarii, plebem Sanctorum Cosme et Damiani, plebem Sancti Siluestri, plebem  Sancti uictorini cum capella Sancti Martini, plebem Sancti Philippi, Heremum de uiuo, plebem Sancte Flore, cum omnibus suis pertinentiis, plebem Sancti Petri de Auliano cum capella de Lugnole, et quidquid habetis in ecclesia Sancti Leonardi de Castello de Plano, plebem Sancte Marie de Muscia cum capella de Castellione Ugonis, plebem Sancti Laurentii: curtes etiam eiusdem episcopii, uidelicet curtem Sancte Flore de Noceto, curtem de Bugnano cum castello de Potentino et turre sua, sita super flumen uiuo, curtem Sancti Clementis, capellam Sancti Pauli de Moterlo et plebem Sancti Ansani, curtem de Montealtulo, curtem de Capitino et de Loiano, et Coruaia cum capella sua, montem de Torino, curtem de Bruscaia cum castello Ceculo,  curtem de Rasarone, cum capella Sancti Adriani, monasterium Sancti Petri in Campo, curtem Sancti Angeli de Ceruinaia, plebem Sancti Mamiliani in Cignano, cum suis pertinentiis, curtem Sancti Quirici de Pulsignano, capellam Sancti Pauli, curtem de Puteolo cum capella Sancti Petri, curtem de Casa Maiore cum capella, curtem Sancti Saluatoris, curtem de Caliano, curtem de Mugnano, monasterium Sancti Benedicti, situm iuxta fluuium Tresiani; ecclesiam Sancti Pauli de Materno, ecclesiam Sancti Andree de Fracta, capellam Sancti Angeli de Riuo, capellam Sancti Crisanti et Tauernelle cum Roso, ecclesiam Sancte Honorate cum omnibus suis pertinentiis, curtem de Petrognano, montem ueneris, curtem de Raspista, curtem de Campilli,  curtem Sancti Ioannis de Terninano, curtem de ualcalla, curtem de Martiniano, curtem de Resignano, curtem de Fabrica, capellam Sancte Marie de Floiano, ecclesiam Sancte Marie de Fortunula, curtem de Tilliano, curtem de Pistulla, curtem de ualliano, castellum de Carriolo cum tota curte sua, capellam Sancti Iusti cum pertinentiis suis, curtem de Cignano, ecclesiam Sancti Petri, ecclesiam Sancti Laurentii, montem Luculi, quartam partem castelli de Asciano ex testamento comitis Manentis, castellum de Montolla, cum toto districtu suo, et medietatem omnium eorum, que habuit a Serra de Sarthiano usque ad flumen Clanii, excepto eo, quod habuit in Colle Franculi. Preterea ecclesiam Sancti Petri, ecclesiam Sancti  Siluestri, ecclesiam Sancti Pantaleonis, capellam Sancti Dominici, ecclesiam Sancti Sauini, ecclesiam Sancti Ioannis de Guerneto, ecclesiam Sancti Hilarii cum omnibus suis pertinentiis, curtem de Murelle cum omnibus pertinentiis suis. Insuper etiam piscarias, quas habetis in Portu de Casali, in Plano de Lignallia, in uena de Arrone, et circa pontem Clanis superius et inferius, in Ulma et in uolatu.

Decernimus ergo, ut nullus archiepiscopus in predicta parochia absque Clusini episcopi licentia ecclesias consecrare, chrisma conficere, clericos ordinare, aut publicam penitentiam dare presumat. Nullus etiam episcopale ius Clusini episcopatus,  quartam uidelicet partem decimarum et oblationum tam uiuorum quam mortuorum, et alia, que secundum statuta sacrorum canonum ei debentur, irrationabiliter audeat impedire, uel ipsam ecclesiam temere perturbare, aut eius possessiones auferre, uel ablatas retinere, minuere, seu quomodolibet molestiis fatigare; sed omnia integra conseruentur tam clericorum quam pauperum usibus profutura, salua sedis apostolice auctoritate. Si qua igitur in futurum ecclesiastica, secularisue persona, etc.

    Ego Celestinus, catholice Ecclesie episcopus.
    Ego Pandulfus, basilice XII Apostolorum presbyter cardinalis.
    Ego Melior, SS. Ioannis et Pauli presbyter cardinalis.
     Ego Ioannes, tit. S. Clementis cardinalis, Tusculanus episcopus.
    Ego Hugo, presb. card. S. M . . . tit. Equitii.
    Ego Albinus, Albanensis episcopus.
    Ego Octauianus, Ostiensis et uelletrensis episc.
    Ego Ioannes, Prenestinus episcopus.
    Ego Gratianus, SS. Cosme et Damiani diac. card.
    Ego Ioffredus, S. Marie in uia Lata diac. card.
    Ego Bernardus, S. Marie Noue diac. card.


Datum Laterani, per manum Aegidii S. Nicolai in Carcere Tulliano, uI Kal. Ian., indict. XI, Incarnat. Dom. anno 1191, pontific. uero D. Celestini pape III anno primo.



XXXIX. Stenaro, episcopo Wexionensi, precipit, ne in C[olonis] episcopi Lincopiensis possessiones inuadat. 
[LILIEGREN, Dipl. Suec., I, 124.]


CeLESTINUS episcopus, seruus seruorum Dei, uenerabili fratri STENARO, Wexionensi episcopo, salutem et apostolicam benedictionem.

Officium nobis iniunctum nos admonet et hortatur ut iniuriam patientibus assistamus, et eis per apostolice auctoritatis subsidium ad obtinendam iustitiam, debitum impendamus assensum. Proinde tue deuotioni per apostolica scripta mandamus quatenus uenerabilem fratrem nostrum C. Lingacopensem episcopum super his que possidet et antecessores  sui pacifice possederant iniurias afficere non presumas, sed ita eum sua iustitia gaudere permittas, quod contra te, requirente iustitia, non cogamur animaduersionem debitam exercere.

Datum Laterani, u Kal. Ianuarii, pontificatus nostri anno primo.



XL. C[inthio] tit. S. Laurentii in Lucina presbytero cardinali, apostolice sedis legato, et P[etro], archiepiscopo Upsaliensi, et I[erpulpho] episcopo Scarensi mandat, ut C[olonis] Lincopiensis et S[tenari] Wexionensis episcoporum de diecesium confinio litem discernant. 
[Ibid.]

CeLESTINUS episcopus, seruus seruorum Dei, dilecto  filio C. Sancti Laurentii in Lat. presbytero cardinali apostolice sedis legato, et uenerabilibus fratribus P. Upsalensi archiepiscopo et I. Scarensi episcopo, salutem et apostolicam benedictionem.

Causam que uertitur inter uenerabiles fratres nostros C. Lingacopensem et S. Wexionensem episcopos super terminis episcopatuum, experientie uestre duximus committendam, et appellatione remota, fine debito terminandam, per apostolica scripta mandantes quatenus, partibus ad uestram presentiam conuocatis, audiatis que fuerint hinc inde proposita diligenter, et causam ipsam, appellatione remota, mediante iustitia, terminetis. Quod si omnes his exsequendis nequiueritis interesse, duo uestrum ea nichilominus exsequantur.

 Datum Laterani, II Kal. Ianuarii, pontificatus nostri anno primo.



XLI. Monachis S. Augustini Cantuariensibus concedit »ut possint celebrare diuina in generali interdicto.«





XLII. Monasterii S. Augustini Cantuariensis »super benedictione abbatis« priuilegium confirmat.
[uide ibid.]




XLIII. Monasterio S. Augustini Cantuariensi »confirmat ecclesiam de Northborne cum capellis ad opus eleemosynarie.«
[uide ibid.]





XLIu. Monasterio S. Augustini Cantuariensi »confirmat prebendam de Gustone ad uestitum monachorum.«
[uide ibid.]




XLu. R[ogero] abbati S. Augustini Cantuariensi mandat, uideat, »ne aliquis clericorum commissam sibi ecclesiam cuiquam ad firmam assignet.« .
[TWYSDEN, H. A. Scr., II, 1840.]

CeLESTINUS episcopus, seruus seruorum Dei, dilecto filio R. abbati Sancti Augustini, etc.

Audiuimus et audientes: et infra: Auctoritate apostolica prohibemus, ne aliquis clericorum tuorum commissam sibi ecclesiam cuiquam ad firmam  assignet; quod si fecerit liceat tibi eum usque ad satisfactionem congruam ipsius ecclesie beneficio auctoritate apostolica spoliare.



XLuI. Rogero, abbati S. Augustini Cantuariensi permittit, »ut si quis, beneficium ecclesiasticum a monasterio adeptus, solitum fidelitatis iuramentum prestare contempserit, eum a beneficii perceptione suspendat.« 
[Ibid.]

CeLESTINUS episcopus, seruus seruorum Dei.

Cum de antiqua, et infra: Presentibus tibi litteris indulgemus, ut si quis beneficium ecclesiasticum a  monasterio eodem adeptus solitum fidelitatis iuramentum prestare contempserit, eum auctoritate nostra a beneficii perceptione suspendas et, donec solitam securitatem prestiterit, facias manere suspensum.



XLuII. Monasterii Sancti Augustini Cantuariensis priuilegia confirmat.
[Ibid.]




XLuIII. Suenoni episcopo Arusiensi significat, se Absaloni archiepiscopo Lundensi permisisse »ut ei cedendi episcopatui licentiam tribuat.«
[LANGEBEK, Scriptores rerum Danicarum, t. u, p. 255.]

 CeLESTINUS episcopus, seruus seruorum Dei, uenerabili fratri SUENONI Arusiensi episcopo, salutem et apostolicam benedictionem.

Ex litteris uenerabilis fratris nostri Absalonis Lundensis archiepiscopi et aliorum relatione didicimus, quod fraternitas tua ita hucusque gessit sollicitudinem pontificalis officii, ut clerus et populus tue iurisdictioni subiectus et spiritualiter et temporaliter, superna tibi fauente gratia, susceperit incrementum. Quia uero propter senectutis molestiam et multiplicitatem grauaminis, quod episcopale officium necessario comitatur, suscepto proposuisti oneri cedere, super quo pie recordationis Urbanus predecessor noster petitionem tuam ad se directam admisit et indulgentie tibi scriptum direxit, memorati archiepiscopi  duximus hec arbitrio committenda ut et ipse tibi cedendi episcopatui, cum requisieris, licentiam tribuat et prouideat iuxta facultatem ecclesie tue de bonis eius, unde honeste ualeas sustentari et faciat que super hoc statuerit firmiter obseruari  .



XLIX. Absaloni archiepiscopo Lundensi congruenter epistole superiori scribit.


CeLESTINUS episcopus, seruus seruorum Dei, uenerabili fratri ABSALONI Lundensi archiepiscopo, salutem et apostolicam benedictionem.

Eam de tua sinceritate conscientiam semper habuimus, ut auctoritate sedis apostolice non requireres  exsequendum, nisi quod nosceres equitate honestateque subnixum. Unde tanto securius tue postulationibus fraternitatis annuimus, quanto puritatem conscientie tue certiori apud nos experimento tenemus. Sicut autem tua nobis caritas litteris intimauit, et ex litterarum uenerabilis fratris nostri Suenonis Arusiensis episcopi tenore perspeximus felicis memorie Urbanus papa, predecessor noster, episcopo iam dicto indulsit, ut, quia eum senectutis molestia et pastoralis nimium sollicitudo grauabat, cedendi episcopatui, cum uellet, haberet liberam facultatem, arbitrioque tuo commisit, ut ei de episcopatus redditibus quos plurimum augmentauerat,  taliter prouideres, ut sue sustentationis occasio nulli deinceps grauamen inferret. Nos igitur tue atque illius postulationi annuere in hac parte uolentes, fraternitati tue per apostolica scripta mandamus, quatenus eidem episcopo, ex quo talis est uoluntas ipsius, necessitasque incumbit, auctoritate nostra tribuas cedendi licentiam et prouideas iuxta facultatem ecclesie sue, unde congrue, quoad uixerit, ualeat sustentari. Nos autem, quod super hoc duxeris faciendum, ratum habendum statuimus et precipimus inuiolabiliter obseruari.



ANNO 1191-1192.



L. [Episcopis quibusdam] mandat de uxore R. [Kanuti] Sueuorum regis, continentie uoto, ob ualetudinem suscepto, soluenda.
[LILIEGREN, Dipl. Suec., I, 682.]


CeLESTINUS III.

Charissimus in Christo filius noster R. rex illustris Sueuorum apostolatui nostro litteris et nuntio humiliter nuntiauit, quod cum esset adolescens et dilecta uxor eius iuuencula, mutua fide uoto contrahendi legitimi matrimonii se astringentes, inuicem consensum suum, uoluntate parentum, arrharum donatione roborauerunt. Postmodum uero clare memorie N. patre suo ab inimicis occiso, cum [per bellorum aduersitatem] undique premeretur,  et habito cum hostibus suis congressu uictus fugatusque fuisset, quia timebat, ne ipsa sponsa ab inimicis suis per uiolentiam raperetur, et alia similis ei non inueniretur in regno, quam sibi posset matrimonialiter copulare: de suorum et eiusdem sponse parentum consilio factum est, quod in conuentu habitum sanctimonialium monasticum sine proposito perpetualiter retinendi suscepit, et ibidem per aliquot annos moram fecit, ne quid ab inimicis iniurie pateretur, quam cum pace reddita et obtento ab inimicis triumpho, solemniter duxisset cum grandi exsultatione uxorem, et ab ea filios suscepisset; unum eorum de communi consensu et electione principum Sue uie in regnum sibi instituit successorem. Procedente uero tempore, predicta  uxor graui infirmitate correpta, cum se de hac uita crederet recessuram, timore mortis inducta continentiam uouit; cumque rex ipse nollet eam contristare, concessit ad tempus; nunc autem se continere proponit non posse, et quod licite posset fieri arbitrabatur ad torum uxoris sue redire cupit, et ad reprimendas emulorum suorum detrectationes et obloquia, petiit a nobis dari sibi in mandatis, ut uxorem suam auctoritate nostra, maritali affectione pertractet, non obstante uoto continentie incaute ab ipsa emisso, et ab eodem rege ad tempus approbato.

uerum quia super his nos ad plenum non potuimus elicere ueritatem, F. T. cognitionem horum et decisionem canonicam duximus committendam, per  apostolica scripta mandantes, ut super his inquiratis diligentius ueritatem, et si uobis constiterit, quod predicta mulier primo fuit inter moniales recepta timore uiolentie et rapine, et propositum confitebatur se habuisse nubendi, cum inter eas moram faceret, presertim cum postmodum in facie Ecclesie publice regi nupserit, et usque ad hec tempora cohabitando filios ex ea suscepit, eam denuntietis prefato monasterio non teneri. Non enim factum illud contractum matrimonii potest dirimere, etsi forte posset matrimonium contrahendum impedire. De alio uero ita sollicite discretio fraternitatis uestre discutiat quod, si inueneritis eamdem graui infirmitate depressam continentiam uouisse et uirum eius ad tempus prebuisse consensum,  maxime si non idem uir pereque continentiam uouerit perpetuam, eamdem uiro cohabitare faciatis, et inuicem utrumque maritali affectione tractare.



ANNO 1192.



LI. Liberiane basilice Prenestine bona confirmat. 
[UGHELLI, Italia sacra t. I, col. 200]

CeLESTINUS episcopus, seruus seruorum Dei . . . .

. . . . Nosque ab huiusmodi collationibus quatenus ibidem hactenus est seruatum, presenti pagina duximus absoluendos. Ad hec, quia felicis recordationis  Clemens papa III predecessor noster, dum minori officio constitutus Prenestine sedi presideret, in ecclesia uestra palatium de proprio fecerit fabricari, Prenestino episcopo, qui pro tempore fuerit, ipsum inhabitandi, aut alii concedendi, seu a uobis aliquid postulandi omnem interdixit occasione qualibet facultatem, nec quis de nostris successoribus alicui palatium ipsum concedere, aut pro eo quod ipsum de proprio construi fecerit, quidquam a uobis debeat postulare, sed ipsum ita ad usum communem libere habeatis in perpetuum, sicut alias domus obtinetis. Preterea . . . . . qualiter apud ecclesiam uestram a pueritia educatus fuerit, atque nutritus plurimum in ueneratione et reuerentia locum ipsum habens, cum felicis recordationis  Eugenius papa III de duodecim unciis oblationum B. Petri, et ministeriorum tres uncias ecclesie B. Petri concesserit, ipse de consilio fratrum suorum de nouem unciis earumdem oblationum, que sedi apostolice remanserunt, uobis, et per uos ecclesie supradicte unam unciam dedit, concessit in perpetuum, et firmauit, detractis tamen consuetis expensis, quas fieri oportebit pro ipsius modulo quantitatis. Nos uero ipsius uestigiis inherentes, tam constitutionem, et concessionem palatii quam etiam donationem uncie ipsius ratam habemus, et eam futuris temporibus illibatam manere sancimus.

Decernimus ergo ut nulli hominum liceat, etc.

Datum Laterani, per manum Aegidii S. Nicolai in Carcere Tulliano diac. cardin., II Nonas Ianuarii,  indict. X, Incarnationis Dominice 1191, pontificatus uero D. Celestini pape III anno primo.

    Ego Celestinus, catholice Ecclesie episcopus.
    Ego Albinus, Albanen. episcopus.
    Ego Ioannes, Prenestinus episc.
    Ego. . . . . . .
    Ego. . . . . . .
    Ego Ioannes, tit. S. Ioannis.
    Ego. . . . . . tit S. Eusebii card. . . . .
    Ego Romanus, tit. S. Anastasie . . . . .
    Ego Ugus, presb. cardinalis S. Martini tit. Equitii.
    Ego Ioa., tit. S. Stephani in Celio monte presb. card.
    Ego Gregorius, S. Marie in Porticu diac.  card.
    Ego Renaldus, S. Marie Noue diac. card.
    Ego Nicolaus, S. Marie in Cosmedin diac. card.





LII. Ecclesie S. Thome Halberstadensis, a Theodorico episcopo condite, monachisque Premonstratensibus tradite, protectionem suscipit. 
[IAFFÉ, Regesta, 890.]




LIII. Monasterii Marbacensis bona ac priuilegia confirmat. 
[WUERDTWEIN, Noua Subsidia diplom., t. X, p. 161.]

 CeLESTINUS episcopus, seruus seruorum Dei, dilectis filiis preposito et canonicis Marbacensibus, salutem et apostolicam benedictionem.

Quoties a nobis petitur quod religioni et honestati conuenire dignoscitur, animo nos decet libenti concedere, et iuxta petentium uoluntatem apostolicum patrocinium impertiri. Eapropter, dilecti in Domino filii, uestris iustis postulationibus grato concurrentes assensu, possessiones et bona, que impresentiarum rationabiliter possidetis, aut in futurum iustis modis, Deo propitio, poteritis adipisci, sub beati Petri et nostra protectione suscipimus. Statuentes uero cum generale interdictum terre fuerit, liceat uobis, clausis portis, exclusis excommunicatis et interdictis, suppressaque uoce diuina  celebrare. Prohibemus insuper ut nulli liceat in uos, uel ecclesiam uestram iniuste excommunicationis uel interdicti sententiam promulgare. Sepulturam preterea ipsius loci liberam esse decernimus, ut defensorum ecclesie uestre hoc successione iuste habentium deuotioni et extreme uoluntati, si se illic sepeliri deliberauerint, nisi excommunicati uel interdicti sint, nullus obsistat, salua tamen iustitia illarum ecclesiarum a quibus corpora assumuntur.

Nulli ergo omnino hominum liceat hanc paginam nostre protectionis et constitutionis infringere, uel ei ausu temerario contraire. Si quis autem hoc attentare presumpserit, indignationem omnipotentis  Dei et beatorum Petri et Pauli apostolorum eius se nouerit incursurum.

Datum Rome, apud Sanctum Petrum, XII Kal. Februarii, pontificatus nostri anno primo.



LIu. Monasterii uallis Sancte Marie Helmstadiensis protectionem suscipit, possessionesque confirmat. 
[Orig. Guelf., III, 564.]

CeLESTINUS episcopus, seruus seruorum Dei, dilectis filiis abbati et conuentui monasterii uallis Sancte Marie ordinis Cisterciensis professis, salutem et apostolicam benedictionem.

Cum a nobis petitur quod iustum est et honestum,  tam uigor equitatis quam ordo exigit rationis, ut id per sollicitudinem officii nostri ad debitum perducatur effectum. Eapropter, dilecti in Domino filii, uestris iustis postulationibus annuentes, monasterium uestrum cum omnibus que impresentiarum rationabiliter possidet, uel in futurum iustis modis, patrocinante Domino, poterit adipisci, sub beati Petri et nostra protectione suscipimus; specialiter autem possessiones inferius adnotatas sicut eas iuste et sine controuersia possidetis, uobis et per uos eidem monasterio auctoritate apostolica confirmamus, et presentis scripti patrocinio communimus.

In primis: Curtem Brandesleue cum suis appendiciis, siluam eidem curti contiguam, quam commutastis  cum illustri femina Regilinda et filio eius Geuehardo compromittente. Ex dono nobilis uiri Theoderici de Sunnebeke agrum eidem curti contiguum et decimam eius. In uilla Kissellinge tredecim mansos, septem in usus fratrum, et sex ad ecclesiam in eadem uilla sitam, primitus ex dono nobilis principis Adelberti palatini, deinde Wichmanni Magdeburgensis episcopi; ex dono comitis Frederici et fratrum suorum de Amuordesleue octo mansos; quatuor in maiori Amuordesleue, tres in minori, et unum in Eueringe; ex dono Luchardis comitisse mansum et dimidium in uilla que dicitur Grasleue; ex dono Conardi de Holdenstidde in uilla, que dicitur Crispenrod, dimidium mansum. In uilla que dicitur Winienstede dimidium mansum  pretio comparatum; in uilla que dicitur Uppenrod, dimidium mansum; ex dono nobilium uirorum Ottonis et Frederici de Harbiche aream unam in Rodensleue; ex dono nobilis femine Wille mansum unum in uilla, que dicitur Memenich. In minori Rodensleue mansum unum, oblatum pro Ottone de Grinde, pro Henrico de Drenleue dimidium mansum in uilla que dicitur Remkeleue. In minori Sigersleue mansum unum pretio comparatum; in uilla que dicitur Mammendorp mansos et molendinum unum, empta ab Henrico de Neyndorp: saltum unum ab Rimone comparatum; ex dono Gertrudis de Amuordesleue dimidium mansum in Brandesleue; ex dono nobilis uiri Hilbrandi de Schusen dimidium mansum in Brandesleue; in uilla  que dicitur Hogendorp octo iugera ex dono Adelradi pro patre suo; in ciuitate Helmstat quasdam curtes et quasdam areas tam dono quam emptione comparatas; in ciuitate Magdeburgensi quasdam areas tam dono quam emptione acquisitas. Sane laborum uestrorum nullus a uobis decimas exigere uel extorquere presumat.

Nulli ergo omnino hominum liceat hanc paginam nostre protectionis, confirmationis et constitutionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Rome, apud Sanctum Petrum, II Kalendas Februarii, pontificatus nostri anno primo.



Lu. Capitulo Ianuensi asserit capelle in urbe Tyro condende facultatem a Iocio archiepiscopo Tyrensi concessam. 
[UGHELLI, Italia sacra, Iu, 877.]


Dilectis filiis O. preposito et uniuerso capitulo Ianuensi, etc.

Sacrosancta Romana Ecclesia deuotos et humiles filios, etc. Proinde, dilecti in Domino filii, . . . concessionem quam uen. frater noster Tyrensis archiepiscopus de capella in Tyrensi ciuitate fundanda concessit, sicut in eius authentico continetur, auctoritate apostolica confirmamus, etc.

Datum Rome, ap. S. Petrum, Kal. Febr., pontificatus  nostri anno I.



LuI. Ubaldo archiepiscopo Pisano primatum Sardinie asserit. 
[UGHELLI, Italia sacra, III, 409.]

Datum Rome, ap. S. Petrum, per manum Aegidii S. Nicolai in Carcere Tulliano diac. card., Non. Febr., indict. X, anno Dom. Incarnat. 1191.



LuII. Monasterii Goldbacensis protectionem suscipit, bonaque et iura confirmat. 
[SCHePFLIN, Als. dipl., I, 296.]

CeLESTINUS episcopus, seruus seruorum Dei, dilectis  filiis THEOBALDO preposito ecclesie S. Laurentii Golpacensis, eiusque fratribus, salutem et apostolicam benedictionem.

Pie postulatio uoluntatis effectu debet prosequente compleri, ut deuotionis sinceritas laudabiliter enitescat, et utilitas postulata uires indubitanter assumat. Eapropter, dilecti in Domino filii, uestris iustis postulationibus clementer annuimus, et prefatam S. Laurentii ecclesiam, in qua diuino estis obsequio mancipati, sub beati Petri et nostra protectione suscipimus, et presentis scripti patrocinio communimus; in primis siquidem statuentes, ut ordo canonicus, qui secundum Deum et beati Augustini Regulam in eodem loco noscitur institutus, perpetuis ibidem temporibus inuiolabiliter obseruetur.  Preterea quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

In ualle Golpa dotem reliquiarum, in eadem ualle decimas tam de agricultura quam de nutrimentis; agros, prata et nemora in eadem ualle. Quidquid habetis in Hostheim et in Ensiheschim et Bercholz et Wathewilre, Senene uineam unam. Quidquid habetis in ualle S. Amarini et in uilla Wilri; quidquid habetis Sulze; quidquid habetis Sulzemata et concambium,  quod monachi loci Crescentis uobis dederunt ibidem; quidquid habetis Regin; quidquid habetis Sarmenze. In uilla Gabulwire curtem quam inhabitatis, curtem de Durrebach, duas colonias, quas dederunt uobis Adeledis et Mathildis sorores; tria molendina in eadem uilla, uineas, agros et prata, et duodecim curtes; Behele unam curtem; quidquid habetis Markense et Ratresei; concambium quod inter uos et Bertolfum, Morbacensem abbatem super loco qui dicebatur Heupech et nunc Gophach uocatur, quem uobis predictus abbas concessit pro quibusdam uineis ad furnum calcis, quas ei dedistis, uobis nichilominus confirmamus.

Liceat quoque uobis clericos uel laicos, liberos et absolutos, e seculo fugientes ad conuersionem recipere,  et eos absque contradictione aliqua retinere. Prohibemus insuper ut nulli fratrum uestrorum post factam in uestro monasterio professionem fas sit, nisi arctioris religionis obtentu, de eo discedere; discedentem uero absque communium litterarum cautione nullus audeat retinere. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Paci quoque et tranquillitati uestre paterna in posterum sollicitudine prouidere uolentes, auctoritate apostolica constituimus, ut non teneamini aliquam recipere in sororem, quandiu infra annos discretionis fuerit constituta. Auctoritate  quoque apostolica prohibemus ut nulli liceat uos, uel ecclesiam uestram nouis et indebitis exactionibus fatigare. Sepulturam preterea ipsius loci liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum, a quibus mortuorum corpora assumuntur. Obeunte uero te, nunc eiusdem loci preposito uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu aut fratrum maior pars consilii sanioris, secundum Dei timorem et beati Augustini Regulam prouiderint eligendum

Nulli ergo omnino hominum liceat hanc paginam  nostre protectionis et constitutionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Rome, apud S. Petrum, uI Idus Februarii, pontificatus nostri anno primo.



LuIII. Patriarche Gradensi decimas ecclesie S. Archidani Constantinopolitane concedit, utque in eiusdem ecclesie capellis iure conuentuali utatur, permittit. 
[UGHELLI, Italia Sacra, u, 1133.]

CeLESTINUS episcopus, seruus seruorum Dei, uenerabili fratri Graden. patriarche, salutem et apostolicam  benedictionem.

Si quando a fratribus, et cepiscopis nostris a nobis requiritur quod a tramite rationis non deuiet, eorum postulationi facile nos conuenit prebere consensum, ut eo fortius circa iniunctum sibi officium intendere ualeant, et in nostra deuotione persistere, quo se a nobis benignius, ac celerius senserint exauditos. Inde est, quod cum ecclesia S. Archidani apud Constantinopolim te habere proponas, quidam suffraganeorum tuorum decimas a parochianis eiusdem ecclesie, qui de tuis partibus ad earumdem parochiam sepe domicilia transferunt, ea occasione instanter requirunt, quia patres eorum, aui, siue proaui decimas ipsius aliquando persoluerunt et ad ipsas decimas extorquendas . . . . . suos uicarios transmittere  non formidant, non attendentes, quod licet ipsi parochiani, eorum aliquando fuerint, ex quo, se ad alienam parochiam transtulerint, manum non liceat cuiquam in messem mittere alienam. Ideoque nos indemnitati tue sollicite prouidere uolentes, fraternitati tue presentium auctoritate concedimus, ut liceat tibi a parochianis prescripte ecclesie tue B. Archidiani, non obstante quod eorum antecessores predictis suffraganeis tuis, dum in ipsorum parochia permanebant, decimas persoluerunt, libere decimas percipere et tenere. Nihilominus etiam ius conuentuale, quod in capellis ecclesie prenominate tibi de iure competit, sine contradictione cuiuslibet de auctoritate nostra, ualeas  exercere.

Nulli ergo omnino hominum liceat hanc paginam nostre concessionis infringere, aut ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum.

Datum Rome, apud S. Petrum, III Idus Februarii, pontificatus nostri anno:



LIX. I[oanni], archiepiscopo Lugdunensi, et eius suffraganeis significat, se monachis Cluniacensibus concessisse »ut uniuersos malefactores suos et hominum suorum, qui de prouincia fuerint Lugdunensi, si eorum episcopi et ecclesiarum prelati ab eisdem fuerint fratribus tertio requisiti et eos ad satisfactionem illis congruam exhibendam non duxerint compellendos, licitum sit eis illos, candelis accensis, excommunicationis sententie atque interdicti subiicere.« 
[Bullar. Cluniac., 94.]


CeLESTINUS episcopus, seruus seruorum Dei, uenerabilibus fratribus I. Lugdunensi archiepiscopo et suffraganeis eius, et dilectis filiis abbatibus, decanis et aliis ecclesiarum prelatis per Lugdunensem prouinciam constitutis, salutem et apostolicam benedictionem.

Licet uniuersa loca religiosa fouere, ac diligere teneamur, illis tamen propensiori cura intendere nos oportet, que sub beati Petri iure consistunt et,  nullo mediante, ad prouisionem nostram pertinent et tutelam. Inde est quod nos monasterium Cluniacense contra molestationes indebitas speciali uolentes libertatis priuilegio communire, apostolica eiusdem monasterii fratribus auctoritate indulsimus, ut uniuersos malefactores suos et hominum suorum, qui de prouincia fuerint Lugdunensi, si eorum episcopi et ecclesiarum prelati ab eisdem fuerint fratribus tertio requisiti, eos ad satisfactionem illis congruam exhibendam non duxerint compellendos, licitum sit eis suisque successoribus illos, candelis accensis, auctoritate apostolica excommunicationis sententie atque interdicti subiicere, quos tandiu nuntient excommunicationis et interdicti uinculo innodatos, donec de perpetratis excessibus satisfecerint competenter;  et, si delicti qualitas hoc exegerit, ad apostolicam sedem cum litterarum suarum testimonio uenerint absoluendi.

Libertates preterea et immunitates, ac rationabiles consuetudines ipsius monasterii hactenus obseruatas ratas esse decreuimus, et eas auctoritate apostolica ipsis fratribus, suisque successoribus confirmauimus, arctius inhibentes ne quis possessiones, iura uel bona eiusdem monasterii, preter sedis apostolice conscientiam, cui specialiter est subiectum, quomodolibet alienare, uel antiquas et rationabiles ipsius monasterii consuetudines hactenus obseruatas uiolare presumat. Quod si fuerit a quoquam attentatum, statuimus omnino irritandum.  Preterea quoniam, ut audiuimus, parochiani uel ad eos uel ad eorum cellas pertinentes, qui pro manifestis excessibus a memoratis fratribus quomodolibet sententiam ecclesiastice districtionis incurrunt, interdum ad alia loca se transferunt, ut sic sententiam et iustitiam fratrum eludant ipsorum; districte mandamus atque precipimus ut eos, qui taliter duxerint correctionem ecclesiasticam contemnendam, et alios malefactores eorumdem fratrum, qui uel a uobis uel ab ipsis, aut ab aliis fuerint excommunicationis et interdicti uinculo innodati, cum requisiti fueritis, per parochias uestras tandiu sicut excommunicatos et interdictos faciatis ab omnibus, appellatione postposita, euitari, donec iidem malefactores satisfacere compellantur: et, si  delicti qualitas hoc exegerit, ad sedem apostolicam cum testimonio litterarum abbatis uel capituli ueniant absoluendi. uobis quoque districtius inhibemus, ut sententiam ab ipsis fratribus in suos uel hominum suorum malefactores latam auctoritate propria nullatenus relaxetis.

Datum Rome apud Sanctum Petrum, Xu Kalendas Martii, pontificatus nostri anno primo.



LX. Ecclesie Eugubine possessiones, rogatu Bentiuoli episcopi confirmat. 
[UGHELLI, Italia sacra, I, 641.]

CeLESTINUS episcopus, seruus seruorum Dei, uenerabili fratri BENTIuOLO Eugubino episcopo, eiusque  successoribus canonice promouendis in perpetuum.

Quoties illud a nobis, etc., impertiri, etc. Quocirca, uen. fr. episcope, tuis iustis postulationibus clementer impertimur assensum, et Eugubinam Ecclesiam, cui, auctore Deo, preesse dignosceris, ad exemplum felicis recordationis Alexandri predecessoris nostri Rom. pontif. cum omnibus ad eam pertinentibus, presentis scripti pagina communimus, statuentes, ut quascunque possessiones, quecunque bona, que eadem Ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, Deo propitio, poterit adipisci, firma tibi, tuisque successoribus, et illibata  permaneant. In quibus hec propriis duximus exprimenda uocabulis:

Possessionem Cerri, et Cragnani, et ecclesiam S. Cypriani, castrum Albaneti cum pertinentiis suis, castrum Anea cum pertinentiis suis, castrum S. Marie, castrum Salicie, castrum in Monte, duas partes castri Anagni, castrum collis Casalis, castrum Tertiani, castrum Castilionis Ildebrandi, castrum castelionee Martiaule, castrum Carbonane, castellare post Serram, castellare Sasallera, castrum Burani, dimidium cum publicis circumiacentibus, castrum Arsenii, partem quam Theobaldus dedit episcopatui, cum dimidia cunctarum possessionum suarum, castellare Albaneti, castellare Maiule, castellaris Seuctiani,  partem cum uilla Decimi, castellare Scattioli, et ecclesiam S. Clementis cum suis pertinentiis, medietatem, castelliones Montis Calui, castellare Agellionis, curtem Campelliones, ecclesiam S. Donati cum suis pertinentiis, canonicam S. Secundi prope dictam ciuitatem sitam cum omnibus suis pertinentiis, et ecclesiam S. Laurentii, et ecclesiam S. Martini cum omnibus earum pertinentiis, terram S. Mariani, quam tenent filii Carboni, ecclesiam S. Marie ad Mertam cum suis pertinentiis. Preterea studii tui sit primitias, decimas, oblationes, tam uiuorum quam mortuorum, secundum canonicas distribuere sanctiones.

Decernimus ergo, etc.

    Ego Celestinus, catholice Ecclesie episcopus.
     Ego Albinus, Albanensis episcopus.
    Ego Ioannes, Prenestinus episcopus.
    Ego Pandulphus, bas. XII Apostolorum presbyt. card.
    Ego Melior, SS. Io. et Pauli presb. card. tit. . . . . par . . . . .
    Ego Romanus, tit. S. Anastasie presb. card.
    Ego Ioannes, tit. S. Stephani in Celio monte presb. card.
    Ego Gratinus, SS. Cosme et Damiani diac. card.
    Ego Gerard., S. Adriani diac. card.
    Ego Rofredus, S. Marie Inuiolate diac. card.
    Ego Ioannes, S. Theodori diac. card.
    Ego Bernardus, S. Marie Noue diac. card.
    Ego Lotharius, SS. Sergii et Bacchi diaconus  card.
    Ego Nicolaus, S. Marie in Cosmedin diac. card.


Dat. Laterani, per manum Aegidii S. Nicolai in Carcere Tulliano diaconi card., u Kal. Martii, ind. X, Incarn. Dom. an. 1191, pontif. uero D. Celestini III anno I.



LXI. Monasterio Cluniacensi ecclesias quasdam asserit. 
[Bullar. Cluniac., p. 94.]

CeLESTINUS episcopus, seruus seruorum Dei, dilectis filiis abbati et monachis Cluniacen., salutem et apostolicam benedictionem.

Piis petentium desideriis dignum est nos facilem prebere consensum, et uota que a recto rationis  tramite non discordant, effectu prosequente complere. Eapropter, dilecti in Domino filii, uestris iustis postulationibus grato concurrentes assensu, ecclesiam Sancte Marie Montis-Meruti iuxta Bellamuillam de Sollenat, et Sancti Desiderii ecclesias in archiepiscopatu Lugdunensi, et ecclesiam de Hermes in episcopatu Bellicensi, sicut eas iuste et pacifice possidetis, uobis et per uos monasterio uestro auctoritate apostolica confirmamus.

Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

 Datum Laterani, III Kal. Martii, pontificatus nostri anno primo.



LXII. Ad [Bentiuolum] episcopum et eterum Eugibinum.---De sancti Ubaldi canonizatione. 
[MANSI, Concil., XXII, 596.]

CeLESTINUS episcopus, seruus seruorum Dei, uenerabili fratri B. episcopo, et dilectis filiis B. priori, et clero, et populo Eugubino, salutem et apostolicam benedictionem.

Benedictus Deus in donis suis, et sanctus in omnibus operibus suis, qui secundum multitudinem miserationum suarum illis qui natura fuerant filii  ire spiritum adoptionis, in quo clamamus Abba papa, indulget, et homines ex lutea materia constitutos in consortium angelorum et gloriam sua pietate assumit. Sicut factum est temporibus nostris de sancte recordationis Ubaldo pontifice uestro, qui cum pius et iustus, dum in carne uiueret, haberetur, post transitum a uicinis et longe positis propter miracula, que per merita eius operatus est Deus, sanctus meruit estimari Impletum est in ipso quod Propheta dixit in Psalmo: Pro patribus tuis nati sunt tibi filii, constitues eos principes super omnem terram: memores erunt nominis tui, Domine . Tu autem, frater episcope, apud sedem apostolicam constitutus opportune et importune in humilitate qua decuit institisti, ut memoriam  predicti pontificis canonizare, et ipsum ascribere sanctorum catalogo auctoritate apostolica deberemus, consideratione habita ad religiosam uitam ipsius, et ad multa miracula, que per eum, postquam migrauit a seculo, Omnipotens dignatus est operari. Nos uero opus istud intuentes sensum et intelligentias nostras excedere, quia potius est diuini iudicii quam humani, cum ipse solus plene nouerit qui sunt eius, suspendimus desiderium tuum aliquandiu, ut nobis et fratribus nostris quid potius agendum esset Spiritus sancti gratia reuelaret. Tua igitur tandem pia supplicatione inducti, et multorum episcoporum, et aliorum testimoniis inclinati, non de propriis meritis, sed de misericordia  Creatoris potissimum confidentes, de communi fratrum consilio acquieuimus uotis uestris, et canonizantes predictum sanctum auctoritate beatorum apostolorum Petri et Pauli, qua fungimur licet immeriti, decreuimus ut festum transitus ipsius sicut beatissimi confessoris apud uos perpetuo habeatur. Quapropter uniuersitatem uestram monemus et exhortamur in Domino, quatenus non in uacuum gratiam istam recipiatis, sed exemplo beati uiri renouemini spiritu mentis uestre, et in reuerentia Dei et predicti sancti, et omnium aliorum, feruentiores solito existatis, et festum eius septimo decimo Kalendas Iunii hilariter annis singulis celebrare sollicite operemini, quod [f. ita quod] uestra circa diuinum cultum deuotio profecisse merito uideatur, et alii  de facto uestro exemplum profecto assumant, et ipse uestris motus precibus pro totius Ecclesie statu apud omnipotentem Dominum intercedat.

Datum Laterani, Iu Nonas Martii, pontificatus nostri anno primo.



LXIII. Ecclesiam Scalensem tuendam suscipit, bonaque eius confirmat. 
[UGHELLI, Italia sacra, uII, 328.]

CeLESTINUS episcopus, seruus seruorum Dei, uenerabili fratri ALEXANDRO Scalensi episcopo eiusque successoribus canonice substituendis in perpetuum.

In apostolice sedis specula, disponente Domino,  constituti, fratres nostros episcopos, tam uicinos quam longe positos firma debemus caritate diligere, et eorum postulationibus effectum celerem indulgere. Eapropter, uenerabilis in Christo frater, tuis precibus annuentes Scalensem Ecclesiam, cui, Deo auctore, preesse dignosceris, sub B. Petri et nostra protectione suscipimus, et presentis scripti priuilegio communimus; statuentes ut quascunque possessiones, quecunque bona eadem Ecclesia impresentiarum iuste et canonice possidet, aut in futurum concessione pontificum, largitione regum uel principum, uel oblatione fidelium, seu aliis iustis modis, Deo opitulante, poterit adipisci, firma tibi tuisque successoribus, et illibata permaneant. In quibus hec propriis duximus exprimenda uocabulis:

 Scalam maiorem cum pertinentiis suis usque ad flumen quod diuidit Scalam a Rauello, a parte septentrionis ad lamam Cicini, et inde ad S. Angelum de Petralene, ubi est finis inter Scalam et Rauellam; a parte occidentis totum montem Candirecti usque ad Petram palumbariam, sicut uadit per planitiem, et montem Cerbellani cum pertinentiis suis; ecclesiam S. Iuliani cum pertinentiis suis usque Lactariam; a meridie a Planello quod est sub S. Helena, usque ad flumen Camneti, et uadit per Tabernatam, et montem Scanni, et arcum Patalarum, et redit ad eumdem Cerbellani, quidquid habes in ciuitate Amalphie ecclesiam S. Barbare cum cellis et omnibus pertinentiis suis, duas apothecas et aliam cellam  cum pertinentiis suis. Obeunte uero te, nunc eiusdem loci episcopo, uel tuorum quolibet successorum nullus ad eamdem ecclesiam in episcopum eligatur nisi quem canonici eiusdem ecclesie, uel eorum pars consilii sanioris secundum Deum preuiderint eligendum.

Decernimus ergo, ut nulli omnino hominum liceat prefatam ecclesiam temere perturbare, aut eius possessiones auferre, ablatas retinere, minuere seu quibuslibet uexationibus fatigare, sed illibata omnia et integra conseruentur tibi, et tuis successoribus, pro quorum gubernatione et sustentatione concessa sunt usibus profutura, salua sedis apostolice auctoritate, et metropolitani tui debita reuerentia. Si  qua igitur in futurum ecclesiastica, secularisque persona hanc nostre constitutionis paginam sciens, contra eam temere uenire tentauerit, secundo et tertio commonita, nisi reatum suum digna satisfactione correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis accipiant, et apud districtum iudicem premia eterne pacis inueniant. Amen, amen.

    Ego Celestinus, catholice Ecclesie episcopus.
     Ego Albinus, Albanensis episcopus.
    Ego Ioannes, Prenestinus episcopus.
    Ego Pandulphus, basil. XII Apostol. presb. card.
    Ego Melior, SS. Ioannis et Pauli presbyter cardinalis, tit. Pammachii.
    Ego Ioannes, tit. S. Clementis card. Tusc. episc.
    Ego Ioannes, tit. S. Stephani in Celio monte presb. card.
    Ego Gratianus, SS. Cosme et Dam. diac. card.
    Ego Gerardus, S. Adriani diac. card.
    Ego Sifredus, S. Marie in uia Lata diac. card.
    Ego Ioannes, S. Theodori diac. card.
    Ego Gregorius, S. Marie in Aquiro diac. card.


Datum Laterani, per manum Moysi S. R. E. subdiac., Later. canonici, III Id. Martii, ind. X, Incarn.  Dom. ann. 1191, pontificatus uero D. Celestini pape III an. I.



LXIu. Ad Guillelmum Scotorum regem.---Ecclesie Scotice libertates confirmat. 
[MANSI, Concil., XXII, 613.]

CeLESTINUS episcopus, seruus seruorum Dei, carissimo in Christo filio WILLIELMO, illustri Scotorum regi, salutem et apostolicam benedictionem.

Cum uniuersi Christi iugo subiecti, apud sedem apostolicam patrocinium inuenire debeant et fauorem, illos tamen specialius conuenit promotionis munimine confoueri, quorum fidem et deuotionem  in pluribus est experta; ut ad ipsius dilectionis fauorem tanto amplius prouocentur, et eius reuerentie deuotiori affectioni subdantur, quanto beneuolentie ipsius et gratie pignus se nouerint certius assecutos. Eapropter, carissime in Christo fili, reuerentiam ac deuotionem quam ad Romanam te habuisse a longis retro temporibus Ecclesiam nouimus attendentes, presentis scripti pagina duximus statuendum, ut Scoticana Ecclesia apostolice sedi, cuius filia specialius existit, nullo mediante debeat subiacere. In qua he sedes episcopales esse noscuntur, ecclesie uidelicet Sancti Andree, Glasguensis, Dunkeldensis, Dublinensis, Brehinnensis, Aberdonensis, Morauiensis, Rosenensis, Cathinensis.  Et nemini liceat, nisi Romano pontifici, uel legato ab ipsius latere destinato, in regnum Scotie interdicti uel excommunicationis sententiam promulgare; et si promulgata fuerit, decernimus non ualere. Adiicimus, ut nulli de cetero qui de regno Scotie non fuerit, nisi quem apostolica sedes propter  hoc de corpore suo specialiter destinauerit, licitum sit in eo legationis officium exercere.

Prohibemus autem, ut controuersie que fuerint in regno illo de possessionibus eius exorte, ad examen extra regnum positorum iudicum non trahantur, nisi ad Romanam Ecclesiam fuerit appellatum. Si qua uero scripta contra hoc libertatis statutum apparuerint impetrata, uel in posterum, istius concessionis mentione non habita, contigerit impetrari, nullum tibi, uel ipsi regno circa huius prerogatiue concessionem preiudicium generetur. Preterea libertates, et immunitates tibi uel ei regno, uel ecclesiis in eo constitutis, a predecessoribus nostris Romanis pontificibus indultas, et hactenus obseruatas, ratas habemus, et illibatas  futuris temporibus statuimus permanere.

Nulli ergo hominum liceat hanc paginam nostre constitutionis et prohibitionis infringere, uel ei aliquatenus contraire. Si quis autem hoc attentare presumpserit, indignationem omnipotentis Dei, et beatorum apostolorum Petri et Pauli se nouerit incursurum.

Datum Laterani, tertio Idus Martii, pontificatus nostri anno primo  .



LXu. Abbati monasterii S. Sixti Placentini annuli usum concedit. 
[MARGARINI, Bullar. Casin., II, 222.]

 CeLESTINUS episcopus, seruus seruorum Dei, dilecto filio . . . . abbati S. Sixti de Placentia, salutem et apostolicam benedictionem.

Cum a nobis petitur quod iustum est et honestum, tam uigor equitatis quam ordo exigit rationis ut id per sollicitudinem officii nostri ad debitum perducatur effectum. Eapropter, dilecte in Domino fili, tuis iustis postulationibus inclinati usum annuli festiuis diebus habendi, de benignitate sedis apostolice tibi duximus indulgendum, ita quod ad honorem Dei et tue ecclesie, ipso ualeas in missarum solemnitatibus uti et ipsum tum sine aliqua contradictione gestare. Nulli ergo omnino hominum liceat hanc paginam nostre concessionis infringere,  uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Dat. Laterani, Xu Kal. Aprilis, pontificatus nostri anno primo.



LXuI. Parthenonem S. Petri Florentinum tuendum suscipit, bonaque eius confirmat. 
[UGHELLI, Italia sacra, III, 103.]


CeLESTINUS episcopus, seruus seruorum Dei, dilectis in Christo filiolis MARIAE abbatisse, et sororibus monasterii S. Petri maioris, quod in suburbio ciuitatis Florentie situm est tam presentibus, quam futuris in perpetuum.

Prudentibus uirginibus, que sub habitu religionis accensis lampadibus per opera sanctitatis iugiter se preparant ire obuiam sponso sedes apost. debet presidium impertiri, ut tanto firmius ualeant in proposito religioso persistere, quanto terrenorum  fluctuum tempestate apostolica concessione fuerint propensius communite. Eapropter, dilecte in Christo filie, uestris iustis petitionibus clementer annuimus, et prefatum monasterium S. Petri maioris, quod in suburbio Florentine ciuitatis consistit ad exemplar felicis recordationis Anastasii PP. predecessoris nostri, sub B. Petri, et nostra protectione suscipimus, et presentis scripti priuilegio communimus, ut quascunque possessiones, et quecunque bona, que dictum monasterium in presenti iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis et iis, que post uos successerint, illibata permaneant.  In quibus hec propriis duximus exprimenda uocabulis: Ecclesiam uidelicet S. Felicis sitam iuxta Emam, quam bone memorie Azo quondam Florentinus episcopus canonice uobis, iuxta Regulam B. Benedicti habendam in perpetuum et regendam, disponendamque concessit: uniuersas possessiones, quas nobilis mulier Gisla monasterio uestro rationabiliter contulit, auctoritate apostolica confirmamus, et confirmata uobis, et iis, que post uos successerint, et inconcussa perpetuis temporibus decernimus permanere, statuentes, ut nec uobis, nec iis que post uos successerint, eamdem ecclesiam liceat quolibet titulo a uestro monasterio alienare.

 Decernimus ergo, etc. Si qua igitur, etc.; cunctis autem, etc. Amen.

    Ego Celestinus, episcopus catholice Ecclesie.
    Ego Albinus, Albanensis episcopus.
    Ego Ioannes, Prenestinus episcopus.
    Ego Pandulphus, basilice XII Apostolorum presb. card.
    Ego Mel., tit. SS. Ioannis et Pauli presb. card.
    Ego Ioannes, tit. S. Clementis Tusconen. episcopus
    Ego Romanus, tit. S. Anastasie presb. card.
    Ego Lotharius, SS. Sergii et Bacchi diaconus card.
    Ego Gratianus, SS. Cosme et Damiani diaconus card.
     Ego Gerardus, S. Adriani diac. card.
    Ego Ioannes, S. Theodori diac. card.
    Ego Gregorius, S. Georgii ad uelum aureum diac. card.
    Ego Nicolaus, S. Marie in Cosmedin diac. card.


Datum Laterani, per manum Mersi sancte Romane Ecclesie subdiaconi . . . Kal. Aprilis, indict. X, Incarnationis Dominice an. 1192, pontificatus domni Celestini pape III anno primo



LXuII. [Aynardo], archiepiscopo uiennensi eiusque suffraganeis precipit ne parochianos suos, quominus ordini Carthusiensi bona largiantur, impediri sinant. 
[Priuil. ord. Carth., fol. 3b.]


CeLESTINUS episcopus, seruus seruorum Dei, uenerabilibus fratribus uiennensi archiepiscopo, et suffraganeis eius, salutem et apostolicam benedictionem.

Ex conquestione dilectorum filiorum nostrorum prioris et fratrum Carthusiensium nobis est intimatum quod quidam partium uestrarum tyranni hominibus terrarum suarum, cum non sint serui, districtius inhibent, ne cum ad eorum religionem accedunt, uel cum supreme uoluntatis ordinant testamentum, aliquid etiam mobilium, que rationabiliter possident, eis conferre seu testamento legare presumant: quod quam sit omni humanitati contrarium et tam canonum quam totius iuris ciuilis obuiet  rationi nemo recte intelligens iudicat aut ignorat. Ideoque uniuersitati uestre per apostolica scripta mandamus, firmiterque precipimus, quatenus omnibus parochianis suis unusquisque districtius inhibere procuret, ne tales eleemosynas de cetero impedire presumat. Et si quis huius mandati contemptor exstiterit, uel eosdem fratres super huiusmodi eleemosynis iam receptis uel etiam recipiendis uexare tentauerit, diecesanus suus eum, omni appellatione et contradictione cessantibus, per excommunicationis sententiam totius terre sue interdictum a tali presumptione compescere non postponat.

Datum Laterani, Kalendas Aprilis, pontificatus nostri anno primo.



LXuIII. Monasterii Sancte Iustine protectionem suscipit, possessionesque ac iura confirmat, imposito monachis bizantii unius censu annuo. 
[MORIONDI, Monumenta Aquensia, t. I, p. 97.]


CeLESTINUS episcopus, seruus seruorum Dei, dilectis filiis DOMINO abbati S. Iustine, eiusque fratribus tam presentibus quam futuris religionem suam professis . . . . . .

Quoties a nobis petitur quod religioni et honestati conuenire dignoscitur, animo nostro decet libenti concedere, et iuxta petentium ueritatem consentancum rationi congruum suffragium impertiri. Eapropter, in Domino dilecti filii, uestris iustis postulationibus  clementer annuimus, et prefatum monasterium Sancte Iustine, in quo diuino estis obsequio mancipati, quod ad Romanam Ecclesiam nullo pertinet mediante sub B. Petri et nostra protectione suscipimus, et presentis scripti priuilegio constituimus; in primis siquidem statuentes, ut ordo monasti . . . qui secundum Deum, et B. Benedicti Regulam in eodem loco noscitur institutus perpetuis ibidem temporibus inuiolabiliter obseruetur. Propterea quascunque possessiones, quecunque bona idem monasterium impresentiarum iuste, et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, Deo propitio, poterit adipisci, firma uobis uestrisque successoribus, et libera permaneant.  In quibus hec propriis duximus exponenda uocabulis:

Locum ipsum in quo prefatum monasterium situm est cum possessionibus, decimis, et primitiis suis, ecclesiam Sancti Michelis in eadem ciuitate constructam cum omnibus pertinentiis suis, ecclesiam Sancti Saluatoris de Ritorto, ecclesiam Sancte Marie de Fontanigallo, ecclesiam Sancte Marie de Borio, ecclesiam Sancti Nicolai de Cannoua cum omnibus pertinentiis earum, ecclesiam Sancti Michelis de Puzol, ecclesiam Sancte Iustine de Danauete, ecclesiam Sancti Benedicti de Coloniga, ecclesiam Sancte Iustine de Pertice cum omnibus pertinentiis earum, possessiones, et omnia iura,  que habetis in uico Sezadii, ius quod habetis in ecclesia Sancte Marie in ipso uico constructe, decimas quartum, et fictum in eodem loco, ecclesiam Sancti Iacobi de Castronouo cum pertinentiis suis, quidquid habetis in uno Carpeneto, et in altero, et in Borio, in Castronouo, et in Fontanigollo, in Ritorto, in Danaueta, et in perticis. Sane noualium uestrorum, que propriis manibus, uel sumptibus colitis, siue de nutrimentis animalium uestrorum nullus a uobis decimas exigere, uel extorquere presumat. Liceat quoque uobis clericos, uel laicos liberos et absolutos e seculo fugientes ad conuersionem recipere, et eos absque contradictione aliqua retinere. Prohibemus insuper ut nulli fratrum uestrorum post factam in monasterio  professionem fas sit, nisi meliore religione obtenta, de eo absque abbatis sui licentia discedere; discedentem uero absque communium litterarum cautione, nullus audeat retinere; chrisma uero uel oleum sanctum, consecrationes altarium, seu basilicarum, ordinationes monachorum uel clericorem, qui ad sacros ordines fuerint promouendi a diecesano suscipiatis episcopo, siquidem catholicus fuerit, et gratiam atque communionem sedis apostolice habuerit, et gratis uobis, et sine prauitate aliqua uoluerit exhibere; alioquin liceat uobis catholicum quemcunque malueritis adire episcopum . . . . . . et communionem apostolice sedis habentem, qui sua fultus auctoritate uobis quod postulatis impendat. Cum autem generale interdictum  terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Interdicimus etiam ut nulli liceat in uos, uel ecclesiam uestram sine mandato Romani pontificis excommunicationis uel interdicti sententiam ferre seu nouis et indebitis molestationibus fatigare. Preterea et immunitates antiquas, et rationabiles consuetudines monasterio uestro concessas, et hactenus obseruatas ratas habemus, et perpetuis temporibus illesas permanere sancimus. Sepulturam preterea ipsius monasterii liberam esse decernimus, ut eorum deuotioni et extreme uoluntati qui se illic sepeliri deliberauerint, nisi forte excommunicati, uel interdicti sint, nullus obsistat, salua  tamen iustitia illarum ecclesiarum, a quibus mortuorum corpora mittuntur. Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, aut fratrum maiori parte consilii sanioris, et secundum Dei timorem, et B. Benedicti Regulam prouiderint eligendum.

Decernimus ergo, ut nulli hominum liceat prefatum monasterium temere perturbare, aut eius possessiones auferre, ablatas retinere, eximere, seu quibuslibet uexationibus fatigare, sed omnia integra conseruentur eorum, pro quorum gubernatione ac sustentatione concessa sunt, usibus omnimodis  profutura, salua sedis apostolice auctoritate, et in predictis ecclesiis diecesanorum episcoporum consueta iustitia. Ad indicium autem huius percepte a sede apostolica libertatis bizantium unum nobis, nostrisque successoribus annis singulis persoluetis. Si qua igitur in futurum ecclesiastica, secularisue persona hanc nostre constitutionis paginam sciens, contra eam temere uenire tentauerit, secundo . . . . . . . . commonita, nisi reatum suum digna satisfactione correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sanctissimo corpore et sanguine Dei et Domini nostri Iesu Christi aliena fiat, atque in extremo examine districte ultioni subiaceat. Cunctis autem eidem  sua iura seruantibus, sit pax Domini nostri Iesu Christi, quatenus et hic bone actionis meritum percipiant, et apud districtum iudicem premia eterne pacis inueniant. Amen.

Subscriptum signatum sub sigillo pontificatus.

    Ego Celestinus, catholice Ecclesie episcopus.
    Ego Albinus, Albanensis episcopus.
    Ego Ioannes, Prenestinus episcopus.
    Ego Pandulfus, presbyter cardinalis basilice XII Apostolorum.
    Ego . . . . SS. Ioannis et Pauli presbyter cardinalis.
    Ego H. S., Clementis card. Tuscanens.
    Ego Romanus tit. Sancte Anastasie presbyter cardinalis.
     Ego C., SS. Cosme et Damiani diaconus cardinalis.
    Ego Gerardus, diac. card.
    Ego Bernardus, Sancte Marie Noue diaconus cardin.
    Ego Gregorius, Sancti Georgii ad uelum aureum diac. card.
    Ego L., SS. Sergii et B. diac. card.
    Ego R., S. Marthe diac. card.


Datum Laterani, per manum Moysi sancte Romane Ecclesie subdiaconi Lateranensis canonici, uII Id. Aprilis, indict. X, Incarn. Dominice anno 1192, pontificatus uero domni Celestini pape III anno primo.



LXIX. Willelmo episcopo Lucensi concedit ut conferat beneficia etiam iuris patronatus laici, si intra certum terminum non fuerit ab illis alius presentatus. 
[BALUZ., Miscell. ed. Luc., Iu, 179.]


CeLESTINUS episcopus, seruus seruorum Dei, uenerabili fratri WILLELMO Lucano episcopo, salutem et apostolicam benedictionem.

Ex iniuncto nobis a Deo apostolatus officio de uniuersis Ecclesiis sollicitudinem habere tenemur, et earum utilitatibus, auctore Domino, diligenter imminere. Sicut autem ex tua est parte propositum, ordinationes ecclesiarum tue diecesis, patronorum uotis in diuersa trahentibus, ultra modum sepius  differuntur, qua de causa illarum bona plurimum dissipantur; uolentes igitur huic malo auctoritate apostolica obuiari ad exemplar felicis recordationis Urbani pape predecessoris nostri, presentis tibi scripti pagina duximus indulgendum, ut cum patroni super ecclesiarum, quarum institutio spectat ad te, fuerint representatione discordes, nisi ad concordiam infra terminum in Lateranensi concilio constitutum, te commonente, redierint, termino illo transacto, liberum tibi sit, Ecclesias illas nullius contradictione uel appellatione obstantibus canonice de personis idoneis ordinare.

Datum Laterani, II Idus Aprilis pontificatus nostri anno I.



LXX. Monasterium S. Marie Locediense tuendum suscipit, eiusque bona ac priuilegia confirmat. 
[IRICUS TRIDINENSIS, Rerum patrie libri III, in dissert. p. 15.]


CeLESTINUS episcopus, seruus seruorum Dei, dilectis filiis PETRO abbati monasterii Sancte Marie Locedii, eiusque fratribus tam presentibus quam futuris regularem uitam professis, in perpetuam memoriam.

In religiosa uita degentibus apostolicum conuenit esse presidium, ne forte cuiuslibet temeritatis incursus, aut eos a proposito reuocet, aut robur, quod absit! sacre religionis infringat. Eapropter,  dilecti in Domino filii, uestris iustis postulationibus clementer annuimus, et prefatum monasterium Beate Dei genitricis, semper uirginis Marie Locedii, in quo diuino estis obsequio mancipati, ad instar felicis recordationis Alexandri, Lucii, Urbani et Clementis PP. predecessorum nostrorum Romanorum pontificum, sub beati Petri et nostra protectione suscipimus et presentis scripti priuilegio communimus in primis siquidem statuentes ut ordo monasticus, qui secundum Deum et beati Benedicti Regulam atque institutionem Cisterciensium fratrum in uestro monasterio constitutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium impresentiarum iuste et canonice  possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec duximus exprimenda uocabulis:

Locum ipsum in quo prefatum monasterium constructum est, cum omnibus pertinentiis suis; grangiam Alerii cum omnibus pertinentiis suis; territorium Stodegande, cum omnibus pertinentiis suis; terram que fuit episcopi uercellensis, iuxta monasterium positam; grangiam de Montarolio cum omnibus pertinentiis suis; grangiam Ripemezane cum omnibus pertinentiis suis; grangiam de Poblato cum  omnibus pertinentiis suis; grangiam Montiscalui cum omnibus pertinentiis suis; insulam Ugerii et insulam que est iuxta Padum. Itidem grangiam de Salmaria cum omnibus pertinentiis suis; terram que sita est in insula de Bremide; castanetum de Zibrana. Preterea possessiones de Pobleto, quas ab abbate et fratribus Sancti Michelis de Clusa emistis, et capellam eiusdem loci a predictis abbate et fratribus ad annuam pensionem decem solidorum canonice monasterio uestro perpetuo concessam, sicut in authenticis scriptis exinde factis continetur, et uos eam pacifice possidetis, uobis et per uos monasterio uestro auctoritate apostolica confirmamus.

Sane laborum uestrorum quos propriis manibus  aut sumptibus colitis, tam de terris cultis quam incultis, siue de nutrimentis uestrorum animalium nullus omnino a uobis decimas presumat exigere. Liceat quoque uobis clericos uel laicos e seculo fugientes, liberos et absolutos ad conuersionem recipere, et in uestro monasterio absque contradictione aliqua retinere. Prohibemus insuper ut nulli fratrum uestrorum, post factam in loco uestro professionem, fas sit de eodem loco sine licentia abbatis uestri discedere; discedentem uero absque communi litterarum uestrarum cautione nullus audeat retinere. Quod si quispiam retinere eos forte presumpserit, liceat uobis in ipsos monachos uel conuersos uestros sententiam regularem ex nostra auctoritate proferre. Paci quoque et tranquillitati  uestre paterna sollicitudine prouidere uolentes auctoritate apostolica prohibemus ne infra ambitum monasterii uestri et clausuras locorum seu grangiarum uestrarum aliquam temere uiolentiam uel rapinam siue furtum committere, aut ignem apponere, aut hominem capere, uel interficere audeat. Sane si episcopi a uobis aliquid preter obedientiam debitam, uel principes terre contra libertatem a predecessoribus nostris et a nobis indultam expetierint, liberum sit uobis auctoritate apostolica denegare quod petetur, ne occasione ista ordo uester, qui hactenus liber exstitit, humane seruitutis laqueo uinciatur. Quod si episcopi aliquam propter hoc in personas uel Ecclesiam uestram sententiam promulgauerint, eamdem sententiam tanquam contra  indulta apostolice sedis prolatam, statuimus irritandam. Illud insuper auctoritate apostolica prohibemus, ne infra dimidiam leugam prope abbatiam uestram aliqua de nouo innouatio fiat, de qua uobis debeat seruate hactenus libertatis et pacis aliquod preiudicium generari. In causis autem propriis, siue ciuilem siue criminalem contineant questionem, liceat uobis fratres uestros idoneos ad testificandum adducere, atque ipsorum testimonio, sicut rectum fuerit, et propulsare uiolentiam et iustitiam uindicare.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, seu  quibuslibet uexationibus fatigare: sed omnia integra conseruentur eorum pro quorum gubernatione et sustentatione concessa sunt usibus omnimodis profutura, salua sedis apostolice auctoritate. Si que igitur in futurum ecclesiastica secularisue persona hanc nostre constitutionis paginam sciens contra eam temere uenire pretentauerit, secundo tertioue commonita, nisi reatum suum congrua satisfactione correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu  Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Celestinus, catholice Ecclesie episcopus.
    Ego Albinus, Albanensis episcopus.
    Ego Landulphus, basilice XII Apost. presb. card.
    Ego Michel, SS. Ioannis et Pauli presb. card. tit. Pammachii.
    Ego Romanus, tit. S. Anastasie presb. card.
    Ego Hugus, presb. card. S. Martii tit. S. Equitii.
    Ego Gratianus, SS. Cosme et Diamani diac. card
     Ego Gerardus, S. Adriani diac. card.
    Ego Gofredus, S. Marie in uia Lata diac card.
    Ego Bernardus, S. Marie Noue diac. card.
    Ego Nicolaus, S. Marie in Sunfundi diac. card.


Datum Laterani, per manum Aegidii S. Nicolai in Carcere Tulliano diaconi cardinalis, XuI Kal. Maii, indictione X, Incarnationis Dominice anno 1192, pontificatus uero domini Celestini pape III anno secundo.



LXXI. Ad decanum et capitulum Rothomagense.---Indulget, ut tempore interdicti diuina officia absque solemnitate celebrent. 
[MANSI, Concil., XXII, 616.]


CeLESTINUS, etc.

Cum uniuerse Dei Ecclesie, que per totius amplitudinem orbis longe lateque diffuse unam catholicam, id est uniuersalem efficiant, pretio sanguinis sui sponsi redemptam, quam sicut diuersa membra unum corpus, uniformitas fidei et doctrine connectit; si aliquam earum ledi contigerit, illius offensio sine aliarum fieri lesione non potest; quanquam tanto pre aliis magis caput offenditur, quanto singularum affectu amplius tangitur et firmioris eis connexione inheret. Qua de causa contigit ut, cum Romana Ecclesia omnium caput sit et magistra, nos qui ei, licet immeriti presidemus,  cuiuslibet oppressio concutiat grauius et flagellet, et eo fortius ad compassionem inducat, quo a nobis specialius speratur in aduersitate subsidium et quelibet consueuit Ecclesia contra uiolentiam hominum peruersorum deuotius et securius sedis apostolice patrocinium inuocare. Sicut ante quorumdam uestrorum et aliorum complurium nobis est litteris intimatum, et multorum iam relatione percepimus, ita uniuersorum refriguit caritas, excrescente malitia iniquorum, ut nulla iam fere Dei ecclesiis, uel ministris earum reuerentia impendatur, sanctuarium Domini ui conculcetur, fidei documenta spernantur, et uix ualeant aliqui reperiri qui post enormitates quamplurimas adiiciant ut resurgant;  se potius in ultionem precedentium criminum commissis enormiter hactenus accumulent grauiora, letentur cum male fecerint , superbiant impii dum pauper incenditur , et in perpetrationem operum iniquorum exsultent. uerum quia peruersorum nequitia tantum inualuit, ut in homine non possit remedium uel subsidium inueniri, recurrendum est ad presidium Creatoris, et orationibus, ac quibuslibet piis operibus propensius insistendum, ut superne clementie nos dignatio benigne respiciat, et hominem ulterius super nos preualere non sinat, et in Ecclesiarum oppressionibus non permittat diutius delectari; quia tunc demum secure possumus supernum sperare et exspectare presidium, cum ea diligenter que  ad officium nostrum pertinuerint, fuerimus exsecuti. Explicemus summatim que nobis sunt specialiter de Rothomagensi Ecclesia intimata et remedia curemus que potuerimus. . . . 

Hac igitur consideratione inducti, et uestris nichilominus precibus inclinati, presenti uobis pagina duximus indulgendum, ut cum generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce, diuina officia celebrare, ac canonicos uestros et clericos, si fuerint interim sacramentis ecclesiasticis muniti ex hac uita uocati, in cemeterio ecclesie uestre absque solemnitate officii, cum aqua benedicta et cruce, orationibus  humili uoce oblatis tradere sepulture. Nulli ergo omnino hominum liceat, etc.

Datum in Lateranensi palatio XuI Kal. Maii, pontificatus nostri anno II.



LXXII. Ecclesiam Lucensem, petente Guilielmo episcopo, tuendam suscipit, eiusque bona et priuilegia corroborat. 
[Memorie edoc., Iu, I, Racc., pag. 48.]

CeLESTINUS episcopus, seruus seruorum Dei, uenerabili fratri GUILIELMO Lucano episcopo, eiusque successoribus canonice substituendis, in perpetuum.

Et ordo rationis expostulat, et ecclesiastice utilitatis consideratio nos inuitat fratres et cepiscopos  nostros ampliori caritate diligere et commissas eorum gubernationi Ecclesias patrocinio sedis apostolice propensius communire, quo ex suscepti exsecutione officii tanto uigilantiores possint semper existere, quanto a prauorum incursibus securiores se uiderint permanere. Eapropter, uenerabilis in Christo frater Guilielme episcope, tuis iustis postulationibus clementer annuimus et prescriptam Lucanam Ecclesiam, cui, Deo auctore, preesse dignosceris, ad exemplar predecessorum nostrorum felicis recordationis Alexandri II, et Paschalis II, et Calixti II, et Urbani II, et Lucii III et Urbani III, Romanorum pontificum sub beati Petri et nostra protectione suscipimus et presentis scripti priuilegio  communimus; statuentes ut quascunque possessiones, quecunque bona eadem Ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, Deo propitio, poterit adipisci, firma tibi tuisque successoribus et illibata permaneant. In quibus hec propriis duximus exprimenda uocabulis:

Curtem Lucanam cum suburbanis et uiculis suis, mansos et terras ubicunque pertinentes ad ipsam, uidelicet uillam que dicitur Suburbanum; ecclesiam et pratum quod dicitur Sancti Columbani; ecclesiam Sancti Petri que dicitur Summaldi, cum pertinentiis suis; plebem de Lunata et desimam de Carignano, et terram de abbatia Sancti  Donati et reliqua que ad ipsam curtem pertinere uidentur. His adiicimus plebem et curtem de Marlia cum ecclesia Sancti Terentii, et cum omnibus mansis et terris, atque omni pertinentia sua; duo quoque castella de Moriano cum omnibus pertinentiis et adiacentiis suis, sicut hactenus ea noueris tenuisse, et terram que dicitur Cerbaiola; castrum etiam quod dicitur Fundannum cum omnibus pertinentiis suis, nec non castrum de Decimo et plebem ipsius cum omnibus que ad eam pertinent; plebem etiam de Gallicano et terram de Censpiano et castrum et decimam de uerrucla que est in Alpibus; decimationem quoque de uerrucla, que est iuxta Boianum. His etiam connumeramus plebem et castrum Sancte Marie quod dicitur Ad  montem cum tota pertinentia sua et terra de uico qui dicitur Surrexeri; castrum et curtem Sancti Geruasii cum omnibus que ad ea pertinent; plebem de Ficeclo cum capellis suis; capellam Sancti uiti de ualle Arni; plebem de Padule cum capellis suis, et curte de Capannore, et quidquid iuris habes in ipso plebeio; plebem de Sibiliano cum omnibus capellis suis et omnibus aliis que habes in ipso plebeio; plebem de Aquis cum omnibus capellis suis, et curte de uiuaio, et aliis omnibus tibi pertinentibus in ipso plebeio; plebem de Triballo  cum omnibus capellis suis; plebem de Miliano cum omnibus capellis suis, et curte, et suis pertinentiis; plebem de Apiano cum omnibus capellis suis, et  omnibus que habes in ipso plebeio; plebem Sancti Stephani cum omnibus capellis suis.

Preterea predecessoris nostri pie memorie Calixti PP. uestigiis inherentes tibi tuisque successoribus usum pallii infra missarum solemnia in ecclesia tua de apostolice sedis benignitate concedimus, quo duntaxat his diebus utamini, quibus est uobis a predecessoribus nobis indultum. Insuper etiam auctoritate apostolica prohibemus ne in episcopatu tuo sine assensu tuo uel successorum tuorum monasterium aliquod, uel ecclesia, saluis apostolice sedis priuilegiis, construatur. Cathecumenos quoque aut infirmorum unctiones in populo a monachis fieri, uel publicas penitentias dari, sine tua uel successorum permissione, uetamus. Si uero  ad monasterium parochiale ipsius populus pro diuini officii susceptione conuenerit per capellanum presbyterum, cui ab episcopo populi regimen et animarum cura commissa fuerit, sacramenta eadem ministrentur, saluis tamen rationabilibus consuetudinibus ceterarum ecclesiarum. De parochialibus autem ecclesiis que a monachis in episcopatu tuo tenentur synodalem beate memorie Urbani II pape sententiam imitantes, statuimus ut in eis, sine tua uel successorum tuorum auctoritate, presbyteri minime collocentur; sed cum uacauerint uobis ab abbatibus et prioribus ad quos eedem Ecclesie pertinent presententur, quibus a uobis animarum cura, si idonei fuerint, committatur, ita quidem ut uobis de cura plebis et de ordine suo debeant  respondere. Porro si Lucane parochie monasteria uel ecclesie inter se causas habuerint, et per alteram partem ad episcopum querela peruenerit, eius iudicio controuersia terminetur, salua Romane Ecclesie auctoritate. Illud quoque arctius interdicimus ne quis excommunicatos uel interdictos Lucani episcopi in prohibitam communionem recipiendi habeat facultatem. Ad hec presenti scripto sancimus ut Lucanus episcopus non quorumlibet uiolentia laicorum, sed iuxta canonicas sanctiones ab Ecclesie canonicis eligatur. Tibi preterea tuisque successoribus ea que de concessione uel confirmatione predecessorum nostrorum Alexandri II et Paschalis II Romanorum pontificum possides, nichilominus confirmamus. Sententiam autem inter  predecessorem tuum et Ficeclensem abbatem per Ildeprandum, quondam Pistoriensem episcopum, Argentum archipresbyterum, et R. primicerium Lucanos super decimis, ecclesiis et aliis rationabiliter datam, sicut in instrumento publico continetur, et hactenus obseruata est, futuris precipimus temporibus obseruari. Renuntiationem quoque quam fecit Bulgarus, comes de Ficecla, Ioanni predecessori tuo de quibusdam possessionibus et ecclesiis, sicut publicum Gerardi notarii continet instrumentum, uires in posterum habere decernimus. Canonicas quoque consuetudines quas in ecclesiis parochialibus monachorum, et in aliis tui episcopatus, tam in recipiendis synodalibus quam in aliis ab antiquo habuisti et adhuc habere dignosceris, ratas  habemus easque auctoritate apostolica confirmamus. Ob reuerentiam insuper Ecclesie tibi commisse prescriptus Pater et predecessor noster Lucius PP. tuis et canonicorum tuorum, nec non etiam cleri, consulum et populi tue ciuitatis precibus inclinatus usum crucis per episcopatum tuum tibi, tuisque successoribus, de consilio fratrum suorum concessit, et apostolica auctoritate firmauit. Quod quidem nos eius uestigiis inherentes decernimus firmiter permansurum.

Decernimus ergo ut nulli omnino hominum liceat prefatam Ecclesiam temere perturbare, aut eius possessiones auferre, ablatas retinere, minuere, seu quibuslibet uexationibus fatigare, sed omnia integra  conseruentur tibi tuisque successoribus usibus omnimodis profutura, salua sedis apostolice auctoritate. Si qua igitur in futurum ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, nisi reatum suum digna satisfactione correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte subiaceat ultioni.

Cunctis autem eidem loco sua iura facientibus sit pax Domini nostri Iesu Christi, quatenus et hic fructum bone actionis percipiant, et apud districtum  iudicem premia eterne pacis inueniant. Amen.

    Ego Celestinus, catholice Ecclesie episcopus.
    Ego Albinus, Albanensis episcopus.
    Ego Ioannes, Prenestinus episcopus.
    


Datum Laterani, per manum Aegidii Sancti Nicolai in Carcere Tulliano diaconi cardinalis, XI Kalendas Maii, indictione X, Incarnationis Dominice anno 1192, pontificatus uero domni Celestini pape III anno secundo



LXXIII. Conuentui Ulciensi capellam S. Crucis in Aluernia, sitam in territorio Camalerie, asserit. 
[Ulciensis Ecclesie Chartarium, p. 23.]





LXXIu. Castellanum et Clugiensem episcopos iudices constituit inter Wolcancum, electum Tergestinum, et patriarcham Aquileiensem. 
[MAINATE, Chroniche di Trieste, I, 137.]




LXXu. Priuilegium pro abbatia Boscheti seu uallis Lucide, quo summus pontifex sub B. Petri et sua protectione suscipit prefatum monasterium, statuens ut ordo monasticus, qui secundum Deum et B. Benedicti Regulam et institutionem Cisterciensis ordinis in eodem monasterio institutus esse dignoscitur, perpetuis ibidem temporibus inuiolabiliter obseruetur. 


    Ego Celestinus Ecclesie catholice episcopus.
    Ego Albanus Albanensis episcopus.
    Ego Ioannes Prenestinus episcopus.
    Ego Pandulphus presbyter cardin. eccl. XII Apostolorum.
    Ego Melior Sanctorum Ioannis et Pauli presb. card. tituli Pammachii.
    Ego Ioannes tit. S. Clementis cardin. Tuscanensis.
    Ego Romanus tit. S. Anastasie presbyter cardinalis.
    Ego Ioannes tit. S. Stephani in Celio monte presb. card.
     Ego Gratianus SS. Cosme et Damiani diacon. card.
    Ego Bernardus S. Marie Noue diaconus cardinalis
    Ego Gregorius tit. S. Gregorii ad uelum Aureum diaconus cardinalis.
    Ego Nicolaus S. Marie in Cosmedin. diacon. cardin.
    Ego Lotharius SS. Sergii et Bacchi diaconus cardinalis.


Datum Rome apud S. Petrum, per manum Aegidii S. Nicolai in Carcere Tulliano diaconi card., Idus Maii, Indictione X, Incarnationis Dominice anno 1192, pontificatus uero D. Celestini pape III anno II.



LXXuI. Monasterii S. Arnulfi Metensis protectionem suscipit, bonaque ac possessiones confirmat. 
[Histoire de Metz, III, Pr., p. 153.]


CeLESTINUS episcopus, seruus seruorum Dei, dilecto filio BURCHARDO abbati monasterii Sancti Arnulfi, eiusque successoribus regularem uitam professis in perpetuum.

Pie postulatio uoluntatis effectu debet prosequente compleri, quatenus fidelis deuotio celebrem consequatur effectum, et utilitas postulata uires indubitanter assumat. Cuius rei gratia uestris iustis postulationibus clementer annuimus, et Patrum et predecessorum nostrorum felicis memorie  Leonis, Calixti, Innocentii et Alexandri, Romanorum pontificum, uestigiis inherentes, monasterium Sancti Arnulfi, in quo diuino mancipati estis obsequio, sub beati Petri et nostra protectione suscipimus, et presentis scripti priuilegio communimus; statuentes ut quascunque possessiones, quecunque bona idem monasterium impresentiarum iuste et canonice possidet, aut in futurum concessione pontificum, largitione regum uel principum, oblatione fidelium seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Ecclesias scilicet, uillas et possessiones et omnia  que serenissimi Romane Ecclesie filii, reges et imperatores, Carolus scilicet Magnus, Ludouicus Pius, Arnulfus, Carolus Caluus, Zendiboldus, Otto, Conradus, Henricus eidem monasterio pia deuotione contulerunt, aut ab aliis Christi fidelibus tradita, priuilegii sui auctoritate firmauerunt, usibus abbatis ac fratrum Deo ibi famulantium perpetualiter deseruire sancimus, et ad prebendam illorum ea absque omni contradictione integra semper et inconuulsa permaneant; hoc est: Mareolas  cum ecclesia et decimatione; decem et octo mansos apud Ars , Iussiacum , cum ecclesia et decimatione, ecclesiam de Grauei , ecclesiam de Arcis , Floriacum , Flauiniacum , cum ecclesia et  decimatione, Nungardum , cum ecclesia et decimatione; cuius quarta pars cedit presbytero; uigiacum , cum ecclesia et decimatione et banno triginta mansorum; ecclesiam de Romeliaco , cum omni decimatione; preterea Mauriuillam , et Baldrecurt , et decem et octo sedes salinarias apud uicum et Winemunt; Deuillare  cum ecclesia; Tilium , cum ecclesia; Caminetum  uero et Buxerias  cum ecclesiis suis, quas Sancto Arnulfo Hildegardis contulit regina cum decimatione, piscatione, siluis, uineis, aquis, aquarumque decursibus, molendinis iam factis, uel in quocunque loco supra fluuium Saliam infra bannum supradicte curie,  ibi placuerit, per uillicos fratrum semper transponendis et faciendis; Pomeriolum , etiam cum quo et per quod ecclesiastico more ipsum sepe dictum dotatum est monasterium a sancto Leone nono papa; Laium  quoque cum ecclesia et decimatione, cuius quinta pars cedit presbytero, et banno quod quedam comitissa Eua nomine, cum silua que dicitur Heis cum omni utilitate ac suffusa eiusdem uille cum ponte, piscatione, ac uesnia supra fluuium Murt, ad prebendam delegauerat fratrum; Biuera , cum ecclesia a Fredelinde comitissa eidem monasterio traditum, et Conradi imperatoris auctoritate confirmatum; et quidquid Sanctus Arnulfus habet infra Treuirensem episcopatum;  ecclesiam scilicet de uilers, Walen, Sira Melbranc  cum ecclesia, Corlinges  cum ecclesia, Dogaganen, Catinges cum ecclesia et cum reliquis possessionibus quas habet prefatus sanctus in episcopatu Metensi, et in episcopatu Tullensi, ac uirdunensi; cellam de Aulegia , cum ecclesia et decimatione; cellam de Chiniano , constructam in honore Sancte Walburgis cum ecclesiis ad eam pertinentibus, scilicet Florenuillei, Orgeio, Tintiniaco, Casa Petra, Sancta Cecilia quas Arnulfus comes Sancto Arnulfo tradidit; insuper cellam que sita est in foresta que dicitur Fault , prefato  sancto a uenerabili episcopo domino Stephano Metensi, contraditam et confirmatam; molendinum quoque prope arenam situm, in quamcunque uoluerint transponere ripam fluminis Salie, intra ius ipsius monasterii; ecclesiam Sancti uictoris, que sita est in suburbio Sancti Stephani; ecclesiam de Wisse cum decima et quartario mansi, centena burgi cum banno sub quo constructum est monasterium Beati Arnulfi cum undecim mansis terre; Campaneola  cum banno, ecclesia et decimatione tota; tertia pars decime in omni usu de ecclesia, que est apud Porchericourt; tertia pars allodii de Cariseio , que pertinet ad eleemosynam pauperum; allodium de Sarlei , quod dedit Deo et sancto Arnulfo  matrona Iudith pro anima sua; ecclesiam Sancti Benigni, cum decima; duas domos infra ciuitatem sitas, quarum altera dicitur domus Sancte Crucis, altera Romanorum aula: hortum quemdam et domum que dicitur de Brinul, que quidem Gerardus dedit. Hec omnia, uillas scilicet, ecclesias, possessiones uobis et per uos eidem monasterio perpetuo confirmamus, sicut eas rationabiliter possidetis. Statuimus etiam ut preter episcopos et abbates, ac septem eiusdem cenobii sacerdotes, et tres canonicos de domo Sancti Stephani, primicerium, decanum, cantorem primum, ad ipsum altare, nullus absque consensu abbatis et fratrum eiusdem loci missas celebrare presumat. Precipimus etiam ut, sicut a nostris predecessoribus est  statutum, nullus archiepiscopus, nullus episcopus illud altare uiolare, aut ibidem diuina prohibere presumat, nisi primum a Romano pontifice fuerit suscepta licentia. Sed et duo annualia mercata: unum quidem in natali Sancti Arnulfi; alterum uero in anniuersaria dedicationis ipsius festiuitate, uos et successores uestros in eodem loco habere decernimus, sicut hactenus quiete tenuistis, et ut eadem dedicatio semper ibi festiue celebretur ab omnibus, presentis priuilegii auctoritate iubemus. Constituimus etiam paterna dilectione, Burcharde abbas, tibi tuisque successoribus et in perpetuum concedimus, ut in festa eiusdem dedicationis die aliisque precipuis festiuitatibus, in missarum celebratione sandalis et dalmatica utamini, sicut uobis a nostris  predecessoribus est indultum et hactenus obseruatum, discretionem uestram monentes ut cum augmento huiusmodi honoris in uobis augeatur amor Altissimi. Preterea nullus aduocatus de monasterii rebus, preter consuetam aduocati iustitiam, presumat quidquam exigere.

Decernimus ergo ut nulli omnino nominum liceat idem cenobium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate, et Metensis episcopi canonica reuerentia.  Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

     Ego Celestinus, catholice Ecclesie episcopus.
    Ego Ioannes, Prenestinus episcopus.
    Ego Pandulphus, basilice XII Apostolorum presb. cardinalis
    Ego Meld., Sanctorum Ioannis et Pauli presbyter cardinalis tit. Pammachii
    Ego Ioannes, tit. S. Clementis cardinalis Tuscanen. episcopus.
    Ego Romanus, titulo Sancte Anastasie presbyter cardinalis.
    Ego Gratianus, Sanctorum Cosme et Damiani diaconus cardinalis.
    Ego Gerardus, Sancti Adriani diaconus cardinalis.
     Ego Soffredus, Sancte Marie in uia Lata diaconus cardinalis.
    Ego Bernardus, Sancte Marie Noue diaconus cardinalis.
    Ego Gregorius, Sancti Georgii ad uelum aureum diaconus cardinalis.
    Ego Lotharius, Sanctorum Sergii et Bacchi diaconus cardinalis.
    Ego Nicolaus, Sancte Marie in Cosmedin diaconus cardinalis.


Datum Rome, apud Sanctum Petrum, per manum Aegidii Sancti Nicolai in Carcere Tulliano diaconi cardinalis, Idus Maii, indictione X, Incarnationis Dominice anno 1192, pontificatus uero domni Celestini pape III anno secundo.



LXXuII. Monasterium Sancti uincentii Metensis tuendum suscipit bonaque ac priuilegia confirmat 
[Hist. de Metz, III, 156.


CeLESTINUS episcopus, seruus seruorum Dei, dilectis filiis FRANCONI abbati Sancti uincentii Metensis, eiusque fratribus tam presentibus quam futuris, regularem uitam professis, in perpetuum.

Quoties postulatur a nobis quod religioni et honestati conuenire dignoscitur, animo nos decet libenti concedere, et iuxta petentium uoluntatem consentaneam rationi, congruum suffragium impertiri. Eapropter, dilecti in Domino filii, uestris  iustis postulationibus clementer annuimus, et prefatam ecclesiam Sancti uincentii, in qua diuino estis obsequio mancipati, sub beati Petri et nostra protectione suscipimus, et presentis scripti priuilegio communimus; in primis siquidem statuentes, ut ordo monasticus, qui secundum Deum et beati Benedicti Regulam in eodem loco noscitur institutus, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, Deo propitio, poterit adipisci, firma uobis, uestrisque successoribus,  et illibata permaneant. In quibus hec propriis duximus exprimenda uocabulis

Ecclesiam Sancti Germani de Castello  , cum omnibus appendiciis suis, in hunc uidelicet modum, ut altare una cum dotibus et decimis que sacerdoti retroactis cedebant temporibus, et altaria capellarum iure proprii pastoris de cetero teneatis; et uicarium ibi dignum pro uestro arbitrio, contradictione nulla uoluntati uestre refragante, constituatis. Hic sane, post uestram electionem, ab episcopo curam recipiat animarum, et portione illa quam uestra ei assignauerit ordinatio contentus, ad alias res aut possessiones ecclesie manum extendere  non presumet; ad ipsum spectabit synodos obseruare, et synodalia iura persoluere; uestrum autem erit uestes sacratas cum uasis altaris diligenti custodie deputare, censum soluere statutis temporibus, et monachos in ecclesia ipsa, pro dispositione et uoluntate uestra constituere. In eadem uilla de castello montem Sancti Germani et totam decimam ad eamdem ecclesiam pertinentem, mansionem quoque in eadem uilla, et quidquid hactenus in ea uestrum possidet monasterium; decimam agrorum de Champenoys  , Amanuilers  , cum capella et quidquid ad bannum eius pertinet; apud Anceyum  ecclesiam et quinque mansos terre cum uineis indominicatis et banno; in monte Sancti Quintini uineam Ioannis et Putayn, et decimas ipsarum  uinearum, et ceteras uineas quas ibi possidetis; mansum unum apud Longam-uillam  ; apud Cheseles  , censuales uineas cum banno, ecclesiam Sancti Marcelli  ante portam uestram, et partem decime Sancti Martini  , sicut hactenus possedistis: uillam Sancti Iuliani  , cum ecclesia, banno et centenaria, cum omnibus appendiciis suis; uineam in Aculeo, que collata est pro Sancto Gorgonio ante maiorem ecclesiam; apud Alerias  sex mansos, cum banno et uineis indominicatis, et decima; ecclesias Sancti Laurentii  , cum appendiciis que ex ipsa possidetis; ecclesiam Sancti Amandi apud Aneriacum  ; partem decime cum iure quod in ipsa habetis ecclesia, et terras quas ibi possidetis; apud Littinges  quinque quartarios  terre cum iure quod in ipsa habetis ecclesia; curtem de Corzelles  , cum ecclesia et banno, et omnibus appendiciis suis; curtem de Challey  cum his que ad bannum eius pertinent; allodium de Sorbers  , cum ecclesia et agrorum uestrorum decima; ecclesiam de uelers  cum decima; uillam que uocatur Wbrisia  , cum ecclesia et foro quod per omne Sabbatum in atrio est, et quidquid ad bannum eius pertinet; in Iouilla  ecclesiam, et quidquid ad bannum eius pertinet; sex mansos apud Trummacum  , et apud Taysey  octo, cum bannis et terris indominicatis; mansum unum in Lymucort  , uillam que dicitur ad Sanctum Martinum ante Marsal  cum  banno et ecclesia, in uilla de Marsal uiginti nouem  sedes et dimidiam censuales, et terram illam in qua quatuor sedes posite sunt; in uilla super fluuium Oran  census et redditus quos ibi possidetis; ante uirdunum Duniacum  uillam cum ecclesia et quidquid ad bannum eius pertinet; ecclesiam de Sinoncort  , ecclesiam Sancti Clementis in Arnauilla  , et capellam Sancti Gengulfi in Brocey  , et duas portiones oblationum tam uiuorum quam defunctorum que in ipsis ecclesiis offeruntur; decimas quoque omnium agrorum de Bukinella qui spectant ad bannum de Brocey; ecclesiam Sancti Ioannis de Siryfontaine  , ecclesiam de Nonsart, octo mansos terre apud Acerum et dimidium, cellam monachorum Sancti uincentii super Mozellam in banno Caliniaci  ; in uilla  Caliniaci ecclesiam cum appendiciis suis, et quidquid in banno illo possidetis, cum censu tredecim solidorum Catalaunensis monete, quos fratres eius loci debent uobis in festo Sancti uincentii; in Teutonica terra cellam monachorum que uocatur Offainbac 

Statuimus etiam ut monasterium Sancti uincentii respicientis ad sedem episcopalem protomartyris Christi Stephani, atque abbas in pontificis uices supplendas, in inuentione atque natali ipsius protomartyris, nec non et dedicatione ecclesie, in diuinis celebrandis, sicut eis a felicis recordationis Ioanne, Benedicto, Urbano, Alexandro, Romanis pontificibus, est concessum, missas possit cum dalmatica et sandalis celebrare. Sane noualium  uestrorum, que propriis manibus uel sumptibus colitis, siue de nutrimentis animalium uestrorum, nullus audeo  decimas exigere, uel extorquere presumat. Licet quoque uobis clericos uel laicos liberos et absolutos e seculo fugientes ad conuersionem recipere, et eos absque contradictione retinere. Prohibemus insuper ut nulli fratrum uestrorum post factam in uestro monasterio professionem fas sit, nisi arctioris religionis obtentu, de eo discedere; discedentem uero absque communium litterarum cautione nullus audeat retinere; chrisma uero, oleum sacrum, consecrationes altarium seu basilicarum, ordinationes clericorum, qui ad sacros  ordines fuerint promouendi per diecesanum  episcopum uobis precepimus exhiberi. Sepulturam preterea ipsius loci liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum, a quibus mortuorum corpora assumuntur.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, ablatasue retinere, minuere seu quibuslibet uexationibus fatigare, sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate et diecesani episcopi canonica iustitia. Si qua  igitur in futurum, etc

    Ego Celestinus, catholice Ecclesie episcopus.
    Ego Albinus, Albanensis episcopus.
    Ego Ioannes, Prenestinus episcopus.
    Ego Pandulfus, basilice XII Apostolorum presbyter cardinalis.
    Ego Meld., Sanctorum Ioannis et Pauli presbyter cardinalis tit. Pammachii.
    Ego Ioannes, titulo Sancti Clementis cardinalis Tuscanensis episcopus.
    Ego Romanus, titulo Sancte Anastasie presbyter cardinalis.
    Ego Ioannes, titulo Sancti Stephani in Celio monte presbyter cardinalis.
     Ego Gratianus, Sanctorum Cosme et Damiani diaconus cardinalis.
    Ego Gerardus, Sancti Adriani diaconus cardinalis.
    Ego Soffredus, Sancte Marie in uia Lata diaconus cardinalis
    Ego Bernardus, Sancte Marie Noue diaconus cardinalis.
    Ego Gregorius, Sancti Georgii ad uelum aureum diaconus cardinalis.
    Ego Lotharius, Sanctorum Sergii et Bacchi diaconus cardinalis.
    Ego Nicolaus. Sancte Marie in Cosmedin diaconus cardinalis.


Datum Rome, apud Sanctum Petrum, per manum  Aegidii Sancti Nicolai in Carcere Tulliano diaconi cardinalis, Idus Maii, indictione X, Incarnationis Dominice anno millesimo centesimo nonagesimo secundo, pontificatus uero domni Celestini pape tertii anno secundo.



LXXuIII [Seffrido] episcopo Cicestrensi et abbatibus de Radinges et de Waltham mandat, ut »clericos de Lamhee a iuramento de obseruatione noue capelle B [alduino] quondam archiepiscopo Cantuariensi, prestito absoluant.« (Rome, ap. S. Petrum, Maii 16.
[TWYSDEN, II. A. Scr., I, 1593.]

CeLESTINUS episcopus, seruus seruorum Dei, uenerabili fratri Cicestrensi episcopo, et dilectis  filiis de Radinges et de Waltham abbatibus salutem et apostolicam benedictionem.

Summi pontificis moderamini noscitur plurimum conuenire ut, sicut a successoribus suis que rationabiliter statuit desiderat obseruari, ita predecessorum suorum bene constituta et ratione preuia deliberationis prouide iudicio stabilita debeat inuiolabiliter custodire. Cum itaque felicis memorie Urbanus et Clemens predecessores nostri edificationem noue capelle et clericorum institutionem in preiudicium conuentus ecclesie factam, que grauem parere uidebatur materiam scandalorum, de consilio fratrum suorum cardinalium irritauerint, et expressius inhibuerint ne de cetero illam capellam obseruarent, nec in ea diuina officia celebrarent;  nos uolentes quod ab ipsis in hac parte noscitur stabilitum perpetua firmitate gaudere, ratum id et firmum habentes, et sine refragatione cuiusquam precipimus obseruari. Et quia quidquid ex eo sequitur uel ob id quod prohibitionis perpetue causam habens interdicente canone a summis pontificibus constituto factum est, cassum et inutile canonice sanctiones iudicant, et idem iura etiam ciuilia protestantur, discretioni uestre per apostolica scripta precipiendo mandamus, quatenus clericos de Lamhee a iuramento de obseruatione noue capelle B. quondam Cantuariensi archiepiscopo prestito, auctoritate sedis apostolice denuntietis publice absolutos, ex parte nostra, cessante appellatione, eis districtius iniungentes ne de cetero nouam capellam  uel ecclesiam de Lamhee debeant obseruare, nec per se, nec per suos in ea ulterius ministrare, eos ecclesiastica censura, dilatione et appellatione postposita, cercentes qui mandato nostro duxerint contraire; nullis litteris obstantibus, harum tenore tacito a sede apostolica impetratis,

Quod si omnes his exsequendis nequiueritis interesse, duo uestrum ea nichilominus exsequantur.

Datum Rome, apud Sanctum Petrum, XuII Kalendas Iunii, pontificatus nostri anno secundo.



LXXIX. Abbati monasterii S. Dionysii concedit »ut, appellatione friuola non obstante, circa monachorum et conuersorum correctionem libere officii sui debitum exsequatur.« 
[DOUBLET, Hist. de Saint-Denys, 525.]


CeLESTINUS episcopus, seruus seruorum Dei, dilecto filio abbati monasterii Sancti Dionysii, etc.

Ex parte tua fuit propositum coram nobis, quod monachi et conuersi tui monasterii frequenter, ne ad eorum correctionem, prout ad tuum spectat officium, procedere ualeas, frustratorie appellationis obstaculum interponunt; sicque, te propter hoc ab huiusmodi correctione cessante, ipsorum excessus remanent impuniti, super quo prouideri tibi per sedem apostolicam postulasti. Nolentes igitur ut trahatur ad peccatorum diffugium quod ad oppressorum  subsidium esse dignoscitur institutum, tibi auctoritate presentium concedimus ut, appellatione friuola non obstante, circa eorumdem monachorum et conuersorum correctionem libere, officii tui debitum exsequaris, etc.

Datum Laterani, X Kalendas Iunii, pontificatus nostri anno secundo.



LXXX. Monasterium S. Marie in Flumine tuendum suscipit et eius bona ac priuilegia confirmat. 
[UGHELLI, Italia sacra, II, 578.]

CeLESTINUS episcopus, seruus seruorum Dei, dilectis filiis . . . abbati S. Marie in Flumine, eiusque fratribus tam presentibus quam futuris regularem  uitam professis in perpetuum.

Pie postulatio uoluntatis effectu, etc., ad exemplar felicis recordationis Lucii pape predecessoris nostri sub B. Petri, et nostra protectione suscipimus, et presentis scripti priuilegio communimus; in primis siquidem statuentes, ut ordo monasticus, qui secundum Deum, et B. Benedicti Regulam atque institutionem uallisumbrosanorum fratrum in eodem monasterio noscitur institutus, perpetuis, etc., usque permaneant. In quibus hec propriis duximus exprimenda uocabulis:

Locum ipsum, in quo prefatum monasterium situm est, cum omnibus pertinentiis suis; plebem S. Laurentii in Nocero cum decimis et oblationibus,  testamentis et capellis suis, uidelicet capellam de casa Figaria, capellam B. Donati, cum omnibus possessionibus et pertinentiis suis; capellam de Paulo cum pertinentiis suis, capellam de Petroniano ac capellam de Monsignano, cum decimis et testamentis earum; medietatem plebis S. Petri in Ceneto, cum medietate decimarum eiusdem plebis; capellam S. Petri Marsii, cum pertinentiis suis, capellam de Baio cum possessionibus ad uestrum monasterium pertinentibus; capellam S. Marie de Trexano, capellam de Gagliano, capellam de Pablexio, cum possessionibus et pertinentiis suis; capellam S. Quirici, cum possessionibus suis; capellam de uergniano, cum suis pertinentiis; capellam de Biuano, et capellam de Alphiano, et capellam de Raualdino  cum possessionibus earum; castrum de monte uecchio, cum curte et omnibus appendiciis suis; curtem de Nucero, possessiones Raualdini cum omnibus pertinentiis earum; possessiones S. Laurentii in Nucero, possessiones de Collina de Icoleis usque ad param, libertates quoque et immunitates a recolende memorie Friderico quondam Romanorum imperatore semper Augusto monasterio uestro collatas, et a comitibus castri Cari, et castri Noui scriptis publicis, et iuramentis interpositis confirmatus, auctoritate apostolica confirmantes perpetuis decernimus temporibus inuiolabiliter obseruandas. Concessionem preterea uobis a bone memorie T. et O. Liuiensibus episcopis iuste factam, sicut in eorum scriptis authentice continentur, auctoritate  apostolica confirmamus. Sane noualium uestrorum, quos propriis manibus, uel sumptibus colitis siue de nutrimentis animalium uestrorum, nullus a uobis decimas extorquere presumat. Liceat quoque uobis clericos, uel laicos liberos et absolutos ex seculo fugientes ad conuersionem recipere, et eos absque contradictione aliqua retinere. Prohibemus insuper ut nulli fratrum uestrorum post factam in dicto monasterio professionem fas sit de eo, nisi arctioris religionis obtentu discedere; discedentem uero absque communium litterarum cautione nullus audeat retinere. In parochialibus autem ecclesiis quas habetis, liceat uobis sacerdotes eligere, et diecesano episcopo presentare, quibus, si idonei fuerint, episcopus curam animarum committat, ut  ei de spiritualibus debeat respondere. Statuimus insuper ut nullus infra fines parochiarum uestrarum sine diecesani episcopi et uestro assensu ecclesiam, uel oratorium constituere de nouo presumat, saluis priuilegiis apostolice sedis. Sepulturam preterea ipsius loci liberam, etc.

Decernimus ergo, etc., salua, etc. Si quis, etc. Cunctis autem, etc. Amen, amen, amen.

    Ego Celestinus, catholice Ecclesie episcopus
    Ego Ioannes, Prenestinus episcopus.
    Ego Pandulphus, basilice XII Apostol. presb. card.
    Ego Melior, SS. Io. et Pauli tit. Pammachii presb. card.
     Ego Romanus, tit. S. Anastasie presb. card
    Ego Ioannes, tit. S. Stephani in Celio monte presb. card.
    Ego Gratianus, SS. Cosme et Damiani diac. cardinalis.
    Ego Gerardus, S. Adriani diac. card.
    Ego Goffredus, S. Marie in uia Lata diaconus cardinalis.
    Ego Bernardus Sancte Marie Noue diaconus cardinalis.
    Ego Gregorius, S. Georgii ad uelum aur. diac. cardinalis.
    Ego Lotharius, SS. Sergii et Bacchi diaconus cardinalis
    Ego Nicolaus, S. Marie in Cosmedin diaconus  cardinalis.


Datum Rome, apud S. Petrum, per manum Aegidii S. Nicolai in Carcere Tulliano diac. card., uI Kal. Iunii, indict. X, Incar. Dom. 1192, pontificatus uero D. Celestini pape III anno II.



LXXXI. Ecclesie SS. Andree et Nicolai Empulensis protectionem suscipit, canonicorumque possessiones et priuilegia confirmat. 
[LAMI, Ecclesie Florent. Monum., t. Iu, p. 109.]

CeLESTINUS III, seruus seruorum Dei, dilectis filiis plebano et canonicis ecclesie SS. Andree et Nicolai Impoli et ecclesiasticis tam presentibus quam futuris canonice instituendis, in perpetuum.

 Effectum iusta postulantibus indulgere et uigor equitatis et ordo exigit rationis, presertim quando petentium uoluntatem et pietas adiuuat et ueritas non relinquit. Eapropter, dilecti in Domino filii, uestris iustis postulationibus clementer annuimus et prefatam plebem SS. Andree et Nicolai de Impoli, in qua diuino mancipati estis obsequio, sub beati Petri et nostra protectione suscipimus, et presentis scripti priuilegio communimus: statuentes ut quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis de causis, uobis, prestante Domino, poterit adipisci, firma uobis uestrisque successoribus  et illibata permaneant. In quibus hec propriis duximus exprimenda uocabulis:

Locum ipsum in quo prefata ecclesia sita est, cum omnibus pertinentiis suis; ecclesias Sancti Domini, Sancti Laurentii, Sancte Lucie; ecclesiam Sancte Marie, ecclesiam Sancti Donati, ecclesiam Sancti Mamme, ecclesiam Sancti Michelis, ecclesiam Sancti Stephani, ecclesias Sancti Christophori, Sancti Iacobi, ecclesiam Sancti Petri, ecclesiam Sancti Martini, ecclesiam Sancte Christine, ecclesiam Sancti Leonardi, ecclesiam SS. Simonis et Iude, ecclesiam Sanctorum Hippolyti et Cassiani, ecclesiam Sancti Iusti, ecclesiam Sancti Rufini, ecclesiam Sancti Iacobi, ecclesiam Sancti Fridiani,  ecclesiam Sancti Donati, ecclesiam Sancte Marie, ecclesiam Sancti Angeli, ecclesiam Sancte Marie, ecclesiam Sancti Martini, ecclesiam Sancti Angeli, ecclesiam Sancti Pontiani, ecclesiam Sancte Marie, ecclesiam Sancti Bartholomei et ecclesiam Sancte Marie cum omnibus eorum pertinentiis. Sane noualium uestrorum que propriis manibus aut sumptibus colitis, siue de nutrimentis animalium uestrorum, nullus a uobis decimas exigere uel extorquere presumat. Quia uero decime ministris ecclesiarum tam ueteri quam noua lege noscuntur esse concesse, sub interminatione anathematis prohibemus ne ullus laicus, decimarum exactione uos aggrauare presumat. Auctoritate quoque apostolica duximus statuendum, ut nulli liceat parochiales  ecclesias uestre plebi subiectas uobis et ecclesie uestre a debita obedientia et subiectione subtrahere, seu nouis et indebitis exactionibus uel grauaminibus uos et ecclesiam ipsam presumat quomodolibet pregrauare. Iura uero antiqua et rationabiles consuetudines ecclesie uestre hactenus obseruatas ratas habemus, et eas futuris temporibus illibatas manere sancimus. Chrisma uero, oleum sanctum, consecrationes altarium seu basilicarum, ordinationes clericorum, qui ad sacros ordines fuerint promouendi, et cetera ecclesiastica sacramenta, per diecesanum episcopum sine aliqua exactione uobis precipimus exhiberi. In parochialibus uero ecclesiis, quas habetis, plebanus uester qui pro tempore fuerit, clericos, sicut hactenus  est obseruatum, instituat: nec aliquis aliquem laicum uel clericum in eis ponere aliqua temeritate presumat. Prohibemus insuper ut infra fines parochie uestre nullus ecclesiam uel oratorium sine assensu diecesani episcopi, et uestro, de nouo edificare presumat, saluis tamen priuilegiis Romanorum pontificum. Inhibemus etiam ut nullus in uos uel ecclesiam uestram excommunicationis uel interdicti sententiam sine iusta et rationabili causa promulgare presumat. Decimas preterea, quas a quadraginta annis pacifice possidetis, uobis et per uos ecclesie uestre auctoritate apostolica confirmamus. Sepulturam preterea plebatus uestri liberam uobis esse decernimus, ut eorum deuotioni et extreme uoluntati, qui se illic sepeliri deliberauerint, nisi  forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. Obeunte uero te, nunc eiusdem loci plebano, uel tuorum quolibet successorum, nullus ibi qualibet subreptionis astutia, seu uiolentia, preponatur, nisi quem fratres communi consensu, uel fratrum pars consilii sanioris, secundum Dei timorem prouiderint eligendum.

Decernimus ergo ut nullus omnino hominum audeat prefatam ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur eorum,  pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate et diecesani episcopi canonica iustitia. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine diuine ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic  fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Celestinus, catholice Ecclesie episcopus
    Ego Pandulphus, basil. XII Apost. presb. card.
    Ego Ioannes, Prenest. episcop.
    Ego Meld., tit. Sanctorum Ioan. et Pauli presbyter card. tit. Pammachii
    Ego Ioannes, tit. Sanct. Demet. card. Tuscul. epis.
    Ego Romanus, tit. Sanct. Anast. presbut. cardinalis.
    Ego Ioannes, tit. Sancti Stephani in Celio mont. presb. card.
    Ego Gratian., SS. Cosme et Damiani diaconus cardinalis
     Ego Gerardus, Sancti Adriani diaconus cardinalis.
    Ego Soffredus, Sancte Marie in uia Lata diac. cardinalis.
    Ego Ioannes, Sancti Theodori diaconus cardinalis.
    Ego Bernard., Sancte Marie Noue diaconus cardinalis.
    Ego Gregorius, Sancti Georgii ad uelum aureum diac. card.
    Ego Lotharius, Sanctorum Sergii et Bacchi diac. card.
    Ego Nicolaus, Sancte Marie in Cosmedin diac. cardinalis.


Datum Rome apud Sanctum Petrum, per manum  Aegidii Sancti Nicolai in Carcere Tulliano diac. card., uI Kalendas Iunii, indictione X, Incarnationis Dominice anno 1192, pontificatus uero domini Celestini pape III anno II.



LXXXII. Canonicis ecclesie SS. Petri et Andree Paderbornensis predium Helmgeldere et priuilegia de prepositis ac episcopis eligendis asserit. 
[SCHATEN, Annal. Paderborn., I, 893.]

CeLESTINUS episcopus, seruus seruorum Dei, dilectis filiis B. preposito canonicis minoris in Patherburn ecclesie, salutem et apostolicam benedictionem.

 Piis filiorum uotis condescendere, et facilem assensum prebere nos condecet, ut tanto sint nobis et Ecclesie Romane deuotiores quanto se nouerint plenius exauditos. Eapropter, dilecti filii, canonici minoris ecclesie in Patherburn, postulationibus uestris aures faciles accommodantes, uobis et successoribus uestris in perpetuum confirmamus, predium uidelicet in Hemgeldere, quod B. pius ecclesie uestre prepositus expeditum a manibus laicorum assignauit in communes usus fratrum, nec non et institutionem, quam idem prepositus ex consensu fratrum inter nos instituit, uidelicet, ut quilibet inter uos decedens frater a die decessionis sue usque ad annum stipendium suum habeat, ad expendendum aliquid causa pietatis, uel  ad excipiendum se, si forte obligatus sit debitis. Similiter et prepositi uestri, quam habuistis usque ad hec tempora liberam electionem, nec non et electionem episcopi uestri, quam cum canonicis maioris apud uos ecclesie celebrare consueuistis. Preterea simul et annuas quas cum eisdem canonicis a retroactis temporibus habetis refectiones firmiter uobis confirmantes, apostolica auctoritate inuiolabiliter obseruari precipimus. Si quis contra hanc nostram confirmationis paginam ausu temerario uenire tentauerit, sciat se Dei omnipotentis indignationem et apostolorum eius Petri et Pauli indubitanter incurrere.

Datum Rome, apud Sanctum Petrum, III Kalend. Iunii, pontificatus nostri anno secundo.



LXXXIII. 1. Albertum, electum Leodiensem, »Sabbato solemnis ieiunii Quatuor Temporum, quod in Pentecoste celebratur,« diaconum ordinat. ---2. Brunoni, archiepiscopo Coloniensi, mandat, ut Alberto, electo Leodiensi, »munus conferat consecrationis.« ---3. Willelmo, archiepiscopo Remensi, scribit, »uti, si Coloniensis refugiat exsequi preceptum apostolicum  metu imperatorie potestatis, idipsum Remensis nichilominus exsequatur.« ---4. »Omni clero et populo et omnium dignitatum et officiorum ecclesiasticis laicisque personis totius Leodiensis episcopatus mandat et districte precipit sub periculo honoris uniuscuiusque, ut omnes obediant Alberto Louaniensi et omnes absoluti a fide et iuramento, quod fecerant Bonnensi preposito, quem intruserat imperator, faciant fidem et iuramentum subiectionis et obedientie Alberto, cuius electionem approbat.«  (Rome, ap. S. Petrum





LXXXIu Parthenonis S. Cosme Taliacotiensis protectionem suscipit, possessionesque et priuilegia confirmat. 
GATTULA, Historia abbatie Casinensis, t. II p. 804.]

CeLESTINUS episcopus, seruus seruorum Dei, dilectis in Christo filiabus MABILIAE abbatisse monasterii  S. Cosme de Talliacotio, eiusque sororibus tam presentibus quam futuris regularem uitam professis in perpetuum.

Quoties illud a nobis petitur quod religioni et honestati conuenire dignoscitur, animo nos licet libenti concedere et petentium desideriis congruum suffragium impertiri. Eapropter, dilecte in Domino filie, uestris iustis postulationibus clementer annuimus et prefatum monasterium, in quo diuino mancipate estis obsequio, ad exemplar felicis memorie Alexandri pape predecessoris nostri sub B. Petri et nostra protectione suscipimus et presentis scripti priuilegio communimus, statuentes ut quascunque possessiones, quecunque bona idem monasterium impresentiarum iuste et canonice  possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis et iis que post uos successerint et illibata permaneant. In quibus hec propriis duximus exprimenda uocabulis.

Ecclesiam S. uiti cum omnibus pertinentiis suis, ecclesiam S. Ioannis de Camerata cum pertinentiis suis, ius quod habetis in ecclesia S. Andree, que est in Clereto, medietatem oblationum in ecclesiis castri de Talliacozo, in solemnitatibus Pasche et Natalis Domini et medietatem de oblationibus mortuorum, sepulturam maiorum hominum prefati castri, sepulturam podii Bufare, cum medietate oblationum mortuorum; decimas molendinorum, que sunt in  ualle SS. Cosme et Damiani et in alueo suo triginta modios sementaricios terre, uineas, terras, siluas, domos, casularia, que in predicto castro habetis, duo molendina, uiginti duos pedes terrarum, de quibus homines uestri monasterii sunt infeudati; ecclesiam S. Marie de Sorbo cum omnibus pertinentiis suis; medietatem mole Io. Trotte, medietatem silue capitis aque, siluam de Colle de Coci per suos terminos. Preterea refutationem coram predictos predecessores nostros promissam, quam nobilis uir Bartholomeus de Talliacozo de prauis consuetudinibus quas a uestro monasterio exigebat coram personis pluribus fecit, ratam et firmam habentes auctoritate apostolica prohibentes, ne consuetudines ipsas idem Bartholomeus, uel heredes  eius aliquo tempore in monasterium exercere presumant.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, ablatas retinere, minuere, seu quibuslibet uexationibus fatigare; sed omnia integra conseruentur uobis et successoribus uestris omnimodis profutura, salua sedis apostolice auctoritate et Cassinensis monasterii debita iustitia et reuerentia. Si qua igitur in futurum ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, nisi reatum suum digna satisfactione correxerit, potestatis honorisque sui dignitate careat, reamque se  diuino iudicio existere de perpetrata iniquitate cognoscat et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte subiaceat ultioni. Cunctis autem eidem loco suo iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Celestinus, catholice Ecclesie episcopus.
    Ego Pand., basilice XII Apostolorum presbyter cardinalis.
    Ego Melior, SS. Ioannis et Pauli presbyter cardinalis tituli Pammachii.
     Ego Ioannes, tituli S. Clementis cardinalis Tuscan. episcopus.
    Ego Romanus, tituli S. Anastasie presbyter cardinalis.
    Ego Gerardus, S. Adriani diac. cardinalis.
    Ego Goffredus, S. Marie in uia Lata diaconus cardinalis.
    Ego Ioannes, S. Theodori diac. cardinalis.
    Ego Bernardus, S. Marie Noue diaconus cardinalis.
    Ego Lotharius, SS. Sergii et Bacchi diaconus cardinalis.
    Ego Nicolaus, S. Marie in Cosmedin diaconus cardinalis.


Datum Rome, apud S. Petrum, per manum Aegidii  S. Nicolai in Carcere Tulliano diaconi cardinalis Kal. Iulii, indict. X, Incarnationis Dominice anno 1192, pontificatus uero domni Celestini pape III anno II.



LXXXu. Monasterii Altorfensis in Alsatia tutelam suscipit, possessionesque et priuilegia confirmat 
[SCHePFLIN, Als. dipl., I, 297.]

CeLESTINUS episcopus, seruus seruorum Dei, dilectis filiis WALTERO abbati monasterii Sancti Ciriaci de Alsatia, quod Altum cenobium nuncupatur, eiusque fratribus tam presentibus quam futuris regularem uitam professis, in perpetuam memoriam.

Quoties a nobis petitur quod religioni et honestati  conuenire dignoscitur, animo nos decet libenti concedere, et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus, et prefatum monasterium S. Ciriaci de Alsatia, in quo diuino estis obsequio mancipati, ad instar felicis recordationis Leonis pape, predecessoris nostri, sub beati Petri et nostra protectione suscipimus, et presentis scripti priuilegio communimus; in primis siquidem statuentes ut ordo monasticus qui secundum Deum et beati Benedicti Regulam, in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium impresentiarum  iuste et pacifice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Locum ipsum in quo prefatum monasterium constructum est, cum omnibus pertinentiis suis; publicam curiam Altorfh, liberum aduocatum, officinas suas, monetam, tabernas cum omni iure suo; curiam Tutelheim, cum banno uille ipsius et iustitiam illam, que uulgo dicitur Masth; curiam Iethol cum banno; capellam Beati Michelis; ecclesiam Berbach  cum pertinentiis suis; ecclesiam Grindebroch cum pertinentiis suis, predictam scilicet capellam Beati Michelis et duas ecclesias istas Berbach et Grindebroch sibi et successoribus suis libere regendam ad edificium noui monasterii, in perpetuum concedimus; capellam Gierbaden, curiam Tamboch cum pertinentiis suis; curiam Argent apud Sanctam Aureliam cum pertinentiis suis; curiam Tetuitre cum pertinentiis suis; curiam Ergerhenns et Mestershem cum pertinentiis suis; curiam Sigoltesheim cum pertinentiis suis; curiam Wolfenganheim cum pertinentiis suis. Liceat quoque uobis clericos et laicos e seculo fugientes liberos et absolutos ad conuersionem recipere, et in uestro monasterio, absque contradictione  aliqua, retinere. Prohibemus insuper ne ulli fratrum uestrorum post factam in loco uestro professionem, fas sit de eodem loco sine licentia abbatis sui discedere; discedentem uero absque communi litterarum uestrarum cautione nullus audeat retinere. Quod si quisquam illos retinere presumpserit, liceat uobis in ipsos monachos uel conuersos uestros sententiam regularem ex nostra auctoritate proferre. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Chrisma uero, oleum sacrum, consecrationes altarium seu basilicarum, ordinationes clericorum uel monachorum qui ad sacros ordines fuerint promouendi  a diecesano suscipiatis episcopo, siquidem catholicus fuerit, et gratiam atque communionem sedis apostolice habuerit, et ea uobis gratis et absque prauitate aliqua uoluerit exhibere; alioquin liceat uobis, quemcunque malueritis, catholicum adire antistitem, qui nimirum nostra fultus auctoritate, quod postulatur indulgeat. Presenti quoque pagina prohibemus, ut nullus a uobis uel monasterio uestro, preter antiquam consuetudinem hactenus obseruatam, quidquam exigere audeat, uel etiam extorquere, nisi quod uestra liberalitas sponte duxerit cuilibet conferendum. Inhibemus etiam, ne tu, fili abbas, uel successores tui bona ipsius monasterii aliquibus infeudare, uendere, seu alienare uel pignori obligare,  propria leuitate presumant. Libertates quoque ab ecclesiasticis secularibusue personis uobis uel ipsi monasterio rationabiliter indultas, antiquas etiam et rationabiles consuetudines, ibidem hactenus obseruatas, ratas habemus et auctoritate apostolica confirmamus. Liceat quoque tibi, fili abbas, mitra et annulo cum chirotecis et sandaliis in precipuis festiuitatibus uti; liberumque te esse uolumus ab omni ditione et potestate diecesani tui. Sepulturam preterea ipsius loci liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint nullus obsistat, salua tamen iustitia illarum ecclesiarum, a quibus mortuorum  corpora assumuntur. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu uel fratrum pars sanioris consilii, secundum Dei timorem et beati Benedicti Regulam prouiderint eligendum.

Decernimus ergo ut nulli omnino hominum liceat prefatum monasterium temere perturbare, aut possessiones eius auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate, et diecesani episcopi ecclesiastica uel canonica  iustitia. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat.

Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

 Datum Rome, apud Sanctum Petrum, per manum Aegidii S. Nicolai in Carcere Tulliano diaconi cardinalis, uI Idus Iunii, indictione X, Incarnationis Dominice anno 1192, pontificatus uero domni Celestini pape III anno secundo.



LXXXuI. Sifridum electum prepositum S. Martini Wormatiensem sancit, statuitque ut »eadem prepositura nunquam de cetero Wormatiensi episcopo assignetur, sed curam et administrationem ipsius per proprium semper prepositum exerceatur.« 
[IAFFÉ, Regesta, p. 892.]




LXXXuII. Uniuersis prioribus et fratribus Carthusiensibus concedit, »ne alicui de prioribus aut fratribus eorum sine consensu et uoluntate capituli domus sue uel maioris et sanioris partis licentia pateat appellandi.« 
[Priuil. ord. Carth., fol. 4.]


CeLESTINUS episcopus, seruus seruorum Dei, dilectis filiis uniuersis prioribus et fratribus Carthusiensis ordinis, salutem et apostolicam benedictionem.

Cum ab omnibus tumultuum secularium agitationibus, non solum mentibus et professione, sed etiam locis sitis et habitationibus separati, summa uos oportet diligentia precauere, ne alicuius temporalis commodi causa uos iterum contra propositum  ordinis uestri seculi turbinibus immergat, et sub recti specie uosmetipsos decipientes, ob temporale commodum acquirendum uel incommodum euitandum, temere causarum uos altercationibus inseratis. Inde enim quod et paci et tranquillitati uestre prouidere uolentes firmiter inhibemus, ne alicui de prioribus aut fratribus uestris quacunque temeraria presumptione, sine consensu et uoluntate capituli domus sue, uel maioris et sanioris partis, licentia pateat appellandi. Preterea cum generale uos capitulum, sicut annis singulis consueuistis, celebrare contigerit, si omnes conuenire forte nequiuerint, quidquid a maiori priore ordinis cum maioris partis ac sanioris consilio rationabiliter ac prouide statutum fuerit, ratum habeatur et firmum  et ab omnibus uestri ordinis fratribus irrefragabiliter obseruetur.

Nulli ergo omnino hominum liceat hanc paginam nostre inhibitionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incurcurum

Datum Laterani, II Nonas Iulii, pontificatus nostri anno secundo.



LXXXuIII. Canonicorum ecclesie S. Marie Sauonensis possessiones et iura confirmat 
[Priuil. ord. Carth., fol. 4b.]

CeLESTINUS episcopus, seruus seruorum Dei, dilectis  filiis priori et fratribus Carthusien., tam presentibus quam futuris, eremiticam uitam professis in perpetuum.

Cum uos per Dei gratiam multa preemineatis gloria meritorum, et uitam solitariam eligentes diuine contemplationi arctius intendatis, bonus odor religionis uestre ad id nos inducit, ut communi et speciali debito quieti uestre debeamus intendere, et iura uestra summopere conseruare. Eapropter, dilecti in Domino filii, uestris iustis postulationibus clementer annuimus, et felicis recordationis Alexandri et Lucii, predecessorum nostrorum uestigiis inherentes, domum uestram Carthusien. eremi in qua diuino estis obsequio mancipati, sub  beati Petri et nostra protectione suscipimus, et presentis scripti priuilegio communimus. In primis siquidem statuentes, ut ordo eremitice uite, qui secundum Deum in eodem loco institutus esse dignoscitur, perpetuis ibidem temporibus inuiolabiliter obseruetur. Preterea possessiones omnes a Christi fidelibus pietatis intuitu domui uestre concessas, et a uobis possessas, que infra terminos uestros continentur: scilicet infra locum quod uocatur Clusa et rupem claudentem uallem et pertingentem usque ad molarem claudentem et diuidentem Combam-Chaldam, et peruenientem usque ad rupem mediam que est super Bochgesos; deinde molarem alium qui ascendendo protenditur usque ad rupem Bouinant: exinde molarem alium qui  descendendo producitur per crepidinem Plataneti a Bouinant usque ad rupem que est iuxta furnum de la Follia. Similiter ab illo monte qui de eadem rupe porrigitur usque ad montem Aillinart: et a monte Aillinart descendendo extenditur iuxta Mortam contra occidentem usque ad rupem que est supra Carreriam. Et ab hac rupe porrigitur usque ad rupem que est Pertuso. Inde postremo protenditur descendendo usque ad flumen quod uocatur Guerus Mortuus, et a Guero Mortuo ascendendo protenditur per rupem claudentem Minorem Carreriam usque ad Terrassiam et a Terrassia per crepidinem Plataneti et per la Follei Durtieres usque ad Ianuarium; et a Ianuario sicut Alpes uergunt contra Proueysieu usque ad Calmetam Goncelim, et a Calmeta Goncelim  porrigitur per crepidinem usque ad rupem de Chaluienton; et inde descendit per rupem Berardi usque ad Clusam, uobis et uestris successoribus confirmamus. Quia uero donatores ipsarum possessionum piscationem et uenationem ac auium captionem, ouium et caprarum atque omnium domesticorum animalium, pascua et transitum infra prescriptos terminos prohibuerunt, nos eamdem prohibitionem nichilominus auctoritate apostolica roboramus.

Ad hec auctoritate apostolica arctius interdicimus et sub interminatione anathematis prohibemus ne quis infra terminos uestros, uel domorum uestrarum homines capere, furtum seu rapinam committere, aut ignem apponere, uel homicidium facere audeat; aut homines ad domos uestras  uenientes, uel ab eis redeuntes quomodolibet perturbare; ut ob reuerentiam Dei et locorum uestrorum infra hos terminos, non solum uos et fratres uestri, sed etiam alii plenam pacem habeant et quietem. Liceat quoque uobis clericos uel laicos, liberos et absolutos a seculo fugientes ad conuersionem uestram recipere et eos absque ullius contradictione in uestro collegio retinere. Prohibemus insuper ut nulli fratrum uestrorum post factam in eodem loco professionem, absque licentia prioris sui, fas sit de claustro uestro discedere, discedentem uero absque communium litterarum cautione nullus audeat retinere.

Sane laborum uestrorum quos propriis manibus  aut sumptibus colitis, siue de nutrimentis uestrorum animalium nullus a uobis decimas presumat exigere. Adiicientes quoque statuimus ut infra dimidiam leucam a terminis possessionum quas habetis nulli religioso liceat quodlibet edificium construere uel possessiones acquirere. Consecrationes uero altarium seu basilicarum, ordinationes clericorum uestrorum, qui ad sacros ordines fuerint promouendi, a diecesano suscipiatis episcopo, siquidem catholicus fuerit, et gratiam atque communionem apostolice sedis habuerit, et ea uobis gratis et absque prauitate aliqua uoluerit exhibere; alioquin liceat uobis quem uolueritis catholicum adire antistitem, qui nimirum nostra fultus auctoritate, quod postulatur indulgeat. Insuper auctoritate  apostolica inhibemus ne ullus episcopus uel que libet alia persona ad synodos uel conuentus forenses uos ire uel iudicio seculari de uestra propria substantia uel possessionibus uestris subiacere compellat; nec ad domus uestras non uocatus causa ordines celebrandi, causas tractandi, uel aliquos publicos conuentus conuocandi uenire presumat: nec regularem electionem prioris uestri impediat, aut de instituendo uel remouendo eo qui pro tempore fuerit, contra statuta Carthusiensis ordinis se aliquatenus intromittat. Porro si episcopi uel alii ecclesiarum rectores in monasterium uestrum uel personas inibi constitutas suspensionis, excommunicationis uel interdicti sententiam promulgauerint, siue etiam in mercenarios uestros pro eo quod  decimas non soluitis uel aliqua occasione eorum que ab apostolica benignitate uobis indulta sunt; seu benefactores uestros pro eo quod aliqua uobis beneficia uel obsequia ex caritate prestiterint, uel ad laborandum adiuuerint in illis diebus in quibus uos laboratis et alii feriantur, eamdem sententiam protulerint, ipsam tanquam contra apostolice sedis indulta prolatam decernimus irritandam; nec littere ulle firmitatem habeant quas tacito nomine Carthusiensis ordinis et contra tenorem apostolicorum priuilegiorum constiterit impetrari. Statuimus etiam ut propter communia interdicta terrarum, monasterium uestrum, excommunicatis et interdictis exclusis, a diuinis non cogatur officiis abstinere. Obeunte uero te, nunc eiusdem loci  priore, uel tuorum quolibet successorum nullus ibi qualibet subreptionis astutia seu uiolentia preponatur; nisi quem fratres communi consensu uel fratrum maior pars consilii sanioris secundum Dei timorem et approbata uestri ordinis instituta prouiderint eligendum.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, ablatas retinere, minuere seu quibuslibet uexationibus fatigare, sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate. Si qua igitur in futurum ecclesiastica secularisue  persona hanc nostre constitutionis paginam sciens contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, et in extremo examine districte subiaceat ultioni. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

    Ego Celestinus, catholice Ecclesie episcopus.
    Ego Ioannes, Prenestinus episcopus.
     Ego Pandulphus, basilice XII Apostolorum presb. card.
    Ego Ioannes, tit. S. Clementis cardinalis. Tuscanensis episcopus.
    Ego Romanus, tit. S. Anastasie presb. card.
    Ego Hugo, presb. card. S. Marci tit. Aequitii.
    Ego Ioannes, tit. S. Stephani in Celio monte presb. card.
    Ego Ioannes, S. Theodori diac. card.
    Ego Bernardus, S. Marie Noue diac. card.
    Ego Gregorius, S. Georgii ad uelum aureum diac. card.
    Ego Nicolaus, S. Marie in Cosmedin diac. card.


Datum Laterani, per manum Aegidii Sancti Nicolai in Carcere Tulliano diac. cardinalis, uII Idus  Iulii, indictione X, Incarnationis Dominice anno 1192, pontificatus uero domni Celestini pape III anno secundo.



XC. Prioris et fratrum Carthusiensium priuilegia quedam confirmat. 
[Priu. ord. Carth., fol. 4.]

CeLESTINUS episcopus, seruus seruorum Dei, dilectis filiis priori et fratribus Carthusien., salutem et apostolicam benedictionem.

Paci et tranquillitati uestre tanto propensius prouidere uolentes quanto arctius diuinis estis obsequiis mancipati, et in contemplationis arce procul a terrenorum tumultu semoti, pie postulationi uestre  facilius annuimus, et fauorem apostolicum libentius impertimur. Inde est quod, ut instituta uestri ordinis perpetuam habeant firmitatem, prout approbata sunt et a bene utentibus obseruata, rata in posterum fore decernimus, et auctoritate qua fungimur confirmamus; statuentes ut in domibus ordinis uestri disciplinas que fratribus delinquentibus secundum instituta ordinis imponuntur, diecesanis episcopis non liceat retractare, aut contra uoluntatem prioris, et maioris et sanioris partis capituli eneruare. Nec de priorum electionibus, quas de auctoritate apostolica uester ordo liberas hactenus habuit, se quisque episcopus intromittat, aut ad eas se ingerat non uocatus; seu a prioribus  domorum insolitam et indebitam obedientiam ualeat extorquere; aut contra ius prioribus debitum et ipsius ordinis instituta domorum obedientias et officia disponere quis attentet. Fratrem etiam aliquem, absque prioris licentia de cella educere, uel ad eum ingredi et in partem trahendo, silentium rumpere, quod nunquam hactenus licuit, temeritate aliqua non presumat. Nec domos ordinis uestri exactionibus indebitis, seu grauaminibus cuique liceat onerare. In domibus etiam que receptioni tantum fratrum sunt ipsius ordinis deputate, nullus alius hospitari presumat, ne per ipsum, aut per eos qui circa eum fuerint, fratrum quies et silentium ualeat perturbari. Nec in capitulo prioris usurpans officium, tam super disciplinis quam super  aliis domorum negotiis disponendis contra ipsius ordinis instituta, preter uoluntatem prioris et fratrum se aliquatenus intromittat.

Decernimus ergo ut nulli omnino hominum liceat hanc paginam nostre inhibitionis et constitutionis infringere uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, Iu Idus Iulii, pontificatus nostri anno secundo.



XCI. Monasterii S. Marie Pomposiani protectionem suscipit, possessionesque ac priuilegia confirmat 
[MORBIO, Storie dei municipi Italiani, I, II, p. 76.]


CeLESTINUS episcopus, seruus seruorum Dei, dilectis filiis ANSELMO abbati monasterii Sancte Marie quod in insula Pomposia situm est eiusque fratribus tam presentibus quam futuris regularem uitam professis in perpetuum.

Quoties a nobis petitur quod religioni et honestati conuenire dignoscitur, animo nos decet libenti concedere et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus, et predecessorum nostrorum felicis recordationis Celestini, Eugenii, Anastasii, Adriani, Alexandri, et Lucii Romanorum pontificum uestigiis inherentes beate Dei genitricis semper uirginis Marie Pomposianum  monasterium, in quo diuino mancipati estis obsequio sub beati Petri et nostra protectione suscipimus, et presentis scripti priuilegio communimus, statuentes ut quascunque possessiones, quecunque bona idem monasterium impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, Deo propitio, poterit adipisci, firma uobis uestrisque successoribus et illabata permaneant. In quibus hec propriis duximus exprimenda uocabulis:

uidelicet massacellam integram que uocatur Materaria et massam, que uocatur Mausculi integram; et fundum unum integrum, qui uocatur Casale publicum;  massam, que uocatur Nepotis, et massam que uocatur Caput Bouis, terram et uineam sicuti modo uos habetis et tenetis iure beati Petri apostoli, nec non et ripam fluminis Alemonis ex utrisque partibus iuxta massam, que uocatur Prata extendente ipsa ripa ab Agaziolo usque ad campum Bodulli; terram uineam iuxta muros ciuitatis Rauenne, cum terre umbratica in integrum a Pusterula Augusti usque ad portam Taurensem; hortum unum integrum in loco Pontis Calciati in regione Sancti Andree a duobus lateribus iure ipsius Sancti Andree, a reliquis duobus uia publica, et massa integra, que uocatur Lacus Sanctus cum omnibus rebus et pertinentiis suis, cum plebe et capellis et titulis ipsius, id est Sancte Marie, Sancti Martini-  Sancti Petri et Sancti uenantii cum decimis et primitiis et omnibus ordinationibus suis, et cum piscaria que uocatur Tidini; et fossa archipresbyteri et piscaria que uocatur Falce cum loco qui uocatur Montezello; Lacus Sichus cum ripis fluminis Padi et Gauri ex utriusque partibus usque ad mare, et a loco Conche Agate ex una parte usque ad mare cum loco integro, qui dicitur Massenzatica inter affines de toto loco ac territorio masse, que uocatur Lacus Sanctus, ab uno latere fossa molendini de uolta Laterchli descendente in Aquiliolo; et a fluuio Rubba usque in Eliam, et per paludem usque in mediam Curbam, et ultra Curbam usque ad Padum super Policini; et ultra Padum super Policinum usque ad gazum episcopii Sancte Comaclen.  ecclesie usque ad fluuium qui uocatur Cesi; ab alio latere cursus descendens in Concham Agatuli et per ipsam in Gaurum; a tertio latere palus que pergit intra riuum Agelli et Mazenzaticam usque Montezellam et uedetoza currentem in Padum; a quarto latere uacellinus et Ager Malus et Calis de uincareto pergente in lacertum. Insuper concedimus uobis piscariam integram que uocatur uolana cum riuo Sadalino et Gaualena P. maiorem ad ipsam piscariam pertinentem cum particellis in utrisque partibus sicut olim intrauerant in mare eidem similiter pertinentes. In episcopatu Concordie, in Fana ecclesiam Sancti Martini; in episcopatu Cenetensi ecclesiam Sancti Petri in Colice Sancti Danielis et  Sancti Andree de Busco cum capellis suis, ecclesiam Sancti Martini in Cambanardo, ecclesiam Sancte Marie in Runco Marzolo, Sancte Helene et Sancte Marie in uidore, et Sancte Bone cum capellis suis, ecclesiam Sancte Marie in Castello, et alias quas in partibus illis habetis; in episcopatu uicentie ecclesiam Sancte Marie in Turpise, ecclesiam sancti Blaxii in Castro uiuarii; in ciuitate ueronensi ecclesiam Sancti Malhei; in episcopatu Brixiensi ecclesias Sancte Marie de sede Marculfi, et Sancte Marie de Cognomario, et Sancte Marie de Susilano; in episcopatu Cremonensi ecclesiam. Sancti Stephani in Caualaria cum omnibus pertinentiis suis; in episcopatu Astensi ecclesias Sancte  Marie de Flexo et Sancti Ioannis de Cerro cum omnibus pertinentiis suis; in episcopatu Bononien. ecclesias Sancte Marie de Arcellata cum omnibus pertinentiis suis, et Sancti uenantii cum omnibus pertinentiis suis, et Sancti Blaxii de Luzaco cum tota curte sua, et Sancti Martini in Turrisella, et Sancti Ioannis de Castagnolo, et Sancti Blaxii in Falcetto, et aliam ecclesiam in Granarolo, in ipsa ciuitate ecclesiam Sancti Syri; in ciuitate Mutinensi ecclesiam Sancte Marie, in Castro Solerie ecclesiam Sancti Ioannis; in uilla eius ecclesiam Sancti Michelis; in ciuitate Ferrarie ecclesiam Sancte Agnetis, in Cattinaria ecclesiam Sancte Marie, in Bauria ecclesiam Sancte Marie, in Finale ecclesiam Sancti Michelis et ecclesiam Sancte Marie; in uotulato ecclesiam Sancti Petri; in ciuitate Fauentie  ecclesiam Sancti Clementis; in Prate ecclesiam Sancti Laurentii; in episcopatu Liuiensi ecclesiam Sancte Marie; in Manumizola ecclesias Sancti Michelis et Sancte Marie Rocce cum capellis suis; in Arimino ecclesiam Sancte Marie in Tribio; in episcopatu Urbinensi ecclesiam Sancti Leonis de Folia et Sancti Angeli de Insula, Sancte Marie de Petia, et ecclesias Sancti Martini in Ulmeta, Sancti Heracliani et Sancti Angeli; in Prouegio ecclesie Sancte Marie in Cateneto cum capellis suis, Sancte Marie de uinculo cum capellis suis; ecclesiam Sancti Ioannis de Prugneto cum capellis suis, ecclesiam Sancte Marie de Castro Sancti Marini cum capellis suis. Hec nimirum omnia uobis uestrisque successoribus legitimis et fratribus  religiose uiuentibus perpetuo habenda concedimus; ita sane ut a uobis singulis quibusque annis pensionis nouem tres argenti solidos, difficultate postposita nobis nostrisque successoribus persoluatis. Ad hoc auctoritate publica constituimus ut locus ipse aut res ad eum pertinentes nulli ecclesiastice persone, nisi tantum Romanis pontificibus debeant subiacere. Sane noualium uestrorum que propriis manibus aut sumptibus colitis siue de nutrimentis animalium uestrorum nullus a uobis decimas extorquere presumat. Liceat quoque uobis clericos uel laicos liberos et absolutos a seculo fugientes ad conuersionem recipere, et eos absque contradictione aliqua retinere. Chrisma uero et  oleum sanctum a Comacliensi suscipiatis episcopo si catholicus fuerit, et sine prauitatis exactione gratis uobis dare uoluerit: sin autem, pro eisdem sacramentis accipiendis ad quemcunque catholicum malueritis episcopum recurratis. Benedictionem quoque abbatis monachorum uestrorum, ordinationes et consecrationes altarium monasterii uestri et eorum que in massa Lacus Sancti sunt a quo uolueritis catholico episcopo suscipere licentiam habeatis qui apostolice sedis fultus auctoritate quod postulatur indulgeat. Mansuro etiam decreto statuimus ut neque tu, dilecte in Domino fili abbas, neque alius successorum tuorum ad cuiuslibet episcopi synodum pergere compellatur, nisi a Romano pontifice uel legato eius fuerit inuitatus. Ad  hec adiicientes decernimus ut nulli archiepiscopo, nulli episcopo liceat monasterio uestro grauamen inferre; nec in ipso aut eius rebus potestatem exercere. Nulli autem mortalium facultas sit preter abbatis et fratrum monasterii uoluntatem colonos seu uillanos, famulos aut famulas ad ipsum monasterium pertinentes, aut de cellis, uillis, castris seu plebibus fodrum extorquere, aut alias exactiones inferre; sed semper apostolice sedis tuitione foueamini, et si necesse fuerit audientie conseruemini.

Decernimus ergo ut nulli omnino hominum fas sit prefatum monasterium temere perturbare, aut eius possessiones auferre, ablatas retinere, minuere, seu quibuslibet uexationibus fatigare; sed omnia integra conseruentur eorum, pro quorum gubernatione  ac sustentatione concessa sunt usibus omnimodis profutura, salua sedis apostolice auctoritate. Si qua igitur in futurum ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, nisi reatum suum digna satisfactione correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte subiaceat ultioni. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiat et apud districtum iudicem premia eterne pacis inueniant.  Amen.

    Ego Celestinus, catholice Ecclesie episcopus.
    Ego Lani. basil. XII Apostol. presbyt. card.
    Ego Ioannes, tit. Sancti Clementis card. Tuscanens. episcopus
    Ego Roman., tit. Sancte Anastas. presb. card.
    Ego Hug., presbyt. card. Sancti Marc. tit. Aequitii.
    Ego Ioannes, tit. Sancti Stephani in Celio monte presbyter card.
    Ego Ioannes, Sancti Theodori diac. card.
    Ego Bernardus, Sancte Marie Noue diac. card.
    Ego Gregorius, Sancti Gregorii ad uelum aureum. diac. card.
    Ego Ioannes, Prenestinus episcopus.


 Dat. Laterani, per manum Moysi sancte Romane Ecclesie subdiac. Laterani canonici, III Id. Iulii, ind. X, Incarnationis Dominice anno 1192, pontificatus uero domini Celestini pape III anno secundo.



XCII. Abbati et conuentui Cisterciensi ecclesiam Schardeburgensem asserit a Richardo Anglorum rege donatam. 
[HENRIQUEZ, Regula, Constitutiones et priuilegia ordinis Cisterciensis, p. 232.]

CeLESTINUS episcopus, seruus seruorum Dei, dilectis filiis abbati et conuentui Cisterciensi, salutem et apostolicam benedictionem.

Iustis petentium desideriis dignum est nos  facilem prebere consensum, et uota, que a rationis tramite non discordant, effectu prosequente, complere. Eapropter, dilecti in Domino filii, uestris iustis postulationibus grato concurrentes assensu, ecclesiam de Schardeburg cum omnibus pertinentiis suis et libertatibus, sicut authentica scripta karissimi in Christo filii nostri Richardi illustris regis Anglorum exinde facta testantur, qui uobis ad procurationem abbatum capituli generalis eamdem ecclesiam pia largitione donauit, de uoluntate et assensu uenerabilis fratris nostri Ganfredi Eboracensis archiepiscopi tunc electi, sicut eiusdem authenticum scriptum testatur, et sicut in litteris uenerabilis fratris Ioannis Anagumensis Prenestinensis episcopi tunc legati in Anglia continetur,  deuotioni uestre auctoritate apostolica confirmamus, et presentis scripti patrocinio communimus; statuentes, ut nulli omnino liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius, se nouerit incursurum.

Datum Laterani, II Kal. Octobris, pontificatus nostri anno secundo.



XCIII. Ecclesiarum  S. Marie domine Rose et Beati Laurentii in castello Aureo sitarum, bona confirmat. 
[Collectio bullarum SS. basilice uaticane, t. I, p. 74.]

 CeLESTINUS episcopus, seruus seruorum Dei, dilectis filiis, IOANNI primicerio nostro rectori ecclesie Sancte Marie Domine Rosa, et Beati Laurentii, que posite sunt in castello Aureo, et uniuersis clericis ipsarum ecclesiarum tam presentibus quam futuris in perpetuum.

Monet nos apostolice sedis, cui licet immeriti, disponente Domino, presidemus, auctoritas, pro statu omnium ecclesiarum prouida circumspectione satagere, et ne prauorum hominum molestiis agitentur, apostolico eas patrocinio communire. Si autem longe positis pastoralem curam tenemur impendere, multo fortius erga eas, que in urbe Roma constructe sunt, uelut erga peculiares filios hoc  debemus implere. Eapropter, dilecti in Domino filii, uestris iustis postulationibus annuentes, ad exemplar felicis memorie Alexandri, Lucii et Clementis predecessorum nostrorum, excepta communi defensione, speciali quoque priuilegio uos munimus; et quascunque possessiones, quecunque bona predicte ecclesie impresentiarum iuste, et canonice possident, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poteritis adipisci, uobis, uestrisque successoribus, auctoritate apostolica in perpetuum confirmamus. In quibus hec propriis duximus exprimenda uocabulis:

Idem castellum Aureum cum utilitatibus suis,  uidelicet parietibus altis et antiquis in circuitu positis, cum domibus et caminatis, eisdem parietibus deforis undique copulatis; hortum qui est iuxta idem castellum cum utilitatibus suis, et superioribus cryptarum; populum foras portam iam dicti castelli a parte Campitelli et regionis Sancti Angeli, usque in burgum, ab utraque parte uie, et piscinam cum turre Salitule usque in arcum Sellariorum, et a parte Pinee iuxta prefatos muros ab utraque parte uie; ecclesiam Sancte Lucie cum pertinentiis suis; ecclesiam Sancti Felicis, et fundum qui uocatur Ordeolus cum pertinentiis suis; fundum qui uocatur Porcaritia, Caput Caballum, Galeriam, Rofanione, Seruilian. Arcionem uel quibuscunque aliis uocabulis uocantur, cum uineis, siluis, pratis, pascuis,  terris cultis et incultis, pantanis, montibus, uallibus et ceteris ad eosdem fundos pertinentibus. Tenimentum insuper, de quo transegistis cum ecclesia Sancti Celsi, positum in supradicto loco qui uocatur Galeria, et furnum Sarracenum cum terminis, et omnibus pertinentiis suis positis extra portam beati Petri longe ab urbe Roma milliario plus minus octauo uia Cornelia inter hos fines: a primo latere casales iuris Diaconie Sancti Angeli, sicuti floiales et aquarum cursus diuidunt; a secundo latere casales iuris monasterii Sancti Andree apostoli, ancillarum Dei, sicut floiales, et aquarum cursus, et limites diuidunt; a tertio latere fundus uiuaroli; a quarto latere terra episcopii Sancte Rufine et fundus Memoli et Priscelli sicut in scriptis authenticis  a bone memorie Gratiano, Gregorio et domina Rosa, et Imilla ipsarum ecclesiarum fundatoribus continetur. Fila quoque salinarum, que in campo maiori habetis in pedica que uocatur Serpentaria, et in pedica ueteri, et in pedica que uocatur Fossatum maius, et in pedica Cesarii, affines ad fila, que habetis in pedica Serpentaria: a primo latere est silua et mons Caluarellus; a secundo latere tenet heres Benedicti de Iudice, et ecclesia Sancti Siluestri; a tertio latere est fossatum uestrum et Carrara; a quarto latere Carrara maior; affines ad ea, que habetis in pedica ueteri; a primo latere stagnum; a secundo fossatum, a tertio aliud fossatum; a quarto Carrara. Affines ad  aliud uestrum filum quod in eadem pedica habetis: a primo latere ecclesia Sancti Laurentii, a secundo uestrum fossatum, a tertio filum Sancti Siluestri, a quarto Carrara. Affines ad ea que habetis in pedica Cesarii: a primo latere stagnum, a secundo heres Lotterengi, a tertio Octauianus, a quarto Carrara. Pratum unum, infra campum de Meruli situm, sicut bone memorie Ioannes Nonodecimus papa supradictis eclesiis uestris pia deuotione donauit; duas domos in balneo Miccino positas, quarum unam tenent filii Girardi de Conecclo, et alteram heres Ioannis Iudei; tres domos alias in eodem loco quarum unam heres Ioannis de Statio et Theodini; aliam heres Pauli Guidonis de Raiano, et aliam filii Pauli Pipi tenent; et cryptam, quam etiam Romanus Pauli Pipi filius  tenet. In regione Parrionis duas domos in unum coniunctas: domum unam positam in Scortecclari non longe ab ecclesia Sancti Simeonis, medietatem aque duorum molendinorum in fluuio Tiberis positorum, hortum Casalino in regione Caballi marmorei fere ante ecclesiam Sancte Agathe in Diaconia positum, octo petias uinearum, quatuor ex una parte uie, et quatuor ex alia intra portam Pincianam iuxta murum urbis sitas; sed petias duarum uinearum iacentes in unum in hortis perfectis, quatuor petias, et dimidiam uinealium in Albanen. territorio sitas, duas in fundo qui uocatur Casa Intronata, duas et dimidiam in fundo, qui uocatur Torignanum, sitam; clausuram unam uinearum in territorio Aricien. constitutam in loco qui uocatur  Mandre; sub monte Sancti Electerii, tres domos quas intra ciuitatem Ostien. habetis intrante portam ipsius ciuitatis manu dextra iunctas muro eiusdem ciuitatis, terras et uineales in eodem territorio positas non longe a Stagno et Bucina, quatuor casalinos, et duas cryptas cum curte ante se et hortis post se introitibus et exitibus eorum extra portam eiusdem ciuitatis non longe ab eadem Ostien. ciuitate sita in loco, qui uocatur Calcaria; terras omnes quas habetis in fundo, qui uocatur Calabriceto, et alias que sunt in fundo Ciciliani, et medietatem duorum fundorum qui uocabantur Mauri, et Casale: que omnia supradictus domnus Gratianus nobilissimus consul et dux Romanorum, sicut inuenitur in instrumentis antiquis, uestris  sepe dictis ecclesiis donauit. Duas quoque pedicas salinariorum, quarum una pedica Petrelle, altera Cannuzetti uocantur cum fossatis, gurgis, auditis, et locis ad antippla facienda cum introitibus, et exitibus, omnibusque suis pertinentiis; positas in campo Salinarum Ostien. inter affines a primo latere pontes et staffines Tiburtini; a secundo latere silua, a tertio latere Maselum, a quarto latere Carrara, quas Paulus nobilissimus uir, Romanorum consul, uiunisi comitis filius, temporibus domini Adriani iunioris PP. pro anima sua donauit, sicut a felicis recordationis Alexandro, Lucio et Clemente, predecessoribus nostris uobis est confirmatum, et in scripto eorum authentico continetur, auctoritate uobis  apostolica in perpetuum confirmamus, et presentis scripti patrocinio communimus. Sancimus ad hec ut predicte ecclesie uestre, uidelicet Sancte Marie, et Sancti Laurentii, nulli nisi Romano pontifici sint subiecte, et tam ecclesie ipse, quam omnia alia que habetis, in ea libertate permaneant, in qua ex antiquo hactenus fuisse nascuntur.

Decernimus ergo ut nulli omnino hominum fas sit prefatas ecclesias temere perturbare, aut earum possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum pro quorum gubernatione ac sustentatione concessa sunt usibus omnimodis profutura, salua sedis apostolice auctoritate. Si qua igitur in futurum ecclesiastica, secularisue persona, hanc nostre  constitutionis paginam sciens, contra eam temere uenire tentauerit, secundo tertioque commonita, nisi reatum suum digna satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine diuine ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant et apud districtum iudicem premia eterne pacis inueniant. Amen, amen, amen.

    Ego Celestinus, catholice Ecclesie episcopus.
    Ego Albinus, Albanensis episcopus.
     Ego Ioannes, Prenestinus episcopus.
    Ego Petrus, Portuen. et Sancte Rufine episcop.
    Ego Pandulfus, basil. XII Apostolorum presb. card.
    Ego Melior, Sanctorum Ioannis et Pauli presb. card. tit. Pammachii.
    Ego Ioannes, tit. S. Clementis card. uiterbien. et Tuscanen. episcopus.
    Ego Ioannes Felix, presb. card. tit. S. Susanne.
    Ego Romanus, tit. Sancte Anastasie presb. card.
    Ego Hugo, presb. card. S. Martini tit. Aequitii.
    Ego Ioannes, tit. S. Stephani in Celio monte presb. card.
     Ego Goffredus, S. Marie in uia Lata diac. card.
    Ego Ioannes, Sancti Theodori diac. card.
    Ego Bernardus, Sancte Marie Noue diac. card.
    Ego Gregorius, S. Marie in Aquiro diac. card.
    Ego Gregorius, S. Georgii ad uelum aureum diac. card.
    Ego Lotharius, Sanctorum Sergii et Bacchi diac. card.
    Ego Nicolaus, S. Marie in Cosmedin diac. card.


Dat. Lateran., per manum Aegidii S. Nicolai in Carcere Tulliano diaconi cardinalis, Iu Nonas Octobris, indictione X, Incarnationis Dominice anno 1192, pontificatus uero domni Celestini ape III  anno secundo.



XCIu. Ecclesie uenete libertatem, priuilegia, possessiones, petente Marco episcopo, confirmat.  
[UGHELLI, Italia sacra, u, 1249, ubi reuocatur Lector ad priuilegium Ecclesie Castellane a Lucio papa II concessum, quod uide Patrologie tom. CLXXIX, sub num. 7. Bulla Celestini data est »Laterani, per manum Aegidii S. Nicolai in Carcere Tulliano diaconi cardinalis, III Id. Nouembr., indict. X, Incarnationis Dominice an. 1192, pontificatus uero D. Celestini pape III anno II.«]




XCu. Conrado episcopo Ratisponensi attribuit auctoritatem absoluendi eos qui pro ecclesia Ratisponensi dimicantes incendia fecerunt. 
[RIED, Cod. diplom. Ratispon., I, 274.]


CeLESTINUS episcopus, seruus seruorum Dei, uenerabili fratri . . . Ratisponensi episcopo, salutem et apostolicam benedictionem.

Quanto episcopali officio plura incumbunt, que subditorum utilitas seu necessitas exposcit impleri, tanto clementius apostolicus debet et fauor adesse, et ubi eius auctoritas necessaria fuerit, benignius adhiberi. Sicut autem ex tua est nobis parte propositum, cum temeritate hominum peruersorum Ecclesia tue gubernationi ac prouisioni subiecta sepius infestetur, et ob hoc necessarium sit, fideles ipsius  malitie illorum opponi, qui ex ipsorum prouocatione frequenter incendii reatum incurrunt, ad correctionem malignitatis eorum, quos ab ecclesiarum grauamine timor aut reuerentia iudicis superni non retrahit, fraternitati tue duximus indulgendum, ut si quos ex fidelibus Ecclesie tue, uel ex his, qui pro eius tuitione illis de mandato tuo, seu tuorum ministerialium se opponunt, aliqua occasione contigerit incendii reatum incurrere, absoluendi eos ac penitentiam imponendi, nullius contradictione uel appellatione obstante, liberam habeas auctoritate presentium facultatem. Super eo uero quod apostolicum duxisti oraculum consulendum, quid faciendum sit tibi de his, quos propter guerram principum diuersorum in tuo episcopatu morantium  incendium accidit aliqua ex causa committere, hoc tibi litteris presentibus respondemus, ut uidelicet in eos, donec congrue satisfecerint, et que canones statuunt, fuerint exsecuti, ecclesiasticam exerceas ultionem

Dat. Lateran. II Id. Nouemb., pontificatus nostri anno secundo.

Plumbum: Celestinus papa III.



XCuI. Ecclesie S. Petri Marchtallensis fundationem approbat.
[HUGO, Annales Premonst., t. II, Prob., p. 83.]

CeLESTINUS episcopus, seruus seruorum Dei, dilectis filiis MANEGOLDO preposito ecclesie Sancti  Petri in Marchtall, eiusque fratribus tam presentibus quam futuris, regularem uitam professis, I. H. P. P. M.

Religiosam uitam eligentibus apostolicum conuenit adesse presidium, ne forte cuiuslibet temeritatis incursus, aut eos a proposito reuocet, aut robur, quod absit! sacre religionis infringat. Eapropter, dilecti in Domino filii, uestris iustis postulationibus clementer annuimus, et prefatam ecclesiam Sancti Petri in qua diuino mancipati estis obsequio, sub beati Petri et nostra protectione suscepimus et presentis scripti priuilegio communimus, in primis siquidem statuentes, ut ordo canonicus, qui secundum Deum et beati Augustini Regulam, atque institutionem Premonstratensium fratrum in eodem  loco institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant. In quibus hec propriis duximus exprimenda uocabulis:

Locum ipsum in quo prefata ecclesia sita est, cum omnibus pertinentiis suis; ecclesiam S. Marie, que sita est in ipsa uilla, cum plebe et mancipiis et iure patronatus, quod nobilis uir dux Sueuie super  una prebendarum ipsius ecclesie libere uobis concessit et predia, curias, domos, pomeria, hortos et siluam, que uocatur Dos Ecclesie, et piscationem quam habetis in fluuio Danubii iuxta eamdem uillam decurrentis; duas partes decimarum, quas habetis in Bilringen ecclesia, et Wacchingen, in Willer, in Smalstertin, molendinum in Zwisalten, predium cum curia, quod habetis in Ambra, cum capella ibidem sita, cum uineis, decimis et aliis pertinentiis suis. Sane laborum uestrorum, quos propriis manibus aut sumptibus colitis, siue de nutrimentis animalium uestrorum, nullus a uobis decimas exigere, uel extorquere presumat. Liceat quoque uobis clericos, uel laicos liberos et absolutos e seculo fugientes ad conuersionem recipere et eos absque  contradictione aliqua retinere. Prohibemus insuper ut nulli fratrum uestrorum post factam in eodem loco professionem fas sit absque prepositi licentia de eodem loco discedere; discedentem uero absque communium litterarum cautione nullus audeat retinere. Ad hec etiam inhibemus, ne cui episcopo, uel alii pro uestris decimis cogamini plus persoluere, quam predecessores eorum a quinquaginta annis infra, usque ad hec tempora rationabiliter recipere consueuerunt. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Chrisma uero, oleum sanctum,  consecrationes altarium, seu basilicarum, ordinationes clericorum, qui ad sacros ordines fuerint promouendi, a diecesano suscipietis episcopo, siquidem catholicus fuerit et gratiam ac communionem apostolice sedis habuerit, et ea gratis et absque prauitate et exactione aliqua uobis uoluerit exhibere; alioquin liceat uobis quemcunque malueritis adire antistitem, gratiam et communionem apostolice sedis habentem, qui nostra fultus auctoritate, uobis, quod postulatur, impendat. Prohibemus insuper, ut infra fines parochie uestre, nullus sine assensu diecesani episcopi et uestro, capellam seu oratorium de nouo construere audeat, saluis priuilegiis Romanorum pontificum. Ad hec uobis nouas et indebitas exactiones ab archiepiscopis, episcopis,  archidiaconis, seu decanis, aliisque omnibus ecclesiasticis, secularibusue personis omnino fieri prohibemus. Sepulturam quoque loci ipsius liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati, uel interdicti fuerint, nullus obsistat, salua tamen iustitia illarum ecclesiarum, a quibus mortuorum corpora assumuntur. Decimas preterea et possessiones ad ius ecclesiarum uestrarum spectantes, que a laicis detinentur, redimendi et legitime liberandi de manibus eorum, et ad ecclesias ad quas pertinent, reuocandi libera sit uobis de auctoritate nostra facultas. Obeunte uero te, nunc loci eiusdem preposito, uel tuorum quolibet successorum,  nullus ibi qualibet subreptionis astutia, seu uiolentia preponatur, nisi quem fratres communi assensu, uel fratrum pars consilii sanioris, secundum Dei timorem et beati Augustini Regulam prouiderint eligendum. Paci quoque et tranquillitati uestre paterna in posterum sollicitudine prouidere uolentes, sub interminatione anathematis auctoritate apostolica prohibemus ut infra clausuras locorum, siue grangiarum uestrarum nullus rapinam facere, seu furtum committere, ignem apponere, hominem temere capere uel interficere, seu aliquam uiolentiam audeat exercere.

Decernimus ergo ut nulli omnino hominum liceat prefatam ecclesiam temere perturbare, aut eius possessiones auferre, minuere seu quibuslibet  uexationibus fatigare, sed omnia integre conseruentur eorum, pro quorum gubernatione ac sustentatione pia liberalitate concessa sunt, usibus omnimodis profutura, salua sedis apostolice auctoritate, ac diecesani episcopi canonica iustitia. Si qua igitur in futurum ecclesiastica, secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, etc., etc.

Datum Rome, apud Sanctum Petrum, per manum Aegidii Sancti Nicolai in Carcere Tuliano diaconi cardinalis, IX Kalend. Decemb., indict. X, anno Incarnationis Dominice 1192, pontificatus uero domini Celestini pape III anno secundo



XCuII Priori et fratribus hospitalis Hierosolymitam ecclesiam Reichartsrodensem asserit. 
[USSERMANN, Episcopatus Wirzeburg., Prob., p. 54.]


CeLESTINUS episcopus, seruus seruorum Dei, dilectis filiis priori et fratribus hospitalis Hierosolymitani salutem et apostolicam benedictionem

Cum a nobis petitur, quod iustum est et honestum, tam uigor equitatis quam ordo exigit rationis, ut id per sollicitudinem nostri officii ad debitum perducatur effectum. Eapropter, dilecti in Domino filii, uestris iustis precibus inclinati, ecclesiam de  Rictardrodam, sicut de donatione Alberti de Hollo, et concessione diecesani uenerabilis fratris Werceburgensis episcopi eam iuste et pacifice possidetis, ut in authentico scripto eiusdem episcopi continetur, deuotioni uestre auctoritate apostolica confirmamus, et presentis scripti patrocinio communimus. Nulli ergo omnino hominum liceat hanc paginam nostre confirmationis infringere, uel ei ausu temerario contraire; si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Dat. Lateran. XuI Kal. Ian., pontificatus nostri anno secundo.



XCuIII. Ad uniuersos episcopos et abbates, prepositos et alium clerum per uniuersum regnum Dacie constitutum litteras mittit. 
[PERTZ, Archiu., uII, 884.]





XCIX. Ad Lincolniensem et Roffensem episcopos.---De irritatione sententie in Dunelmensem episcopum per Eboracensem nulliter prolate. 
[MANSI, Concil., XXI, 595.]

CeLESTINUS episcopus, seruus seruorum Dei, uenerabilibus fratribus Lincolniensi et [GILBERTO] Roffensi episcopis, et dilecto filio abbati de Burgo,  salutem et apostolicam benedictionem.

Sicut ea, que a uenerabilibus fratribus cepiscopis nostris circumspectione prouida et ratione preuia statuuntur, debemus illibata seruare: ita que minus quoque considerare aguntur, prouidentia pleniori corrigere, et in statum debitum nobis imminet reformare. Cum itaque uenerabilis frater noster Gaufridus Eboracensis archiepiscopus, in uenerabilem fratrem nostrum Hugonem Dunelmensem episcopum, et quosdam alios excommunicationis sententiam promulgasset, et eorum nuntiis ad nostram presentiam uenientibus, in consistorio nostro fuisset hinc inde super ea sententia et quibusdam aliis articulis, plenarie disceptatum: nos cognoscentes tam in ipsum quam in alios iaculatam  sententiam inconsulte prolatam fuisse, nullius cause rationabilis munimine roboratam, eam de consilio fratrum nostrorum denuntiauimus publice non tenere, irritantes eam, ne quid auctoritatis habeat inhibentes. Ut itaque quod nos decreuimus per partes uestras publice nuntietur, per apostolica scripta uobis mandamus, ut eamdem sententiam per ecclesias uestras predicetis auctoritate sedis apostolice irritatam, ut fidelium populus tam ipsi episcopo quam aliis una cum episcopo, iniuste ligatis, fraterne communionis participium secure impendat, et ab illorum nullatenus propter hoc communione recedat.

Datum Laterani.



C. Abbati et conuentui Lirum [Lirinensi?].---De sepulturis.


Certificari uoluisti a nobis quomodo illa clausula que solet in priuilegiis  apponi de iustitia illarum ecclesiarum, a quibus mortuorum corpora assumuntur, intelligi debeat, et exponi. Cum autem super hoc articulo diuersa nostrorum antecessorum manauerint instituta: Leone iustitiam ipsam aliquando in tertiam partem, quandoque uero medietatem, et Urbano III quartam fore censente: nos tale prebemus in hac uarietate responsum, ut, sicut beatus Hieronymus inquit, unaqueque prouincia in sensu suo abundet, et secundum rationabilem consuetudinem regionis illa iustitia circa medietatem  uel tertia, aut quarta parte pro locorum diuersitate attendatur.

Datum Laterani, anno II.



ANNO 1193



CI. Bulla pro canonizatione sancti Bernwardi episcopi Hildesheimensis. 
[MABILLON, Acta SS. ord. S. Bened., uI, I, 251.]

CeLESTINUS episcopus, seruus seruorum Dei, uenerabili fratri Hildenesheimensi episcopo, et dilectis filiis clero eiusdem ciuitatis, uniuersis etiam fidelibus per suam diecesim constitutis, salutem et apostolicam  benedictionem.

Cum uniuersorum conditor et Creator mirabilis et gloriosus in sanctis suis frequenter appareat, et dignetur per eos eius opera suis fidelibus reuelare, dignum duximus, et Omnipotenti pariter honorificum, que in celebris memorie Bernwardo, quondam Hildenesheimensi episcopo, per suam uoluit gratiam demonstrare, suscipere humiliter et audire, ac preterea eum in sanctorum collegio numerare. Inde est quod de meritis ipsius ac uita laudabili ac miraculis multiplicibus per dilectum filium nostrum Centium, tituli Sancti Laurentii in Lucina presbyterum cardinalem, et uenerabilem fratrem nostrum Moguntinum archiepiscopum Conradum, et alios  episcopos, et dilectum filium Thidericum abbatem ecclesie Sancti Michelis in Hildenesheim, et honestas personas ac religiosas eius prouincie certiores effecti, et famam illius celebrem, et commendandam memorie plenius cognoscentes, fratrum nostrorum deliberatione habita diligenti, predictum reuerendissimum uirum in sanctorum catalogo duximus numerandum; et uenerandum corpus eius de terre gremio erigendum, et inter sanctorum reliquias collocandum, ut ibi a Christi fidelibus assidua deuotione officium debite uenerationis accipiat, et ipsi per intercessionem eius felicem et Domino complacentem suorum delictorum ueniam consequantur. Ideoque uniuersitati uestre per apostolica scripta mandamus, quatenus quod de sancto ipso a nobis tam  celebriter institutum est, uos publicantes, eumdem sanctum, debitis obsequiis amodo preuenire curetis, ut uestras uotiuas preces, quas omnium Creatori porrexeritis, per intercessionem eius placabilem dignetur per suam misericordiam exaudire.

Data Rome, apud Sanctum Petrum, uI Idus Ianuarii, pontificatus nostri anno secundo.



CII. Archiepiscopis et episcopis per Angliam constitutis scribit exercitus in Orientem profectos propter dissensiones non expleuisse exspectationem. Principes moneri uult ut, sedata discordia, Terre Sancte opem ferant. 
[MANSI, Concil., XXII, 597.]

CeLESTINUS episcopus, seruus seruorum Dei, uenerabilibus  fratribus archiepiscopis et episcopis per Angliam constitutis, salutem et apostolicam benedictionem.

Cum ad propulsandam iniuriam populi Christiani, et communis notam fidei abolendam, quam ei paganorum spurcitia in captione Sancte Terre, que Domini est hereditas nuncupata, perniciose ac uiolenter impressit, et ad emendandam etiam ciuitatem sanctam, et sepulcrum Dominicum ab Saracenorum et aliorum insuper occupantium immunditiis, ac auferendam illam per auxilium superne clementie a potestate illorum, sedes apostolica suum debitum recognoscens, per diuersas mundi partes nuntios sepe a suo latere, ac commonitorias litteras destinauerit, et in diuina confisa clementia  magnas illuc tendentibus impenderit indulgentias: licet, ut fraternitas uestra potest perpendere, ad hec agenda per exhortationes illius uiriliter ac deuote plurimi se accinxerint, et tot in transmarinis partibus Christi fideles propter hec sepe fuerint congregati, ut multitudo eorum oppugnantium numerum non modicum uideretur excedere, et auxiliis [f. animis] ac uiribus etiam preualere: non multum tamen proficere potuit, uel his qui ex aduerso contendebant obesse, pro eo, sicut ex effectu datur intelligi, quod nisus et actiones eorum qui fuerant ad partes illas profecti, Domino pro parte magna displicebant. Unde merito aliorum peccaminum, quia non in Deo, sed uiribus propriis confidebant, et non erat ante ipsorum oculos timor  Dei, ex preconcepta superbia cor eorum permissum est obscurari, ut alia insuper agerent que minime conuenirent, diuinum contra se suis peruersitatibus iudicium prouocantes. uerum quia multe sunt misericordie Domini, qui etsi ad malorum peruicaciam retundendam, et subdenda ceruicosorum hominum colla, discipline manus quandoque suas medicinaliter aggrauat, et ut eleuet opprimit et percutit, aut flagellat ut sanet: si ad eum cum debita fuerimus humilitate reuersi, et de peccatis castigati, ac de obseruandis Creatoris de cetero studio feruentiore mandatis firmum propositum assumpserimus, absque ulla poterimus hesitatione sperare, quod affluentius gratiusque nobis  assistet, et de inimicis nominis Christi plenam indulgebit de celo uictoriam, ita quod uniuersa que incurrimus hucusque grauamina obliuioni tradantur: omnibus conuersis retrorsum, et merita confusione ruentibus, qui oderunt Sion, et gentilibus presumpserunt contaminationibus maculare.

Attendentibus autem, ac studio diligenti scrutantibus, quales minas populo Isreli, cum ex promissione memoratam supra terram intraret, diuina potestas tulerit, non erit dubitationis scrupulus, qui huiusmodi inquisitioni opponat, quare nostrum pro Deo inceptum conamen speratos non sit consecutum effectus. Dictum est enim illis, ut ab habitatorum illis terre contagiis et spurcitiis abstinerent, et illorum uitia imitatione digna non  ducerent, que ipsis possint accidere in ruinam; sed legem Domini firmo proposito et omni animi et intentionis nisu seruarent. Quibus itaque [f. utique] monitis si deuote ac humiliter obedirent, unus eorum mille uinceret, ac decem illis decem millia. Que certiori postmodum experimento nouerunt, cum pauci de ipsis magnam ex illis et infinitam quasi multitudinem trucidarunt: et dum deuote diuinis intenderent mandatis, non fuit ciuitas uel munitio que ipsorum posset euitare congressus, uel ipsorum subtrahi conamine aliquo uel consilio potestati. Quare tamen, cum eorum filii, qui Dominum, ut ibi dicitur, non nouerunt, ab illorum que fuerant sibi legali promulgatione iniuncta temere cepissent obseruatione deficere, inimici eorum  aduersus eos cuneos obstruentes, sue illos potentie sepius subiugauerunt, quos denuo per diuinum sibi auxilium subegerunt, cum de commissis excessibus penitentes, ac reatum suum recognoscentes, humiliter pia sunt ad Deum deuotione conuersi. Satis autem indubitanter potestis agnoscere, quod cum ex subortis discordiis prouentus sperate uictorie, Christiane militie auferretur; causa erat simultatum et odiorum frequentia [f. frequentius] in exercitu pullulantium, quia carnem posuerant brachium suum, et a Domino recesserant corda eorum 

Si ergo uolumus sine magno labore in aduersariorum perniciem gloriosum per omnia obtinere  triumphum: propter hucusque perpessa grauamina non deficiamus animo, sed requirentes cum humilitate ac cordis contritione misericordiam Creatoris, in confusionem eorum perpetuam, insuperabilem poterimus uictoriam ex consueta superne dignationis merito benignitate sperare. Hac itaque consideratione inducti, uniuersis orbis principibus in remissionem iniunximus peccatorum, ut diuini amoris et proprie salutis intuito, si quis aduersus aliquem concepit qualibet occasione rancorem, et si despexerit homini, Creatori dimittat, ne ulterius dissentiendi ad inuicem occasio prebeatur, que hactenus et uictorie nobis, ut nostis, prouentus abstulit, et maxime multitudinis parti absque ullo commodo periculum  mortis induxit: et toto animi studio inter se consilii reperire procurent, quo et interim ualeat illud tantillum terre Domini portionis, que adhuc sub Christianorum potestate tenetur, ne a peruersorum manibus occupetur, inconcusse seruari, et contra impiorum impetus sine aliquo pauore defendi, et accingatur denuo multitudo fidelium que illuc sub debita et deuota humilitate itura, totam possit terram et sepulcrum Dominicum, deuicto et conculcato penitus occupantium furore. liberare.

Ad hec etiam, quia ex hoc nobis et uniuerso populo Christiano nimium exsuperat causa fletus, et tristari debemus omnibus modis, non letari, dum uidelicet terra, ubi steterunt pedes Domini,  et salutis nostre sunt sacramenta patrata gentilium occupationibus detinetur: torneamenta, que causa letitie inuenta fuerunt et tironum exercende uirtutis, penitus inhibemus, ut qui se uoluerit exercere, ad terram illam accedat ubi et anime uirtutis uiriliter poterit e salubriter demonstrari. Taliter etiam unitati et pacis concordie ad inuicem procurent intendere, ut nullus sit qui aduersus alium guerram intendat, uel armis iniuriam audeat propulsare; sed communiter potius studeant, que dissidentium animos studio ac labore diligenti reforment.

Si quis uero, quod non credimus, Dei timore postposito, et reuerentia nostra et fidei Christiane contempta, contra hoc agere aliqua temeritate  presumpserit, nouerit nos uobis et aliis archiepiscopis et episcopis districtius iniunxisse, ut eorum terras, qui contumaciter incepto huiusmodi duxerint insistendum, interdicto ecclesiastico supponatis, et personas etiam, si opus fuerit, excommunicationis uinculo astringatis, et faciatis utramque sententiam inuiolabiliter obseruari. uobis ergo per apostolica scripta districte precipiendo mandamus, quatenus ad ea que prediximus celeriter adimplenda, omni tarditate et contradictione postpositis, uos accingatis, et studeatis per uestras dieceses, dilatione et appellatione cessante, id exsecutioni mandare

Datum Rome, apud Sanctum Petrum, III Idus  Ianuarii, pontificatus nostri anno secundo.



CIII. Bernoni episcopo et capitulo Hildeshemensi interdicit ne corpus S. Bernwardi iniussu abbatis fratrumque S. Michelis aut ipsi »temere minuant,« aut minui ab aliis patiantur, neue oblationes fidelium perturbari sinant. 
[IAFFÉ, Regesta, p. 893.]




CIu. Monasterii S. Michelis Hildeshemensis protectionem suscipit possessionesque ac priuilegia confirmat. 
[Ibid.]




Cu. Ecclesie Ripensis possessiones quasdam confirmat, petente O[mero] episcopo. 
[SHUM, Hist. af Danmark, uIII, 698.]


CeLESTINUS episcopus, seruus seruorum Dei, uenerabili fratri O. episcopo Ripensi, salutem et apostolicam benedictionem.

Aequitas iuris et consuetudo Ecclesie nichilominus appropriata requiruntur ut, que rationabiliter possidentur, confirmationis auctoritatem ab hac sede recipiant, que est ab ipso Iesu Christo supra firmam petram propter merita beati Petri constructa. Eapropter, uenerabilis in Christo frater, tuis iustis precibus annuentes, donationes et concessiones super medietate omnium iuri regio in ciuitate  Ripensi attinentium, exceptis Forban, Worck et quadraginta marcorum Sagn, a carissimo in Christo filio Kanuto illustri rege Danorum et progenitoribus suis Ecclesie Ripensi, deliberatione prouida factas, sicut illa eadem Ecclesia iuste ac sine controuersia possidet et in eiusdem regis ac uenerabilis fratris nostri A. Lundensis archiepiscopi, apostolice sedis legati authenticis continentur expressa, tibi et ipsi Ecclesie auctoritate apostolica confirmamus, et presentis scripti patrocinio communimus.

Decernimus ergo ut nulli omnino hominum licitum sit hanc nostre paginam confirmationis infringere, uel ei ausu temerario contraire. Quod si quis attentare presumpserit, indignationem omnipotentis  Dei et beatorum Petri et Pauli apostolorum eius se nouerit incursurum.

Datum Laterani, III Kal. Februarii, pontificatus nostri anno secundo.



CuI. Castrum Hafnense, post A[bsalonis] archiepiscopi Lundensis mortem Ecclesie Roschildensi obuenturum, a Petri episcopi Roschildensis successoribus alienari uetat. 
[THORKELIN, Diplom. Arna-Magn., I, 64.]

CeLESTINUS episcopus, seruus seruorum Dei, uenerabili fratri PETRO, Roskildensi episcopo, salutem et apostolicam benedictionem.

 Cum a nobis petitur, quod iustum est et honestum, tam uigor equitatis quam ordo exigit rationis, ut id per sollicitudinem officii nostri ad debitum perducatur effectum. Proinde iuste petitioni uenerabilis fratris nostri A. Lundensis archiepiscopi, apostolice sedis legati, grato concurrentes assensu, presenti pagina, sub interminatione anathematis prohibemus, ne cui episcoporum, qui in Ecclesia tua pro tempore fuerint castrum de Hafn, quod post obitum eiusdem archiepiscopi ad tuam Ecclesiam deuoluetur, ab ipsa Ecclesia uestra liceat alienare.

Decernimus autem ut nulli omnino hominum liceat hanc paginam nostre inhibitionis infringere, uel ei ausu temerario contraire. Si quis autem hoc  attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum

Datum Laterani, II Idus Februarii, pontificatus nostri anno secundo.



CuII. Priuilegium abbati monachisque Fiscanensibus concessum. (Laterani, Febr. 24.
[Neustria pia, 244.]

CeLESTINUS . . . dilectis filiis abbati et monachis Fiscanensibus . . .

Requisistis a nobis ut si ab aliquo fuerit postulatum ut causas que inter uos et alios agitari noscuntur, personis Rothomagensibus committamus, quos  ueris ex causis suspectos habetis, nullatenus prebeatis assensum, cum ex hoc uestrum monasterium in iure suo non modicam posset sustinere iacturam. Quoniam igitur unicuique licet suspectum sibi de ratione iudicem recusare, indemnitati uestre in hac parte prouidere uolentes, presentibus uobis litteris indulgemus ut, si prefati Rothomagenses a nobis in aliqua causa contra uos fuerint iudices constituti, nulla huius facta mentione rescripti, minime teneamini sub eorum examine uestris aduersariis respondere.

Datum Laterani, uI Kal. Martii, pontif. nostri anno II.



CuIII. Omero episcopo Ripensi asserit »omne debitum iuris regii quod rurenses Querset appellant, urbani uero Skot et Quersent uocant, et dimidium cuiuslibet iuris regii quod in ciuitate Rip. ascriptum est regie potestati, tribus his exceptis: Forban Strandwerc et causis quadraginta marcarum quod Sweno Grathe rex Danorum omnibus Ecclesie colonis, tam urbicolis quam ruricolis, dimisit.« 
[TERPAGER, Ripe Cimbr., 175.]





CIX. Monasterii S. Benedicti Ringstadensis protectionem suscipit, possessionesque ac priuilegia confirmat. 
[Denische Bibliothek, III, 140.]

 CeLESTINUS episcopus, seruus seruorum Dei, dilectis filiis ANGSGARIO abbati et conuentui de Ringstade; et tam presentibus quam futuris regularem uitam professis in perpetuam memoriam.

Quoties a nobis petitur quod religioni et honestati conuenire dignoscitur, animo nos decet libenti concedere, et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus, et monasterium uestrum in quo diuino estis obsequio mancipati, sub beati Petri et nostra protectione suscipimus et presentis scripti priuilegio communimus; in primis igitur statuentes, ut ordo monasticus qui secundum Deum et beati Benedicti  Regulam in eodem loco noscitur institutus, perpetuis ibidem temporibus inuiolabiliter obseruetur. Propterea quascunque possessiones, quecunque bona idem monasterium impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, Deo propitio, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Schot Sancte Marie de duabus partibus Selandia que Susle dicuntur, et de indulgentia aduenientium ad sepulcrum sancti Kanuti cum oblationibus et eleemosynis, et de Schot Sancti Kanuti in Selandia et Halandia, et de oblatione sancte Margarete et  sancti Kanuti martyris, libertatem uillicorum et colonorum regia uobis auctoritate concessam, ius regis uobis super uillicos et colonos ab eodem rege concessum. Sane noualium uestrorum que propriis manibus uel sumptibus colitis, siue de nutrimentis animalium uestrorum nullus a uobis decimas exigere uel extorquere presumat. Liceat quoque uobis clericos uel laicos, liberos uel absolutos e seculo fugientes ad conuersionem uestram recipere, et eos absque contradictione aliqua retinere. Prohibemus insuper ut nulli fratrum uestrorum, post factam in monasterio uestro professionem, fas sit sine abbatis sui licentia, nisi arctioris religionis obtentu, de eo discedere; discedentem uero absque communium litterarum cautione nullus audeat retinere. Libertates  preterea et immunitates antiquas et rationabiles consuetudines ecclesie uestre concessas et hactenus obseruatas ratas habemus, et eas perpetuis temporibus illibatas permanere sancimus. Chrisma uero, oleum sanctum, consecrationes altarium seu basilicarum, ordinationes monachorum seu clericorum, qui ad sacros ordines sunt promouendi, uobis per diecesanum episcopum sine prauitate aliqua precipimus exhiberi. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Sepulturam preterea ipsius loci liberam esse decreuimus, ut eorum deuotioni et extreme uoluntati qui se illic sepeliri deliberauerint,  nisi forte excommunicati uel interdicti sint, nullus obsistat, salua tamen iustitia illarum ecclesiarum, a quibus corpora mortuorum assumuntur. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem et beati Benedicti Regulam prouiderint eligendum.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, ablatas retinere, minuere, seu quibuslibet uexationibus fatigare; sed omnia integre conseruentur eorum, pro quorum  gubernatione ac sustentatione concessa sunt, usibus et commodis profutura, salua sedis apostolice auctoritate et diecesani episcopi canonica iustitia. Si qua igitur in futurum ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, nisi reatum suum digna satisfactione correxerit, potestatis honorisque sui careat dignitate, reamque se diuino iudicio de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte subiaceat ultioni.

Cunctis autem eidem loco sua iura seruantibus sit pax Domini nostri Iesu Christi, quatenus et  hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Celestinus, catholice Ecclesie episcopus.
    Ego Albinus Albanensis episcopus
    Ego Octauianus, Ostiensis episc.
    Ego Ioannes, Prenestinus episc.
    Ego Petrus, Portuensis et Sancte Rufine episc.
    Ego Pandulfus, basilice XII Apostolorum presb. card.
    Ego Ioannes, tit. Sancti Clementis card. uiterbiensis et Tuscanensis episcopus.
    Ego Ioannes Felix, tit. Sancte Susanne presb. card.
    Ego Romanus, tit. Sancte Anastasie presb.  card.
    Ego Hugo, presb. card. Sancti Marci tit. Equitii
    Ego Ioannes, tit. Sancti Stephani in Celio monte presb. card.
    Ego Enithius, tit. Sancti Laurentii in Lucina presb. card.
    Ego Gratianus, SS. Cosme et Damiani diac. card.
    Ego Soffredus, Sancte Marie in uia Lata diac. card.
    Ego Gregorius, Sancte Marie in Porticu diac. card.
    Ego Bernardus, Sancte Marie Noue diac. card.
     Ego Gregorius, Sancti Georgii ad uelum aureum diac. card.
    Ego Locarius, SS. Sergii et Bacchi diac. card.
    Ego Nicolaus, Sancte Marie in Cosmedin diac. card.


Datum Laterani, per manum Aegidii Sancti Nicolai in Carcere Tulliano diac. card., Iu Kalendas Martii, indictione XI, Incarnationis Dominice anno 1192, pontificatus uero domni Celestini pape III anno secundo.



CX Ad abbatem et conuentum Fiscannensem.---Ut liceat eos a beneficio suo remouere, qui ecclesiis suis in propria persona non deseruiunt. 
[MANSI, Concil., XXII, 615.]


CeLESTINUS episcopus, seruus seruorum Dei, dilecto filio R. Fiscannensi abbati salutem et apostolicam benedictionem.

Quanto monasterium tue cure commissum specialiori iure sedem apostolicam respicit, tanto iis que a nobis rationabiliter duxeris requirenda, debemus benignius exaudire. Hac igitur consideratione inducti, presentis tibi scripti pagina duximus indulgendum, ut quemlibet uicarium ecclesiarum uestrarum, qui eis in persona propria contempserit deseruire, liceat tibi canonice premonitum sine appellationis obstaculo remouere. Indulgemus preterea tibi et fratribus tuis, ut si quis aliquem  uestrum conuenerit super aliquo debito coram seculari iudice, respondere minime teneamini, ne occasione huiusmodi, sicut sepe accidisse proponitur, tuum monasterium aggrauetur. Nulli ergo omnino hominum liceat, etc.

Datum Laterani, III Kalend. Martii, pontificatus nostri anno secundo.



CXI. Monasterium S. Marie de Ferraria  tuendum suscipit eiusque bona ac priuilegia confirmat. 
[UGHELLI, Italia sacra, uI, 554.]

CeLESTINUS episcopus, seruus seruorum Dei, dilectis filiis NICOLAO abbati S. Marie de Ferraria,  eiusque fratribus, tam presentibus quam futuris regularem uitam professis in perpetuum.

Religiosam uitam eligentibus apostolicum conuenit adesse presidium, ne forte cuiuslibet temeritatis incursus, aut eos a proposito reuocet, aut robur, quod absit! sacre religionis infringat. Eapropter, dilecti in Domino filii, uestris iustis postulationibus clementer annuimus, ut prefatam ecclesiam S. Marie de Ferraria, que in fundo a nobili uiro Richardo quondam comite de Sangro pia uobis donatione concesso ad diuinum obsequium construxistis, sed et cambium quod fecistis cum uen. fratre nostro Mattheo Capuano archiepiscopo, et Ecclesia Capuana, a quibus recepistis duas ecclesias dirutas, id est ecclesiam S. Martini, in qua  Cisterciensem ordinem instituere statuistis, et S. Lucie cum omnibus tenimentis earum, sicut habetis in publico instrumento, et locum illum, ubi est ecclesia S. Angeli, cum ipsa ecclesia et tenimento suo in ius, et proprietatem S. Petri et sacrosancte Romane Ecclesie ad instar fel. rec. Lucii et Clementis predecessorum nostrorum suscipimus, et presentis scripti priuilegio communimus, statuentes ut quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, Deo propitio, poterit adipisci, firma uobis, uestrisque successoribus,  et illibata permaneant. In quibus hec propriis duximus exprimenda uocabulis:

Predia que contulit uobis illust. mem. W. com. rex Sicilie, scilicet startiam de Camillano, startiam de Palmento et giardinum uallerari, startiam S. Stephani et Pantanolli, et Riuum Ianuli et fontis Stelle, et S. Petri Lacusancti, usum pascuorum, et omnium siluarum in eodem tenimento, uaiani, startiam de Flasi, et pedis Montis, quam dedit uobis Tancredus illustris Sicilie rex in tenimento Theani; tenimentum, quod habetis Intromonte, et in omnibus partibus eius, et quidquid habetis in uairano; predium quod contulit uobis Ioannes notarius iuxta flumen uulturani, et quidquid uobis contulit Hugo de Prata, quidquid habetis in territorio S Angeli,  et omnia pascua in terra eiusdem Hugonis, et quod habetis in Catalasca, fundum de silua plana, quem habetis ex dono Gimundi; terram, quam contulit uobis mulier nobilis Matthia, et predictus Hugo in flumine Lete, ubi habetis molendinum folle; ecclesiam S. Crucis cum suo tenimento, rationes ecclesiarum, quas habetis in Neapoli, beneficium, quod dedit uobis nobilis uir Ioannes comes Alifie in eadem ciuitate, et domos, et terras, quas ibi habetis; tenimentum W. de Latina, quod dedit uobis nobilis uir Goffredus de Monte-fusculo; predium quod contulit uobis comes W. de Caserta in tenimento Tenescie, quod fuit Ioannis militis Bassi; molendinum, quod uobis contulit comes Rogerius de Molina in Isernia; et molendinum de Pintima,  quod dedit uobis Malgerius Torellus, et quod habetis in Petra, et in Martiano, et in Isernia; domus, apothecam et terras, quas Ioannes Richardi dedit uobis in Capua, et domos, quas dedit uobis Petrus Alifie in eadem ciuitate, et quod Sergius contulit uobis in Aduersam. Sane laborum uestrorum, quos propriis manibus, uel sumptibus colitis tam de terris cultis quam incultis, etc. Liceat quoque uobis clericos, uel laicos liberos, etc. Prohibemus insuper ne ulli fratrum uestrorum, etc. Discedentem uero, etc. Quod si quis forte, etc. Paci quoque et tranquillitati uestre paterna in posterum sollicitudine prouidere uolentes prohibemus auctoritate apostolica, ne quis infra ambitum locorum, seu  grangiarum uestrarum furtum rapinamue committere, ignem apponere, hominem capere, uel interficere, seu aliquam uiolentiam temere audeat exercere. Illud insuper auctoritate apostolica prohibemus, ne infra dimidiam leucam prope abbatiam uestram aliqua de nouo habitatio fiat, de qua uobis debeat seruate hactenus libertatis, et pacis aliquod preiudicium generari. Ordinationes uero monachorum uestrorum a dieces., etc.

Decernimus ergo, ut nulli omnino hominum liceat prefatam ecclesiam temere perturbare, etc., salua sedis, etc. Si qua igitur in futurum, etc. Cunctis autem eidem loco sua iura, etc., sit pax, etc. Amen.


 PERFICE GRESSUS MEOS IN SEMITIS TUIS. [S. Petrus, S. Paulus.]

Celestinus papa tertius.

    Ego Celestinus, catholice Ecclesie episcopus.
    Ego Albinus, Albanen. episc.
    Ego Octauianus, Ostien. et uelletren. episcopus.
    Ego Ioannes Prenest. episc.
    Ego Petrus Portuensis, et S. Rufine episcopus.
    Ego Pandulphus, basilice XII Apostolorum presb. cardinalis.
    Ego Melior, SS. Ioannis et Pauli presb. card. et Pam.
    Ego Ioannes, tit. S. Stephani in Celio monte presb. card.
    Ego Centius, tit S. Laurentii in Lucina presb. card.
     Ego Goffredus, tit. S. Praxedis presb. card.
    Ego Bernardus, S. Petri ad uincula presb. card. tit. Eudoxie.
    Ego Gratianus SS. Cosme et Damiani diac. card.
    Ego Gregorius, S. Marie in Porticu diac. card.
    Ego Gregorius, S. Marie in Aquiro diac. card.
    Ego Gregorius, S. Georgii ad uelum aureum diac. card.
    Ego Ioannes, SS. Sergii et Bacchi diac. card.
    Ego Nicolaus, S. Marie in Cosmedin diac. card.


Datum Laterani per manum Aegidii, S. Nicolai in Carcere Tulliano diac. card. uI Non. Martii, ind. II, Incarn. Domini 1192, pontif. uero D. Celestini pape III anno secundo.



CXII. Monasterii Sancte Marie Esromensis protectionem suscipit, et possessiones iuraque confirmat. 
[THORKELIN, Diplom. Arna-Magn., I, 281.]


CeLESTINUS episcopus, seruus seruorum Dei, dilectis filiis WALBERTO, abbati monasterii Sancte Marie de Esrom eiusque fratribus tam presentibus quam futuris, regularem uitam professis in perpetuum.

Regularem uitam eligentibus apostolicum conuenit adesse presidium, ne forte cuiuslibet temeritatis incursus, aut eos a proposito reuocet aut robur, quod absit! sacre religionis infringat. Eapropter, dilecti in Domino filii, uestris iustis postulationibus  clementer annuimus et prefatum monasterium Sancte Marie de Esrom in quo diuino estis obsequio mancipati, sub beati Petri et nostra protectione suscipimus et presentis scripti priuilegio communimus, in primis siquidem statuentes ut ordo monasticus qui secundum Deum et beati Benedicti Regulam atque institutionem Cisterciensium fratrum in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona, idem monasterium impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis,  prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Locum ipsum in quo prefatum monasterium situm est, cum omnibus adiacentiis et pertinentiis suis, claustrum ipsum de Esrom, cum siluis, pratis, molendinis, piscariis et omnibus pertinentiis suis; Willingeruth, Hafraholem, Byrgisholm, Sande, Thumathorp, Toteholt cum omnibus attinentiis suis; Halese cum omnibus que pertinent; Stenholt, domos Sancti Martini, Hiarnethorp, Cracadal, Mothorp in Hallandia, et Glumstenswigh, cum uillis, pratis, siluis, et reliquis appendiciis suis; decimas quoque parochie que dicitur Esbernetorp  quam Absalon Lundensis archiepiscopus uobis dedit et scripto authentico confirmauit. Sane laborum uestrorum quos propriis manibus aut sumptibus colitis, siue de nutrimentis animalium uestrorum nullus a uobis decimas exigere, uel extorquere presumat. Liceat quoque uobis clericos uel laicos, liberos et absolutos e seculo fugientes ad conuersionem recipere, et eos absque contradictione aliqua retinere. Prohibemus insuper ne ulli fratrum uestrorum post factam in eodem loco professionem, fas sit de ipso sine licentia sui abbatis discedere; discedentem uero sine communium litterarum cautione nullus audeat retinere. Paci quoque et tranquillitati uestre paterna in posterum sollicitudine prouidere uolentes, auctoritate  apostolica prohibemus ne quis infra clausuras locorum seu grangiarum uestrarum, furtum rapinamue committere, ignem apponere, hominem capere uel interficere audeat, seu aliquam uiolentiam exercere. Insuper etiam auctoritate apostolica sancimus ut, quemadmodum a predecessoribus nostris statutum est, nullus episcopus, neque alia persona ad synodos uel conuentus forenses uos ire compellat. Sed nec ad domos uestras causa ordines celebrandi, chrisma conficiendi, causas tractandi, uel aliquos conuentus publicos conuocandi, quisquam, uobis inuitis, presumat accedere. Sancimus etiam ut, si episcopus in cuius parochia domus uestra fundata est, tertio per interualla temporum, cum humilitate qua conuenit, requisitus substitutum  abbatem benedicere forte noluerit, liceat eidem abbati proprios nouitios benedicere, et alia que ad officium suum pertinent exercere, donec idem episcopus duritiam suam recogitet, et benedicendum abbatem benedicere non recuset. Sane si episcopus aliquid a uobis preter obedientiam debitam, uel principes terre contra libertatem ordinis, a predecessoribus nostris et nobis indultam, expetierint, liberum sit uobis auctoritate apostolica denegare quod petitur, ne occasione ista predictus ordo qui hactenus liber exstitit, humane seruitutis laqueo uincatur. Illud adiicientes ut nullus episcopus regularem abbatis uestri electionem impediat, aut de instituendo uel remouendo, seu deponendo eo  qui pro tempore fuerit, contra statuta Cisterciensis ordinis, et auctoritatem priuilegiorum nostrorum se ullatenus intromittat. Quod si episcopi aliquam propter hoc in ecclesias uestras uel personas sententiam promulgauerint, eamdem sententiam tanquam contra apostolice sedis indulta prolatam, statuimus irritandam. Cum uero propriorum episcoporum copiam non potestis habere, si aliquem episcopum per uos transire contigerit, de quo plenam notitiam habeatis, ab illo et uicinis episcopis, cum diecesana sedes uacauerit, benedictiones uasorum et uestium, monachorum ordinationes, et altarium consecrationes recipere ualeatis; sic tamen ut propriis episcopis, ex hoc in posterum nullum preiudicium generetur.

 Auctoritate etiam apostolica interdicimus, ne quis uicinos, uel mercenarios uestros, pro eo quod uos ad laborandum adiuuerint, in illis diebus in quibus uos laboratis et alii feriantur, uel aliqua occasione eorum, que ab apostolica benignitate uobis indulta sunt, seu benefactores uestros pro eo quod aliqua beneficia de proprio uobis uel obsequio ex caritate prestiterint, interdicere aut uinculo anathematis audeat innodare. Quod si quis aliquem de familia uestra, donec in famulatu uestro permanserit, detentionem decimarum uel aliud quid a sede apostolica ordini uestro concessum, excommunicationis uel interdicti sententiam promulgauerit, liceat uobis eos metu mortis absoluere, et si eorum presbyteri humiliter requisiti id efficere  forte noluerint, uel malitiose distulerint, ipsis ecclesiastica sacramenta conferre. Liceat quoque uobis in monachos uel conuersos uestros, qui de claustro uestro sine licentia abbatis sui exierint, si forte, uobis inuitis, aliquis eos retinere presumpserit, sententiam regularem ex nostra auctoritate proferre.

Decernimus ergo, ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate. Si qua igitur in futurum ecclesiastica secularisue  persona hanc nostre constitutionis paginam sciens contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui careat dignitate, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

    Ego Celestinus, catholice Ecclesie episcopus.
    Ego Albinus, Albanensis Ecclesie episcopus.
     Ego Octauianus.
    Ego Ioannes, Prenestianensis Ecclesie episcopus.
    Ego Petrus, Portuensis et Sancte Rufine episcopus.
    Ego Pandulphus, basilice XII Apostolorum presbyter cardinalis.
    Ego Melior, Sanctorum Ioannis et Pauli presb card
    Ego Ioannes, tit. S. Clementis card., uiterbiensis et Tusc. episcopus.
    Ego Romanus, tit. S. Anastasie presb. card.
    Ego Guido, presb. card. S. Marie Transtiberim tit. Calisti.
     Ego Hugo, presb. card. S. Marci tit. Equitii.
    Ego Ioannes, tit. S. Stephani in Celio monte presb. card.
    Ego Cinthinus, tit. S. Laurentii in Lucina presb. card.
    Ego Somffridus, tit. S. Praxedis presb. card.
    Ego Bernardus, S. Petri ad uincula presb. card. tit. Eudoxie.
    Ego Findantius, tit. S. Marcelli presb. card.
    Ego Grauous, SS. Cosme et Damiani diac. card.
    Ego Gregorius, S. Marie in Porticu diac. card.
    Ego Gregorius, S. Marie in Aquiro diac. card.
    Ego Gregorius, S. Georgii ad uelum aureum diac. card.
     Ego Lotharius, SS. Sergii et Bacchi diac. card.
    Ego Nicolaus, S. Marie in Cosmedin diac. card.
    Ego Bobo, S. Theodori diac. card.
    Ego Petrus, S. Marie in uia Lata diac. card.
    Ego Centius, S. Lucie in Orthea diac. card.


Datum Laterani, per manum Aegidii Sancti Nicolai in Carcere Tulliano diaconi cardinalis, III Nonas Martii, indictione XI, Incarnationis Dominice anno 1192, pontificatus uero domni Celestini pape III anno secundo.



CXIII. A[bsaloni], archiepiscopo Lundensi, asserit castrum Hafnense, post obitum eius Roschildensi ecclesie euenturum. 
THORKELIN, Dipl. Arna-Magn., I, 65.]


CeLESTINUS episcopus, seruus seruorum Dei, uenerabili fratri A. Lundensi archiepiscopo, apostolice sedis legato, salutem et apostolicam benedictionem.

Cum a nobis petitur, quod iustum est et honestum, tam uigor equitatis quam ordo exigit rationis, ut id per sollicitudinem officii nostri ad debitum perducatur effectum. Eapropter, uenerabilis in Christo frater, tuis iustis precibus inclinati, castrum de Hafn, quod illustris memorie W. rex Dacie tue fraternitati contulit, sicut ex eius donatione iuste illud et pacifice possides, et ipsum tibi dilectus filius noster Centius tit. Sancti Laurentii  in Lucina presbyter cardinalis tunc apostolice sedis legatus auctoritate, qua fungebatur, tibi confirmauit, tue deuotioni auctoritate apostolica confirmamus et presentis scripti patrocinio communimus. Ad maiorem quoque huius rei euidentiam authenticum scriptum confirmationis eiusdem cardinalis, hic inferius duximus adnectendum, cuius tenor talis est:

Centius, Dei gratia tit. Sancti Laurentii in Lucina presbyter cardinalis, apostolice sedis legatus, A., eadem gratia Lundensis Ecclesie archiepiscopo, apostolice sedis legato, Suethieque primati salutem et intime dilectionis affectum.

Cum legationis officio in Dacia fungeremur, indubitanter  cognouimus quod illustris memorie W. rex Dacie castrum de Hafn tue fraternitati contulit, et tali conditione interposita, Roskildensi ecclesie pia consideratione dedisti ut ipsum debeas quoad uixeris detinere, post decessum tuum ad ecclesiam illam libere deuoluendum. Habita igitur ratione confirmationum domni pape Urbani et Clementis, nec non et canonicorum Roskildensium sub iam dicte conditionis tenore, sicut ipsum iuste et sine controuersia possides cum omnibus pertinentiis suis, auctoritate qua fungimur tibi confirmamus, et patrocinio presentis scripti communimus.

uidelicet uillam illam de Hafn, mansionem de Ottherslef cum omnibus pertinentiis suis, scilicet Sereslef, Solbiarga, Walese, Wikislef, Walbi mansum  unum, Brunshoga, S . . brethorp, mansionem de Grafnatofte, et de Mirthoga, et de Barsuertha, et de Wigarum cum omnibus pertinentiis earum; mansiones de Husfrekop, de Auerahi, mansiones de Burgabi et de Martharum cum omnibus pertinentiis earum. Preterea uniuersam partem eorum que bone memorie Nicolaus castellanus tuus siue in Falstria, siue in Sialandia acquisiuit iuxta tenorem pacti, quod inter uos conuenit, utrum in facta partitione ante mortem habita diuisione cum eius heredibus tibi obuenerit, presenti pagina dilectioni tue confirmamus. Ad hec ecclesiam de Hafn, et de Brunshoga et de Amabe, quos prius castro assignaueras, tue prouisioni regendas committimus, quatenus, omni reclamatione cessante, liberam habeas de eis disponendi  facultatem, et post discessum tuum, tam ecclesie quam uniuerse dicte possessiones ad ecclesiam Roskildensem et eius episcopum libere et absque habitatione aliqua reuertantur.

Preterea quoniam, sicut cognouimus, et utilitas Sialandensium et negotia regni conuersationem tuam in Sialandia sepius expostulat, presentis scripti auctoritate tibi confirmamus, quatenus quicunque in episcopatu Sialandensi canonice in episcopum fuerit substitutus, cum eo quoties adesse uolueris, sub debito honore et reuerentia tanquam paterfamilias communem mensam habeas, ipse uero in agendis suis consilio suo et dispositione utatur, et tanquam filius patri per omnia obediens ad alleuandum tibi in Scania laborem,  quoties uolueris et necessitas postulauerit, dissimulare non presumat.

Quoniam hec persone tue, iustis exigentibus rationibus indulsimus, uolumus ut personam non excedant, sed post discessum tuum, quicunque in Dacia pro tempore fuerit archiepiscopus, intuitu huius nostre confirmationis nullum in iam dictis ad episcopum Sialandensem uel eius episcopatum respectum habeat.

Nulli igitur omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

 Datum Laterani, XIII Kal. Aprilis, pontificatus nostri anno secundo.



CXIu. Et episcopi Lucensis et prioris Camaldulensis iura de S. Iucunde ecclesia conseruari iubet. 
[MITTARELLI, Annal. Camaldul., Iu., App., p. 184.]

CeLESTINUS episcopus, seruus seruorum Dei, uenerabili fratri . . episcopo et dilectis filiis capitulo Lucano et priori Camaldulensi, salutem et apostolicam benedictionem.

Debitum iniuncte sollicitudinis nos hortatur ut sic aliquibus sua iura faciamus cum integritate seruari, quod per eos non possit aliis condictis iniqua per subreptionem inferri. Significamus  autem uobis quod intentio nostra non fuit ut, permutatione ordinis facta in ecclesia Sancte Iucunde, Lucana Ecclesia quamlibet sui iuris uel honoris diminutionem siue iniuriam pateretur. Prohibemus itaque et debita districtione uetamus ne tu, fili prior, aut fratres tue professionis seu uestri successores honorem et ius, quod episcopo et canonicis Lucanis in prefata ecclesia competit, quomodolibet auferre, imminuere, uel perturbare aliquatenus presumatis, sed hec eis integritate plena pacifice semper, et fraterna caritate conseruare uelitis. Et ne sub tali occasione inter uos ulla possit in posterum suboriri discordia aut, quod absit! a uobis fratres Camaldulensis ordinis uel a uestris successoribus Ecclesia Lucana aliquam sui  iuris aliquando sentiat diminutionem, uolumus et statuimus, atque presenti pagina stabilimus, et firmiter in perpetuum decernimus obseruandum, ut uos, episcopus scilicet et canonici Lucani seu uestri successores, debitum ius, honorem et consuetudinem, quam in monasterio illo et parochia eius hactenus habuistis, cum integritate debita, absque ulla predictorum fratrum uel quorumlibet molestia, quiete consequamini, et semper inconcusse amodo teneatis.

Decernimus autem ut nulli, etc., nostre constitutionis, etc.

Datum Laterani, III Kal. Aprilis, pontificatus nostri anno secundo.



CXu. Bulla pro monasterio Fiscannensi.---uetat ne interdicto subiiciantur ecclesie monasterio Fiscannensi subiecte. 
[MARTEN. Anecdot., I, 652.]


CeLESTINUS episcopus, seruus seruorum Dei, uenerabilibus fratribus archiepiscopis, episcopis, in quorum parochiis ecclesie monasterii Fiscannensis existunt, salutem et apostolicam benedictionem.

Cum Fiscannense monasterium specialiter beati Petri iuris existat, nec dubium uobis debet existere, nec incertum quin iniurie fratrum in eo Domino famulantium specialiter uideantur ad Romanam Ecclesiam redundare; ideoque uniuersitati uestre auctoritate  apostolica districtius inhibemus ne ecclesias predictorum fratrum diecesana uobis lege subiectas sine manifesta et rationabili causa ullus uestrum interdicto supponat, et occasione unius ecclesie a qua nonnunquam aliquid forte delinqueretur, alie eiusdem diecesis, sicut a quibusdam uestrum hactenus perpetratum esse accepimus, ulla sententia pregrauentur. Ad hec si aliquis parochianus cuiusquam ecclesiarum uestrarum animaduersione fuerit canonica percellendus, nequaquam pro unius culpa tota parochia diuinorum celebratione fraudetur, nisi dominus loci fuerit qui peccauit, uel in culpa sua fauorem habuerit aliorum. In monachos autem eiusdem ecclesie nullus contra priuilegia sedis apostolice excommunicationis  et interdicti sententiam audeat promulgare: scituri quod si contra huius prohibitionis tenorem quisquam uestrum uenire presumpserit, factum eius impunitum nequaquam, auctore Deo, relinquemus, et quod in fratrum predictorum grauamen fuerit perpetratum, firmitatem aliquam non habebit.

Datum Lateranis, Kalendis Aprilis, pontificatus nostri anno secundo



CXuI. Substitutionem Premonstratensium in ocum monachorum Sancti uincentii uratislauiensis confirmat. 
[HUGO, Annales Premonst., t. II, Prob., p. 292.]

 CeLESTINUS episcopus, seruus seruorum Dei, dilectis filiis abbati et canonicis cenobii Sancti uincentii, salutem et apostolicam benedictionem.

Cum in monasterio uestro sicut uenerabilium fratrum nostrorum Coloniensis archiepiscopi, et Syroslai Wratislauiensis episcopi, diecesani uestri et aliorum plurium litteras intelleximus nigri ordinis monachi fuerint instituti, pro eo, quod iidem monachi male uiuendo bona monasterii dilapidarunt, nec sepius requisiti curauerunt proprium excessum corrigere, quia timebatur, ne idem locus, qui celebris olim exstiterat, per illorum incuriam irreparabilem iacturam incurreret et quasi ad extremam pauperiem deueniret. De assensu nobilium uirorum ducis Boleslai, comitum Petri, Wlodimiri,  Dimili et Leonardi patronorum istius loci qui de illius ruina plurimum tristantur, in isto monasterio uiros Premonstratensis ordinis deliberatione prouida ordinastis. Credentes igitur quod illa dextere sit Excelsi mutatio, nos, tam uestris quam predictorum nobilium precibus prouocati, predictam ordinationem uestram sicut a uobis rationabiliter facta est, auctoritate apostolica confirmamus et presentis scripti patrocinio communimus. Nulli ergo hominum liceat hanc paginam nostre confirmationis infringere uel ei ausu temerario, etc.

Datum Laterani, uII Idus Aprilis, pontificatus nostri anno II.



CXuII. Bulla, pro confirmatione bonorum concessorum monasterio Sancti uincentii uratislauiensis. 
[Ibid., p. 691.]


CeLESTINUS episcopus, seruus seruorum Dei, dilectis filiis CYPRIANO abbati Sancti uincentii in Wratis. eiusdem fratribus, tam presentibus quam futuris, regularem uitam professis in Domino, in perpetuam memoriam.

Religiosam uitam eligentibus, apostolicum conuenit adesse presidium, ne forte cuiuslibet temeritatis incursus, aut eos a proposito reuocet, aut robur, quod absit! sacre religionis refringat. Eapropter, dilecti in Domino filii, uestris iustis postulationibus  clementer annuimus et prefatam S. uincentii ecclesiam in qua diuino mancipati estis obsequio, sub beati Petri et nostra protectione suscipimus et presentis scripti priuilegio communimus, in primis siquidem statuentes ut ordo canonicus qui, secundum Deum et beati Augustini Regulam atque institutionem Premonstratensium fratrum, in eodem loco institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino,  poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Locum ipsum in quo prefata ecclesia sita est, cum omnibus pertinentiis suis, capellam S. Martini in Wratislouia, capellam in Legnice, cum uillis et redditibus suis et forum in festo S. uincentii, per octo dies institutum, et tabernam in fine Pontis, forum in Kostenbluts, tabernam in Polonica, cum uillis Grabssin, Socolnice, et Chenesce, et Sobasisce, quam dux uladislaus pro dimidia Trebnica uobis dedit; Wirbrice, Odram, Crescenicam et Olauam quam dedit Petrus comes; Goreck, quam dedit Beronis; Pacostaus uillam Tasson dedit; Ultonissa comitissa dedit  aliam uillam, Sandironius Sueccino; Iordan aliam; Christon iuxta Lignice, Audine, Battoma, Coleson, Diuigor, ueiouo; uitoslaus Zaseph; Andreas Laurentry, Sulislagus Polsnicam, Praga Saloriam, Pros dedit uillam Nazarenoue; Gustis dedit Rattibor; Ragobina dedit Plumascu; Dobeslaus dedit; Albertus uidaon, Waldislaus dux dedit Seuarios, cum omni progenie sua et eorum uillas Meuinec; Golissa, Suanis, Suilgut, Susem, Uronice, Ares; Robertus Wratisl. episcopus, capellam S. Michelis iuxta monasterium B. u. Marie constructum cum omnibus ad eam pertinentibus, eidem monasterio tradidit. Dux Mezories dedit forum in Chenese, tabernariam libertatem foro et hominibus. Sane laborum uestrorum, nullus a  uobis decimas exigere, uel extorquere presumat.

Decernimus ergo ut nulli omnino hominum liceat prefatam ecclesiam, temere perturbare aut eius possessiones auferre, uel ablatas retinere, minuere seu quibuslibet uexationibus fatigare, sed omnia integra conseruentur eorum, pro quorum gubernatione ac sustentatione pro libertate concessa sunt, usibus omnimodis profutura, salua sedis apostolice auctoritate et diecesani episcopi canonica iustitia Si qua igitur in futurum ecclesiastica, secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui careat dignitate, reamque se diuino iudicio existere  de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine diuine ultioni subiaceat. Cunctis autem eidem loco sua iura seruantibus, sit pax Domini nostri Iesu Christi, quatenus et hic fructum bone actionis percipiant et apud districtum iudicem premia eterne pacis inueniant. Amen.

Datum Laterani, per manum Aegidii S. Nicolai in Carcere Tulliano diaconi card., uI Idus Aprilis, indictione XI, Incarnationis Dominice anno 119, pontificatus uero domni Celestini pape anno secundo.



CXuIII. Ciuium Pisanorum priuilegia, a Guidone quondam rege Hiersolymitano, et Sibylla, uxore eius, ac Ricardo Anglorum rege, et Conrado quondam Montisferrati marchione, constituta confirmat. 
[UGHELLI, Italia sacra, III, 417.


CeLESTINUS episcopus, seruus seruorum Dei, dilectis filiis Pisanis ciuibus salutem et apostolicam benedictionem.

Sedis apostolice circumspectio circa eos benigniori cura uersatur, et ipsorum commodis propensius intendere consueuit, quorum fidem, et deuotionem certiori experimento cognouit, et studium etiam plurium noscit utilitatibus inseruire. Hac igitur consideratione inducti nichilominus precibus inclinati, libertates, et immunitates, ac cetera, que uobis dilectus filius noster nobilis uir  G. quondam Hierosolymitanus rex cum Sibylla uxore sua per regnum ipsum uestro considerato multiplici studio, ac labore indulsit, et scripti sui munimine confirmauit. Que insuper carissimus in Christo filius noster Rich. illustris Anglorum rex, et bone memorie C. quondam marchio Montisferrati rata habuerunt, et firma, sicut ab eis consulte, ac prouide facta sunt, et in scriptis exinde confectis plenarie continentur, auctoritate duximus apostolica roboranda, et presentis scripti patrocinio munienda.

Nulli ergo omnino hominum liceat hanc nostre paginam communitionis infringere, uel et ausu temerario contraire. Si quis hoc attentare presumpserit, indignationem omnipotentis Dei, et beatorum  Petri et Pauli apostolorum eius se nouerit incursurum.

Datum Laterani, uI Idus Aprilis, pontificatus nostri anno II.



CXIX. Monasterii S. Benigni Diuionensis protectionem suscipit possessionesque ac priuilegia confirmat. 
[PÉRARD, Recueil, 267.

CeLESTINUS episcopus, seruus seruorum Dei, dilectis filiis PETRO, abbati monasterii Sancti Benigni, eiusque fratribus tam presentibus quam futuris, regularem uitam professis in perpetuum.

Quoties a nobis petitur quod religioni et honestati conuenire dignoscitur, animo nos decet libenti  concedere, et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus, et prefatum monasterium Sancti Benigni, in quo diuino estis obsequio mancipati, ad instar felicis recordationis Alexandri pape predecessoris nostri, sub beati Petri et nostra protectione suscipimus, et presentis scripti priuilegio communimus; in primis siquidem statuentes, ut ordo monasticus qui secundum Deum et beati Benedicti Regulam in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium impresentiarum iuste et canonice possidet, aut in futurum concessione pontificum,  largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant. In quibus hec propriis duximus exprimenda uocabulis:

Locum ipsum in quo prefatum monasterium constructum est, cum omnibus pertinentiis suis. In episcopatu Lingonensi cellam Sancti Amatoris, cum ecclesia Sancti Ferreoli cum atriis, tam ecclesiis quam aliis rebus ad ipsum pertinentibus; cellam de Montiniaco; cellam de Nogent cum capella eiusdem castelli; cellam Sancte Marie apud Saxonis Fontem; cellam Sancti Stephani, cum capella eiusdem castri apud Wangionem Riuum,  cum omnibus ad eas pertinentibus; cellam de Granceio; locum Clementini Prati qui dicitur Moreius, in quo conuersi consistunt, et ut idem conuersi ecclesie Diuionensi perpetuo subiecti sint, precipimus, neque alicuius factione a tua uel ecclesie Diuionensis subiectione se remoueant. Apostolica auctoritate confirmamus medietatem monete, ut absque permissu abbatis non minuatur, non augmentetur, nec alio transferatur; et uestram partem thelonei, statuentes ut nulli omnino hominum liceat de cetero super hec idem monasterium infestare, aut ei exinde aliquam molestiam uel diminutionem inferre. uillam Dianetum cum appendiciis suis, uillam Casnedum, item Casnetum, Ispanniacum, Marcenniacum, Norgias, ueresas, Sariacum  et decimam eiusdem, Longouicum, Asiriacum, Plumberias, Prunedum, Escheriacum, Flaceiacum, Magnum Montem, uinarias, Sauriacum in silua, cum decimis eorum. In episcopatu Tullensi cellam Bertiniace curtis; cellam de Solini Monte, cum ecclesiis, uillis, terris, et omnibus ad eas pertinentibus. In episcopatu Eduensi cellam Belne, cum ecclesiis de uiliaco et Caslegio, de Prato Ferreolo, cum omnibus suis pertinentiis; cellam de Sarmatia; cellam Curtis Bertaudi; cellam de Arneto cum omnibus ad easdem pertinentibus. In archiepiscopatu Bisuntino, cellam Sancti Marcelli; cellam de Ansonis uilla, cellam de Sarcofagis cellam de Logia Nouella; ecclesiam de Torpa apud Salinas; cellas Sancti Petri. Sancti Michelis;  capellam Sancte Marie Magdalene, et omnia ad eam pertinentia. In episcopatu Cabilonensi cellam Sancte Marie, cellam de Paluel, cum omnibus ad eas pertinentibus. In episcopatu ualentinensi cellam Sancti Genesiii de Monte Madriano cum suis pertinentiis, ecclesiam de uuilpileriis et de Cornaz, et de Glum. In episcopatu Baiocensi cellam Sancti uigoris, cum suis pertinentiis. In episcopatu Senonensi cellam Sancti Benigni apud uulnonem, cum omnibus pertinentiis suis, cellam de Eschino, cum omnibus appendiciis suis; cellam de Ruth cum eis, que ad eas pertinent; capellam de Iles cum decimis et terris ibidem datis. In episcopatu Gebennensi ecclesiam de uillare cum omnibus suis appendiciis. In episcopatu Lausanensi cellam Sancte  Marie Magdalene de Barlay, cum ecclesiis et terris ibidem datis; ecclesiam Sancti Philiberti et Sancti Ioannis Baptiste, ecclesiam de Longo-uico, ecclesiam de Sareio, ecclesiam de Asiriaco, ecclesiam de Fainaio, ecclesiam Sancti Ioannis apud Laudonem, ecclesiam de uiuariis, ecclesiam de uillare, ecclesiam de Plumbariis, ecclesiam de Prunedo, ecclesiam de Missiniaco, ecclesiam de Spaniaco, ecclesiam de Casnedo, ecclesiam de Marcenniaco, ecclesiam de Norgiis, ecclesiam de uaresiis, ecclesiam de Escheriaco, ecclesiam Sancti Apollinaris, ecclesiam de Orgeolo, ecclesiam Sancti Germani de Lariaco, ecclesiam de Hulmeto, ecclesiam de Ruz, in quibus sanctimoniales consistunt; et ne ipse sanctimoniales  se unquam a subiectione uestra aliqua temeritate remoueant, prohibemus. Domum quoque hospitalem receptioni pauperum deputatam, quam Dominicus cognomento Diues, ex assensu fratris sui Ewrardi, ecclesie uestre perpetuo possidendam contulit, et bone memorie M. Lingonensis episcopus confirmauit, nos, sicut in ipsius scripto authentico continetur, auctoritate apostolica confirmamus, prohibentes ne alicuius factionis astutia a subiectione uestre domus eadem subtrahatur. Confirmamus etiam uobis XXu libras Diuionensis monete, quas clare memorie Hugo dux Burgundie, et Xu libras quas Odo filius eius, dux Burgundie, uobis in pedagio Diuionensi percipiendas annualiter concesserunt.

 Sane noualium uestrorum que propriis manibus aut sumptibus colitis, siue de nutrimentis animalium uestrorum, nullus omnino a uobis decimas exigere uel extorquere presumat. Sepulturam quoque ipsius loci liberam esse concedimus, ut eorum deuotioni et extreme uoluntati qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. In parochialibus autem ecclesiis quas tenetis liceat uobis clericos eligere, et diecesano episcopo presentare, quibus, si idonei fuerint, episcopus curam animarum committat; ita ut de plebis quidem cura episcopo, uobis uero de temporalibus debeant respondere. Liceat preterea  uobis clericos uel laicos liberos et absolutos e seculo fugientes, ad conuersionem recipere, et in uestro monasterio absque contradictione aliqua retinere. Prohibemus insuper ut nulli fratrum uestrorum, post factam in loco uestro professionem, fas sit de eodem loco absque licentia abbatis sui, nisi obtentu arctioris religionis, discedere; discedentem uero sine communium litterarum uestrarum cautione, nullus audeat retinere. Preterea libertates et immunitates, et antiquas et rationabiles consuetudines monasterii uestri integras et illibatas presenti decreto manere sancimus. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres  communi consensu, uel fratrum pars consilii sanioris, secundum Dei timorem et beati Benedicti Regulam prouiderint eligendum.

Decernimus ergo ut nulli omnino hominum liceat prescriptum monasterium temere perturbare, aut eius possessiones auferre uel ablatas retinere, minuere, seu quibuslibet uexationibus fatigare; sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate et diecesani episcopi canonica iustitia. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum  digna satisfactione correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi quatenus et hic fructum bone actionis percipiant, et apud districtum iudicem premia eterne pacis inueniant. Amen.

    Ego Celestinus, catholice Ecclesie episcopus.
    Ego Pandulfus basilice XII Apostolorum presb. card.
     Ego. . . . . ., Sanctorum Petri et Pauli presb. card. tit. Pammachii.
    Ego Iordanus, presb. card. S. Pudentiane tit. Pastoris.
    Ego Ioannes, tit. S. Clementis card. Tuscanus. episcopus.
    Ego Romanus, tit. S. Anastasie presb. card.
    Ego Hugo, presb. card. S. Marci tit. Equitii.
    Ego Ioannes, tit. S. Stephani in Celio monte presb. card.
    Ego Goffredus, tit. S. Praxedis presb. card
    Ego Bernardus, S. Petri ad uincula presb. card. tit. Eudoxie.
    Ego Fidantius, tit. S. Marcelli
    Ego Albinus, Albanensis episcopus
     Ego Octauianus, Ostiensis et uelletrensis episcopus.
    Ego Ioannes, Prenestinus episcopus.
    Ego Petrus. . ., S. Rufine episcopus.
    Ego Gratianus, SS. Cosme et Damiani diac. card.
    Ego Gregorius, S. Marie in Porticu diac. card.
    Ego Gregorius, S. Marie in Aquiro diac. card.
    Ego Gregorius, S. Georgii ad uelum aureum diac. card.
    Ego Lotharius, SS. Sergii et Bacchi diac. card.
    Ego Nicolaus, S. Marie in Cosmedin diac. card.


 Datum Laterani, per manum Aegidii, Sancti Nicolai in Carcere Tulliano diac. card., XuI Kalendas Maii, indictione XI, Incarnationis Dominice anno 1193, pontificatus uero domini Celestini pape III anno tertio.



CXX. Priuilegium pro Ecclesia Ianuensi 
[MANSI, Concil. XXII, 619.]

CeLESTINUS episcopus, seruus seruorum Dei, dilecto filio OGERIO preposito, OTHONI archidiacono, et canonicis Ianuensibus tam presentibus quam futuris canonice substituendis in perpetuum.

Effectum iusta postulantibus indulgere, et uigor  equitatis, et ordo exigit rationis, presertim quando petentium uoluntates et pietas adiuuat, et ueritas non relinquit. Eapropter, dilecti in Domino filii, uestris iustis postulationibus clementer annuimus et Ianuensem Ecclesiam, in qua diuino estis obsequio mancipati, ad exemplar predecessorum nostrorum felicis recordationis Alexandri, Urbani et Gregorii Romanorum pontificum sub beati Petri et nostra protectione suscipimus, et presentis scripti priuilegio communimus, statuentes ut quascunque possessiones, quecunque bona eadem Ecclesia in presentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis,  prestante Domino, poterit adipisci, firma uobis uestrisque successoribus, et illibata permaneant. In quibus hec propriis duximus exprimenda uocabulis:

Ecclesiam uidelicet S. Laurentii in Accon cum pertinentiis suis, ecclesiam S. Marie Magdalene cum pertinentiis suis, ecclesiam S. Iacobi de Galignano cum pertinentiis suis, ecclesiam Sancte Marie de Quic. cum pertinentiis suis, ecclesiam de ueguli et ecclesiam S. Bartholomei de Stallano cum pertinentiis suis, ecclesiam S. Antonini de Auripalatio cum omnibus pertinentiis suis, ecclesiam S. Saluatoris de Sarzano cum omnibus pertinentiis suis, ecclesiam S. Ioannis de Sexto cum decimis et possessionibus eiusdem loci, donationes Gibelleti, et aliorum locorum, quas Bertandus comes S. Aegidii  rationabiliter Ecclesie uestre fecit, sicut in eius instrumento habetur, et uos legitime possidetis. Concessionem preterea, quam bone memorie Syrus Ianuensis archiepiscopus super decimis, et terris decimalibus ciuium Ianuensium uobis fecit, sicut rationabiliter facta est, et in authentico scripto ipsius archiepiscopi continetur, ratam esse decernimus, et obtinere precipimus firmitatem. Honestas etiam et rationabiles consuetudines, quas in oblationibus uiuorum, et in candelis, aliisque oblationibus defunctorum, ad quorum exsequias inuitamini, hactenus habuistis, nec non antiquam consuetudinem et rationabilem, quam in perceptione antiquarum oblationum Ecclesie, uel in aliis prouentibus, uel processionibus Ecclesie ipsius  habetis, ratas habemus, et eas uobis, uestrisque successoribus auctoritate apostolica confirmamus. Preterea beate memorie Lucii pape predecessoris nostri uestigiis inherentes, ut missam pro defunctis sequenti die post eorum tumulationem, in ecclesia, in qua sepulti fuerint, celebrare possitis, quandiu uidelicet in exsequiis ipsis aliquo impedimento detenti non celebrabitis. Et ut, presente archiepiscopo, si ipse pro aliquo impedimento missam celebrare nequiuerit, uos etiam libere celebretis; atque ut idem archiepiscopus in nullum canonicorum sine aliorum consilio sententiam ferat; et, si tulerit, minime teneat, sicut uobis statutum, et hactenus obseruatum, firmum et inuiolabile  manere sancimus. Concedimus insuper, et auctoritate apostolica confirmamus, ut institutio, que assensu et uoluntate bone memorie Hugonis Ianuensis archiepiscopi super numero clericorum in Ecclesia uestra recipiendorum prouide facta est inconcussa, et stabilis perseueret, nisi forte intantum augeri contigerit Ecclesie facultates, ut merito possit et debeat etiam canonicorum numerus augmentari. Illam quoque ordinationem, qua prouisum est inter uos, ut capitulum uestrum puniendi canonice fratrem suum, qui se in utilitatibus Ecclesie pertractandis a communitate capituli nequiter segregauerit, habeat potestatem, in sua firmitate concedimus permanere. Sententiam insuper. que pro uobis circa ecclesiam S. Bartholomei  super legato Willelmi Gate per iudices a sede apostolica delegatos rationabiliter noscitur promulgata, sicut in scripto authentico continetur, auctoritate apostolica confirmamus. Compositionem preterea que facta est inter Ecclesiam uestram et abbatem S. Syri de loco benedictionis, et forma obedientie, sicut absque prauitate facta hinc inde recepta est, et in scripto publico continetur, ratam esse censemus et presenti priuilegio roboramus.

Sententiam quoque ab abbate S. Andree de Sexto inter uos et fratrem Iustum ex delegatione apostolica canonice promulgatam auctoritate sedis apostolice confirmamus; adiicientes etiam indulgemus ut liceat Ecclesie uestre preposito de concilio  archiepiscopi sui, eos, qui eidem Ecclesie decimas subtrahunt, uel res eius auferre presumunt, uinculo anathematis innodare. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Auctoritate quoque apostolica prohibemus, ne quis in uos uel Ecclesiam uestram, excommunicationis, suspensionis uel interdicti sententiam sine manifesta et rationabili causa promulgare presumat.

Decernimus ergo ut nulli omnino hominum liceat prefatam Ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum, pro quorum  gubernatione et sustentatione concessa sunt, usibus omnimodis profutura, salua sedis apostolice auctoritate, et diecesani episcopi canonica iustitia, et Ianuensis archiepiscopi debita reuerentia. Si qua igitur in futurum ecclesiastica secularisue persona hanc nostre constitutionis paginam sciens contra eam temere uenire tentauerit, secundo, tertioue commonita, nisi reatum suum congrua satisfactione correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat.  Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

    Ego Celestinus, catholice Ecclesie episcopus.
    Ego Albinus, Albanensis episcopus.
    Ego Octauianus, Ostiensis et uelletrensis episcopus.
    Ego Ioannes, Prenestinus episcopus.
    Ego Petrus, Portuensis et S. Rufine episcopus.
    Ego Pandulphus, basilice XII Apostolorum presb. card.
    Ego Mel., SS. Io. et Pauli presb. card. tit. Pammac.
     Ego Iordanus, presb. card. S. Pudentiane tit. Pastoris.
    Ego Ioannes, tit. S. Clementis card., Tuscanensis episc.
    Ego Ioannes Fel., tit. S. . . .
    Ego Romanus, tit. S. Anastasie presb. card.
    Ego Ioannes, tit. S. Stephani in monte Celio presb. card.
    Ego Cinthius, S. Laurentii in Lucina presb. card.
    Ego Fidantius, tit. S. Marcelli presb. card.
    Ego Grat., SS. Cosme et Damiani diac. card.
    Ego Gregorius, S. Marie in Porticu diac. card.
    Ego Gregorius, S. Marie in Aquiro diac. card.
    Ego Gregorius, S. Georgii ad uelum aureum diac. card.
     Ego Lotharius, SS. Sergii et Bacchi diac. card.
    Ego Petrus, S. Marie in uia Lata diac. card.
    Ego Cencius, S. Lucie in Orffa diac. card.


Datum Laterani, per manum Aegidii S. Nicolai in Carcere Tulliano diaconi cardinalis, IX Kal. Maii, indictione XI, Incarnationis Dominice an. 1193, pontific. uero D. Celestini pape tertii anno III.



CXXI. Meinardo, Liuonie gentis episcopo de incepte predicationis profectu gratulatur, etc. 
[Mittheilungen aus dem Geb. d. Gesch. Liu-Esth-und Kurlands, t. III, p. 323.]

CeLESTINUS episcopus, seruus seruorum Dei, uenerabili  fratri MEINARDO Liuonie gentis episcopo, salutem et apostolicam benedictionem.

Auditis laudum preconiis, que de tuis actis referuntur et tue incepte predicationis profectu ab inde commeantibus intellecto; uberes gratiarum Creatori persoluimus actiones, qui et talem tibi uoluntatem dignatus est inspirare, et ex multitudine miserationum suarum prouentum ei congruum indulgere. Cum enim ipse dicat: Sine me nichil potestis facere , si quid boni ab homine inceptum fuit uel peractum, ipsi procul dubio est computandum. Licet enim apostolica simus edocti tuba, quod adiaceat nobis uelle; sed non possumus perficere et inuenire, nisi tantum ipse, quantum opus uirtutis,  et sua preueniat gratia, et eadem perduxerit ad effectum, quibus nisus humanus et inutili casso labore consummetur ac penitus euanescet. Quia uero incepte doctrine fructus agnoscis, qui celestem panem legem Domini ignorantibus gustandum cum sudore et labore plurimo prebuisti; quamuis Rachelis amplexus, quo recreaberis in claustro, te quodammodo retrahat, exercitia tamen suscepta laboriose Lie, que per diuinam gratiam fecundior exstat in prole, nullo modo abhorreas, sed tanto potius ac fiducialius amplexeris, quanto ex eis fructus prouenit copiosior, et plurimum utilitati deseruit. Expedit enim et infidelibus, qui celesti doctrina indigent, ut eis uiam lucis et salutis insinues; et conuersis etiam nouiter, ut panem sustentationis ac  confortationis in melius sine cessatione refringas, ne si, quod absit! tua super hoc sollicitudo desistat in uia, que ceperunt, quotidiano uiatico non superabundante deficiat, et ita sudor incepti laboris, ex subsequenti defectu conuincatur, inutiliter emanasse. Insistas ergo, uenerabilis frater, et per temetipsum, et per alios, quos tibi et uite, et merito et doctrine uideris adiungendos, et omni nisu coneris; ut doctrine uerbis et exemplis operum, per tuum ministerium populus et numero et merito Creatori seruiens augeatur. Nos enim de consilio fratrum nostrorum, auctoritate tibi presentium indulgemus: ut plenariam habeas potestatem, adiungendi tibi, quos necessarios uideris et quos cognoueris ministeriis opportunos. Et ut hec securiori conscientia  perficere ualeas, et tibi noscas, et eis quos tibi duxeris adiungendos, predicationis officium a nobis iniunctum, paternam ad hoc prestandum tibi impertimur benedictionem. Ceterum, quia plures ex diuersis ordinibus ad huiusmodi pium officium ad instantiam tuam uel propria deuotione accesserunt hactenus et forte accedent in futurum, dispensandi cum eis in cibis, potibus, quin et uestibus et predicationis officio iniungendi liberam tibi tribuimus auctoritate apostolica facultatem. Tuum igitur erit, in his talem habere, ut et sperata doctrine Christi utilitas per tuam sollicitudinem cumulatius proueniat indigentibus, et tam pio studio cum fratribus tuis, qui semper huiusmodi laborem exercent, eterne beatitudinis mercedem plenius ualeas obtinere.

 Datum Laterani, u Kal. Maii 1193.



CXXII. Ioanni decano et capitulo Rothomagensi concedit, »ut cum generale interdictum terre fuerit, liceat iis, clausis ianuis, exclusis excommunicatis et interdictis, non pulsatis campanis, suppressa uoce officia celebrare.« 
[CHERUEL, Hist. de Rouen, t. I, p. 256.]

CeLESTINUS episcopus, seruus seruorum Dei, dilectis filiis IOANNI decano et capitulo Rothomagensi, salutem et apostolicam benedictionem.

Cum humanum affectum assidue conueniat Creatoris  laudibus occupari, non uidetur abs re si quandoque in aliquo ecclesiastice discipline seueritati detrahitur, ut diuine laudis preconia non ex toto debeant reticeri. Licet enim ob aliquorum excessus solemnes sint presertim celebrationes inhibite, ac contra infrenitatem eorum sententie promulgate, circa eos tamen possunt huiusmodi late sententie mitigari, qui participes culpe non sunt, et iniquorum contra quos animaduertit Ecclesia abhorrent, et, pro posse, communionem euitant. Hac igitur consideratione inducti et uestris nichilominus precibus inclinati, presenti uobis pagina duximus indulgendum, ut, cum generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa  uoce, diuina officia celebrare, ac concanonicos uestros et clericos, si fuerint interim ecclesiasticis sacramentis muniti, ex hac uita uocati, in cemeterio ecclesie uestre, absque solemnitate officii, cum aqua benedicta et cruce, orationibus humili uoce oblatis, tradere sepulture.

Nulli ergo omnino hominum liceat hanc paginam indulgentie nostre infringere uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, quinta die Iduum Maii, pontificatus nostri anno tertio.



CXXIII. Ecclesiam B. Petri Guastallensem tuendam suscipit, eiusque bona et iura confirmat. 
[AFFO, Ist. di Guast. I, 351.]


CeLESTINUS episcopus, seruus seruorum Dei, dilectis filiis GIBERTO archipresbytero ecclesie beati Petri que in uaristalla pago sita est, et eiusdem fratribus tam presentibus quam futuris substituendis canonice in perpetuum.

Quoniam sine uere cultu religionis nec caritatis unitas potest subsistere, nec dum ualeat gratum seruitium cohiberi, expedit apostolice auctoritati religiosas personas diligere, loca que B. Petri uirtute existunt et ad Rom. specialiter spectare dignoscitur Ecclesiam sedis apostolice munimine confouere.  Eapropter, dilecti in Domino filii, uestris iustis postulationibus clementer annuimus et prefatam ecclesiam B. Petri que in uarstallensi pago sita est, que iuris Romane Ecclesie esse dignoscitur, a predecessore nostro felicis memorie PP. Gregorio u in plebem de capella promotam et successorum eius sancte recordationis Paschalis, Innocentii, Eugenii, Adriani, Alexandri et Gregorii Romanorum pontificum priuilegiis roboratam sub eiusdem apostolorum principis, et nostra protectione suscipimus, et presentis scripti priuilegio communimus; statuentes ut quascunque possessiones, quecunque bona, seu decimas eadem ecclesia impresentiarum iuste et canonice possidet, aut in futurum  concessione et liberalitate regum, largitione principum, oblatione fidelium seu aliis iustis modis, prestante Deo, poterit adipisci, firma uobis uestrisque successoribus et illibata permaneant. Concedimus quoque uobis decimationes terrarum totius curtis uestre que nunc excoluntur uel in posterum excolentur, nec non etiam terras ab abbatibus Sancti Sixti de Placentia, per publica instrumenta rationabiliter ecclesie uestre collatas, quemadmodum nunc eas quiete habere noscimini, auctoritate uobis apostolica confirmamus. Preterea, publicas penitentias, causas matrimoniorum, excommunicationes delinquentium, institutiones ecclesiarum, et destitutiones, et edificationes, et omnia alia spiritualia totius parochie uestre, preter ea que ad officium  episcopale tantum pertinent, sicut hactenus habuistis, et impresentiarum rationabiliter possidetis ecclesie uestre, auctoritate apostolica nichilominus duximus confirmanda. Chrisma uero, oleum sanctum, consecrationes ecclesiarum, ordinationes clericorum, a quocunque malueritis catholico suscipiendi episcopo licentiam uobis liberam indulgemus. Ad hec adiicientes decernimus ut nullus ecclesiam infra terminos uestre parochie, nisi que uobis debeat esse subiecta, absque uestra licentia edificare presumat. Capellas quoque Sancti Bartholomei, S. Georgii, S. Martini, S. Iacobi, ad ius uestre ecclesie pertinentes, et a prefatis antecessoribus nostris uobis firmatas in uestra subiectione perpetuo manere sancimus.

 Decernimus ergo ut nulli omnino archiepiscopo, episcopo, abbati, duci, marchioni seu capitaneo, iudici aut castaldioni, nec alicui hominum liceat prefatam ecclesiam perturbare, aut eius possessiones auferre, uel ablatas retinere, minuere, aut aliquibus uexationibus fatigare, sed omnia integra conseruentur eorum pro quorum gubernatione ac sustentatione concessa sunt, usibus omnimodis profutura, salua tamen omnibus apostolice sedis auctoritate. Ad iudicium autem huius apostolica a sede percepte libertatis tres bizantios nobis nostrisque successoribus annis singulis exsoluetis. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita,  nisi reatum suum digna satisfactione correxerit, potestatis honorisue sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine diuine ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Celestinus, catholice Ecclesie episcopus.
    Ego Albinus, Albanensis episcopus.
    Ego Octauianus, Ostien. et ueliternus episcopus
     Ego Ioannes, Prenestinus episcopus.
    Ego Petrus, Portuensis et S. Ruffine episcopus.
    Ego Rolandus, basilice XII Apostolorum presbyter cardinalis.
    Ego Melior, presbyter cardinalis SS. Ioannis et Pauli tituli Pammachii.
    Ego Petrus, tituli S. E . . . presb. card.
    Ego Ioannes, tit. Sancti Clementis card. Tuscan. episcopus.
    Ego Ioannes Felix, tituli S. Susanne presbyter cardinalis.
    Ego Romanus, tituli Sancte Anastasie presbyter cardinalis.
     Ego Guido, presbyter cardinalis Sancte Marie, tituli Calixti.
    Ego Ioannes, tituli Sancti Stephani in Celio monte presb. card.
    Ego Gofredus, tituli Sancte Praxedis presbyter cardinalis.
    Ego Germanus, SS. Cosme et Damiani diaconus cardin.
    Ego Gregorius, S. Marie in Porticu diaconus cardinalis.
    Ego Gregorius, S. Marie Maioris diaconus cardinalis.
    Ego Gregorius, S. Georgii ad uelum aureum diaconus card.
    Ego Lotarius, SS. Sergii et Bacchi diaconus cardinalis.
     Ego Nicolaus, S. Marie in Cosmedin diaconus card.
    Ego Petrus, S. Marie Maioris diac. card.
    Ego Cencius, S. Lucie in Horibea diac. card.


Datum Laterani, per manum Aegidii S. Nicolai in Carcere Tulliano diac. card., Id. Maii, ind. XI, Incarn. Domini 1193, pontificatus uero domni Celestini III anno III.



CXXIu. Monasterium S. Marie et S. Rumoni Tauistociense tuendum suscipit, et eius bona ac iura confirmat. 
[Mon. Angl., I, 998.]


CeLESTINUS episcopus, seruus seruorum Dei, dilecto filio HERBERTI abbati de Tauistochia, eiusque successoribus regulariter substituendis in perpetuum.

Commisse nobis apostolice sedis auctoritas nos hortatur, ut locis et personis ipsius auxilium deuotione debita implorantibus tuitionis presidium impendere debeamus. Quia, sicut iniusta poscentibus nullus tribuendus est effectus, sic et legitima et iusta desiderantium non est differenda petitio. Eapropter, dilecte in Domino fili Herberti abbas, tuis iustis postulationibus clementer annuimus, et monasterium de Tauistoch quod in honore beate Marie et sancti Rumoni confessoris et sacrosancte Romane  Ecclesie, cuius iuris existit, tutela et proprietate tantum manere censemus, et presentis scripti priuilegio communimus. Statuentes ut quascunque possessiones, quecunque bona, tam ecclesiastica quam mundana, idem monasterium impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis. Deo propitio, poterit adipisci, firma tibi tuisque successoribus et illibata permaneant. In quibus hec propriis duximus exprimenda uocabulis:

Ecclesiam Beate Marie et Sancti Rumoni confessoris de Tauistoch, in qua sedes abbatie existit, cum eadem uilla et mercato eiusdem uille et capellis et omnibus aliis pertinentiis suis. Middelton et ecclesiam  Sancti Constantini confessoris in eadem uilla constructam cum omnibus pertinentiis suis: Hatherlegam cum ecclesia Sancti Ioannis Baptiste in eadem uilla fundata, et omnibus pertinentiis suis; Boryngton cum ecclesia Sancte Trinitatis in eadem uilla sita; Lega et Abbedysham cum ecclesia Sancte Helene ibidem constructa; Werdegete, Ordleg, Auri, Tornebury, Ruaburga et unam domum in ciuitate Exonie; Deuenebury, et ecclesiam Beate Marie ibidem fundatam; Wella, Daggecumba, Plymstok, Raddon, Hundetorre, Odatrew, Sauyok, et ecclesiam Beate Marie ibidem fundatam; Anton cum ecclesiis ibidem fundatis, et pertinentiis suis; Rame, Tregrenon, Penhangar, Talcar, Wulrynton, cum matrice ecclesia Sancti Paterni et capellis eiusdem  uille et omnibus ad eam spectantibus; Oskereuille, Pourton cum omnibus libertatibus et liberis consuetudinibus suis uobis rationabiliter collatis. Infra insulas etiam de Sully, insulam Sancti Nicolai, insulam Sancti Sampsonis, insulam Sancti Elidii, insulam Sancte Theone uirginis, et insulam que Hutho uocatur, cum appendiciis suis, et omnes ecclesias et oratoria, per omnes insulas de Sully constructa cum decimis et obuentionibus et aliis pertinentiis suis; et duas bescatas terre in insula de Aganas, et tres bescatas terre in insula de Ennox. Ecclesiam quoque Sancti Michelis de Rocta cum terris et redditibus suis; eccleciam de Lamberton cum omnibus pertinentiis suis, a domino fundi W.  Giffard in puram et perpetuam eleemosynam uobis et monasterio uestro collatam, et a bone memorie B. Exoniensi episcopo confirmatam, et de uobis ad mandatum de tribus pauperibus quotidie pascendis, et ad alia pietatis opera exsequenda I. quondam Exoniensis episcopi assensu assignatam. Ecclesiam quoque Sancti Petri de Montocranihton cum terra de Nordecumba et aliis pertinentiis suis.

Obeunte uero te Herberto nunc eiusdem loci abbate uel tuorum quolibet successorum, nullus ibi qualibet subceptionis astutia uel uiolentia preponatur, nisi quem fratres communi consilio uel pars consilii sanioris secundum timorem Dei, et sancti Benedicti Regulam, absque ullius contradictione, decreuerint abbatem eligendum. Custodiam etiam  domus uestre, et rerum et possessionum uestrarum dispositionem in manibus uestris, donec uestre prouideatur ecclesie manere censemus. Sepulturam quoque ipsius loci liberam esse decernimus, ut eorum deuotioni et extreme uoluntati qui se illic sepeliri deliberauerint, nisi forte excommunicati uel interdicti sint, nullus obsistat; salua tamen illarum ecclesiarum canonica iustitia a quibus mortuorum corpora assumuntur. Indulgemus etiam ut liceat uobis ecclesias uestras, cum uacauerint, in hospitalitatis usum in domo uestra iugiter obseruande conuertere, idoneos ad eas eligendo capellanos, qui diecesano episcopo presentati eidem de spiritualibus, uobis uero de temporalibus debeant respondere; ita quidem quod episcopus illos repellendi  qui sibi fuerint presentati, nullam prorsus habeat sine causa rationabili potestatem.

Sane noualium uestrorum et eorum que propriis manibus aut sumptibus excolitis siue animalium uestrorum, nullus a uobis decimas exigere aut extorquere presumat, sed potius uobis reseruate in usus hospitalitatis conuertantur.

Decernimus ergo, ut nulli omnino hominum, nec episcopo fas sit prefatum cenobium temere perturbare, aut eius possessiones auferre, uel ablatas retinere, minuere seu quibuslibet uexationibus fatigare; sed omnia integra conseruentur eorum pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate. Si uero aliquod scriptum uel  priuilegium contra hanc libertatem uobis et monasterio uestro a nobis indultam et presentis priuilegii auctoritate confirmatam aliquando apparuerit, eidem libertati nulla ratione preiudicet. Ad indicium autem huius a sede apostolica percepte libertatis, tres aureos pro monasterio Beate Marie et Sancti Rumoni confessoris prelibati nobis nostrisque successoribus annis singulis exsoluetis.

Si qua igitur in futurum ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita. si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata  iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat.

Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et in futura apud districtum iudicem premia eterne pacis inueniant.

Datum Laterani, per manum Aegidii S. Nicolai in Carcere Tulliano diaconi cardinalis, Iu Kal. Iunii, ab Incarnatione Natiuitatis Dominice anno 1193, pontificatus domni nostri Celestini pape III anno tertio.



CXXu. Parthenonis Sixenensis protectionem suscipit, et possessiones ac priuilegia confirmat. 
[BOSIO, Dell'istoria della sacra milit. di Giou., I, 388.]


CeLESTINUS episcopus, seruus seruorum Dei, dilectis in Christo filiabus priorisse, et sororibus de Sixena, tam presentibus quam futuris, regularem uitam profitentibus in p. m.

Prudentibus uirginibus, que sub habitu religionis, accensis lampadibus, iugiter se preparant ire obuiam sponso, apostolica sedes suum debet patrocinium impertiri, ne forte cuiuslibet temeritatis incursus, aut eas a proposito reuocet, aut robur, quod absit! sacre religionis infringat. E propter  dilecte nobis in Christo filie, uestris iustis postulationibus clementer annuimus, et monasterium uestrum, in quo estis diuino obsequio mancipate, sub beati Petri, et nostra protectione suscipimus, et presenti scripto priuilegio communimus; in primis siquidem statuentes, ut ordo canonicus, qui secundum Deum, et beati Augustini Regulam, in eodem loco noscitur institutus, perpetuis ibi temporibus, inuiolabiliter obseruetur. Preterea quascunque possessiones, quecunque bona, idem monasterium iuste, et canonice possidet, aut in futurum, concessione pontificum, largitione regum uel principum, oblatione fidelium, seu aliis iustis modis, Deo propitio, poterit adipisci, firma uobis uestrisque successoribus et illibata permaneant. In  quibus hec propriis duximus exprimenda uocabulis:

uillam, nouam presinenam, senam . . . . . . . . . noualium, uestrisque propriis manibus, uel sumptibus, colitis; siue de nutrimentis animalium uestrorum, nullus a uobis decimam exigere, uel extorquere presumat. Liceat quoque uobis personas liberas, et absolutas, e seculo fugientes ad conuersationem uestram recipere; et eas absque contradictione aliqua retinere. Prohibemus insuper, ut nulli sororum uestrarum, post factam in uestro monasterio professionem, fas sit, absque priorisse licentia, nisi arctioris religionis obtentu, de eo discedere; discedentem uero, absque communium  litterarum cautione, nullus audeat retinere. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce, diuina officia celebrare. Ad hec auctoritate apostolica prohibemus, ut nulli liceat in uos, uel monasterium, sine manifesta et rationabili causa excommunicationis uel interdicti sententiam promulgare. Preterea institutiones a uenerabili fratre nostro Oscen. episcopo, et dilecto filio magistro hospitalis Emposte, et aliis uiris religiosis, de assensu carissime filie nostre Sancie illustris regine Aragonum, in ipso monasterio rationabiliter factas, auctoritate apostolica confirmamus. Obeunte uero te, nunc eiusdem loci priorissa, uel earum aliqua,  que tibi successerit; nulla ibi qualibet subreptionis astutia, seu uiolentia preponatur, nisi quam sorores communi consensu, uel sororum maior pars consilii sanioris, secundum Dei timorem, et beati Augustini Regulam, prouiderint eligendam.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, ablatas retinere, minuere, seu quibuslibet uexationibus perturbare; sed omnia integra conseruentur eorum pro quorum sustentatione concessa sunt, usibus omnino profutura, salua sedis apostolice auctoritate, et magistri hospitalis Emposte debita reuerentia. Si qua igitur in futurum ecclesiastica, secularisue persona, hanc nostre constitutionis paginam sciens contra eam  temere uenire tentauerit; secundo tertioue commonita, talis, nisi reatum suum digna satisfactione correxerit, potestate, honoribusque, ac sui careat dignitate; reumque se diuino iudicio existere, de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus, sit pax Domini nostri Iesu Christi: quatenus et hic fructum bone actionis percipiant, et apud districtum iudicem premia eterne pacis inueniant. Amen.

    Ego Celestinus, catholice Ecclesie episcopus.
    Ego Albinus, Albanensis episcopus.
    Ego Octauianus, Ostien. episcopus.
     Ego Petrus, Portuen. episcopus.
    Ego Pandulphus, basilice XII Apostolorum presbyter card.
    Ego Melior, SS. Ioannis et Pauli tit. Pammachii presbyter card.
    Ego Petrus, presbyter cardinalis tit. Sancte Cecilie.
    Ego Iordanus, presbyter cardinalis tit. Sancte Pudentiane.
    Ego Ioannes, episc. Tuscanen. et uiterb. S. Clementis presb. card.
    Ego Romanus, tit. Sancte Anastasie presbyter card.
    Ego Guido, presb. card. S. Marie trans Tiberim, tit. Calisti.
     Ego Hugo, presbyter card. S. Martini, tit. Equitii.
    Ego Ioannes, tit. S. Stephani in Celio monte presb. card.
    Ego Bran., Sanctorum Cosme et Damiani diaconus card.
    Ego Gregorius, S. Marie in Porticu diaconus cardinalis.
    Ego Gregorius, S. Marie in Aquiro diaconus card.
    Ego Gregorius, S. Georgii ad uelum aureum diaconus card.
    Ego Lotarius, Sanctorum Sergii et Bacchi diaconus cardinalis.
     Ego Nicolaus, S. Marie in Cosmedin diaconus.
    Ego Bobo, Sancti Theodori diaconus cardinalis.


Datum Laterani, per manus Aegidii Sancti Nicolai in Carcere Tulliano diaconi cardinalis, III Nonas. Iunii, Indictione XI, Incarnationis Dominice anno 1193, pontificatus uero domni Celestini pape III anno tertio.



CXXuI. Monasterium de Monte S. Petri  tuendum suscipit et eius bona iuraque confirmat. 
[LACOMBLET., Urk. fur die Gesch., t. I, p. 374.]

CeLESTINUS episcopus, seruus seruorum Dei,  dilectis filiis HERMANNO abbati monasterii de monte S. Petri eiusque fratribus tam presentibus quam futuris regularem uitam professis in perpetuum.

Religiosam uitam eligentibus apostolicum conuenit adesse presidium, ne forte cuiuslibet temeritatis incursus, aut eos a proposito reuocet, aut robur, quod absit! sacre religionis infringat. Eapropter, dilecti in Christo filii, uestris iustis postulationibus clementer annuimus, et prefatum monasterium S Dei genitricis et uirginis Marie in monte S. Petri, in quo diuino mancipati estis obsequio, sub beati Petri et nostra protectione suscipimus, et presentis scripti priuilegio communimus; in primis siquidem statuentes ut ordo monasticus, qui secundum Deum et beati Benedicti Regulam, atque  institutionem Cisterciensium fratrum in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona, idem monasterium impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis, uestrisque successoribus et illibata permaneant. In quibus hec propriis duximus exprimenda uocabulis:

Locum ipsum in quo monasterium uestrum situm est, cum omnibus pertinentiis suis; grangiam que Burge appellatur cum omnibus appendiciis suis,  terras, siluas, et quidquid habetis in territorio Megdenheim, uineas, domos, agros, que habetis Bunne, Zudendorp, Dudensdorp; annuales etiam decimarum uestrarum pensiones a uestris episcopis uobis concessas, archidiaconorum et pastorum illius temporis communi et uoluntario assensu, ratas habemus et confirmamus. Prefatas. uero possessiones cum omnibus pertinentiis suis quas habetis in bosco, in plano, in pratis et pascuis, in aquis et aquarum decursibus, et omnibus aliis libertatibus ad eas pertinentibus uobis liberas confirmamus. Sane laborum uestrorum quos propriis manibus aut sumptibus colitis, tam de terris cultis quam incultis, siue de hortis et uirgultis, et uineis, clausuris, et piscationibus uestris, siue de  nutrimentis animalium uestrorum, nullus a uobis decimas exigere uel extorquere presumat. Liceat quoque uobis clericos uel laicos liberos et absolutos e seculo fugientes ad conuersionem recipere, et eos absque contradictione aliqua retinere. Prohibemus insuper, ut nulli fratrum uestrorum post factam in uestro monasterio professionem, fas sit absque abbatis sui licentia de eodem loco discedere; discedentem uero absque communium litterarum cautione, nullus audeat retinere, quod si quis forte retinere presumpserit, licitum sit uobis in ipsos monachos siue conuersos sententiam regularem proferre. Illud districtius inhibentes, ne terras, seu quodlibet beneficium ecclesie uestre collatum, liceat alicui personaliter dari, siue alio modo alienari,  absque consensu totius capituli, uel maioris partis et sanioris. Si que uero donationes uel alienationes aliter quam dictum est facte fuerint, eas irritas esse censemus. Ad hec etiam prohibemus ne aliquis monachus siue conuersus sub professione domus uestre astrictus, sine consensu et licentia abbatis, et maioris partis capituli uestri pro aliquo fide iubeat, uel ab aliquo pecuniam mutuo accipiat ultra pretium capituli uestri prouidentia constitutum, nisi propter manifestam domus uestre utilitatem, quod si facere presumpserit, non teneatur conuentus pro his aliquatenus respondere. Licitum preterea sit uobis in causis propriis, siue ciuilem siue criminalem contineant questionem, fratrum uestrorum testimoniis uti, ne pro defectu testium,  ius uestrum in aliquo ualeat deperire. Insuper auctoritate apostolica inhibemus ne ullus episcopus uel quelibet alia persona ad synodos uel conuentus forenses uos ire uel iudicio seculari de uestra propria substantia uel possessionibus uestris subiacere compellat, nec ad domos uestras causa ordines celebrandi, causas tractandi, uel aliquos publicos conuentus conuocandi uenire presumat, nec regularem electionem abbatis uestri impediat, aut de instituendo uel remouendo eo qui pro tempore fuerit contra statuta Cisterciensis ordinis se aliquatenus intromittat. Si uero episcopus in cuius parochia domus uestra fundata est, cum humilitate ac deuotione qua conuenit requisitus substitutum abbatem benedicere, et alia que ad officium episcopale  pertinent uobis conferre forte renuerit, licitum sit eidem abbati, si tamen sacerdos fuerit, proprios nouitios benedicere, et alia que ad officium suum pertinent exercere, et uobis omnia ab alio episcopo percipere, que a uestro fuerint indebite denegata. Illud adiicientes ut in recipiendis professionibus, que a benedictis uel benedicendis abbatibus exhibentur, ea sint episcopi forma et expressione contenti, que ab origine ordinis noscitur instituta, ut scilicet abbates ipsi, saluo ordine suo, profiteri debeant, et contra statuta ordinis sui nullam professionem facere compellantur, Pro consecrationibus uero altarium uel ecclesiarum siue pro oleo sancto uel quolibet ecclesiastico sacramento nullus a uobis  sub obtentu consuetudinis uel alio modo quidquam audeat extorquere, sed hec omnia gratis uobis episcopus diecesanus impendat, alioquin liceat uobis quemcunque malueritis catholicum adire antistitem, gratiam et communionem sacrosancte Romane sedis habentem, qui nostra fretus auctoritate uobis quod postulatur impendat. Quod si sedes diecesani episcopi forte uacauerit interim omnia ecclesiastica sacramenta a uicinis episcopis accipere libere et absque contradictione possitis, sic tamen ut ex hoc in posterum propriis episcopis nullum preiudicium generetur. Quia uero interdum proprium episcoporum copiam non habetis, si quem episcopum Romane sedis, ut diximus, communionem habentem, et de quo plenam notitiam habeatis,  per uos transire contigerit, ab illo benedictiones uasorum, et uestium, consecrationes altarium, ordinationes monachorum, auctoritate sedis apostolice recipere ualeatis. Porro si episcopi uel alii ecclesiarum rectores, in monasteria uestra uel personas inibi constitutas, suspensionis, excommunicationis uel interdicti sententiam promulgauerint, siue etiam in mercenarios uiros pro eo quod decimas non soluitis, uel aliqua occasione eorum que ab apostolica benignitate uobis indulta sunt, seu benefactores uestros pro eo quod aliqua uobis beneficia uel obsequia ex caritate prestiterint, uel ad laborandum adiuuerint, in illis diebus in quibus uos laboratis et alii feriantur, eamdem sententiam protulerint, ipsam tanquam contra sedis apostolice  indulta prolatam decernimus irritandam, nec littere ulle firmitatem habeant, quas tacito nomine Cisterciensis ordinis, et contra tenorem apostolicorum priuilegiorum constiterint impetrari. Paci quoque et tranquillitati uestre paterna in posterum sollicitudine prouidere uolentes, auctoritate apostolica prohibemus, ut infra clausuras locorum seu grangiarum uestrarum nullus rapinam seu furtum facere, ignem apponere, sanguinem fundere, hominem temere capere uel interficere, seu uiolentiam audeat exercere. Preterea omnes libertates et immunitates, a predecessoribus nostris Romanis pontificibus ordini uestro concessas, nec non libertates, et exemptiones secularium exactionum a regibus et principibus uel aliis fidelibus rationabiliter uobis  indultas, auctoritate apostolica confirmamus, et presentis scripti priuilegio communimus.

Decernimus ergo, etc.

    Ego Celestinus, catholice Ecclesie episcopus.
    Ego Albinus, Albanensis episcopus.
    Ego Octauianus, Ostiensis et uelletrensis episcopus.
    Ego Ioannes, Prenestinus episcopus.
    Ego Petrus, Portuensis et S. Rufine episcopus.
    Ego Pandulfus, basilice XII Apostolorum presbyter cardinalis.
    Ego Melior, SS. Ioannis et Pauli presbyter card tit. Pammachii.
    Ego Petrus, tit. Sancte Cecilie presbyter cardinalis.
     Ego Iordanus, presbyter cardinalis S. Pudentiane tit. Pastoris.
    Ego Romanus, tit. S. Anastasie presbyter cardinalis.
    Ego Guido, presbyter cardinalis S. Marie trans Tiberim tit. Calisti.
    Ego Ioannes, tit. S. Stephani in Celio monte presbyter cardinalis.
    Ego Soffredus, tit. S. Praxedis presbyter cardinalis.
    Ego Bernardus, S. Petri ad uincula presbyter card. tit. Eudoxie.
    Ego Gratianus, SS. Cosme et Damiani diaconus cardinalis.
     Ego Gregorius, S. Marie in Porticu diaconus cardinalis.
    Ego Gregorius, S. Marie in Aquiro diaconus cardinalis.
    Ego Gregorius, S. Georgii ad uelum aureum diaconus cardinalis.
    Ego Lotarius, SS. Sergii et Bacchi diaconus cardinalis.
    Ego Petrus, S. Marie in uia Lata diaconus cardinalis.


Datum Laterani, per manum Aegidii S. Nicolai in Carcere Tulliano diaconi cardinalis, Iu Idus Iunii, indictione XI, Incarnationis Dominice anno 1193, pontificatus uero domni Celestini pape III anno tertio.



CXXuII. Walterii archiepiscopi Rothomagensis questionibus respondet de appellationibus, etc 
[MANSI, Concil., XXI, 630.]


Prudentiam tuam , et actor  super reconuentione appellationis re interponit, appellationi sit huiusmodi deferendum. Nos uero ita sentimus, quod cum in hoc actoris, et rei una sit causa, et eadem eodem iure circa remedium appellationis uti debet uterque. : ideo, sicut desiderant  ut sibi iuxta respondeant mandatoris iustitia fiat, appellatione remota; ita debet, et eadem ratione se reconuenienti in sua iustitia respondere.

Secundo requiris cum pluribus articulis in una commissione positis in uno tantum contingit, appellatione remota, expresse uetari, utrum appellatio teneat si super aliis fuerit appellatum. In hoc taliter respondemus, quod cum secundum beatum Gregorium uerba intentioni deseruiunt, et sit nostra intentio, ut de omnibus articulis, qui in commissione nostra ponuntur iustitia non opposita, appellatio suum sortiatur effectum, in omnibus intelligitur appellatio interdicta. Nihil enim interest utrum primo an medio, licet etiam in fine inhibeatur appellatio, cum sicut nos docent utriusque iuris argumenta  expressa, et ea que in principio rescriptorum ad medium, et ad finem atque principium, et que in fine ad principium atque medium sepe numero reuerti contingit.

Tertio postulas edoceri cum aliquis iudicem tanquam suspectum recusat, an causam suspicionis debeat allegare, et causam, nisi manifesta sit coram eodem iudice probare teneatur utrum etiam iudex possit in ipso negotio procedere, si ille qui suspicionem obiicit, causam eius non uelit, uel non ualet iure probare. In hoc nimirum tale duximus consultationi uestre dare responsum, quod cum aliquis iudicem se suspectum habere proponit suspicionis causam coram eodem iudice allegare tenetur, ne possit alias quodlibet pro sue uoluntatis arbitrio,  quorumlibet iudicium frustratorie declinare; sed partes, ut in aliquem iudicem, uel aliquos non ualde remotos conueniant per eumdem iudicem, qui nominatur suspectus debent cogi, coram quo licet quibus si causa suspicionis intra competentem terminum probata non fuerit, tunc demum auctoritate sua utetur, quod si coram ipsis, in quo conuenitur euidens fuerit suspicionis causa probata, iudex recusatus a cause cognitione supersedere tenebitur. Ipsa namque ratio dictat, et plurimi probatur exemplis, quod suspecti, et inimici iudices esse non debeant, cum sicut decretale prohibet institutum nichil gratius et amabilius quis dare ualeat inimico, quam si ea ad impetendum commisit, quem ledere et damnificare intendit.

 

Quinto igitur loco supplicas informari utrum cum tribus, uel pluribus causa committitur, ita ut si omnes interesse nequiuerint, duo nichilominus exsequuntur; si a duobus reus tantum fuerit conuocatus, uenire necessario teneatur, et si citatus fuerit , seu pluribus coram duobus apparuerit, tertio autem ulteriori nec uenire, ne se  per litteras excusante, ut solet fieri, an duo presentes in causam possint procedere, et eam diffinire et fine canonico terminare. Nostra in hoc casu talis existit responsio, quod cum aliquis delegatorum iudicum per certum nuntium, uel excusationem litteratorie destinatam non ostendit, se interesse non posse, licet alias de eodem canonice constare nequiuerit, residui ad cause cognitionem procedere non debent, et qui sic processerint nichil egisse reputabuntur; illa quippe fuit antiqua sedis apostolice prouisio, ut huiusmodi cognitiones, et decisiones duobus quam uni, tribus quam duobus libentius delegaret, cum sicut sacri canones attestantur integrum sit iudicium, quod plurimorum sententiis confirmatur; mandati siquidem fines excedere probaretur,  si quis citra formam accepti rescripti presumeret iudicare.

Adiicimus quod ubi fuerit in commissione appositum, ut si omnes interesse nequiuerint, duo in. ex. et si aliquis ex ipsis cum possit, noluerit interesse, duo nichilominus in causa procedant, licet ille tertius grauissime sit arguendus pro eo quod mandatum apostolicum exsequi subterfugit aut contempsit. Idem per omnia dicemus cum causa committitur duobus, eo apposito; quod si omnes interesse non possint, alter nichilominus exsequatur.

Sexta nobis proposita ex parte tua questio continebat quod cum aliquibus iudicibus causa committitur, et quandoque contingit, quod reus actori obiicit, quod stare non potest iudicio, utpote uinculo  excommunicationis astrictus, si reus non uelit eum statim excommunicatum probare, si non possit an actor nichilominus debeat audiri, donec super eo quod ei obiicitur, rei ueritas fuerit denudata. Hanc dubitationem taliter amouemus, quod si ille qui tale quod obiicit statim uel intra terminum competentem non probauerit legitime quod intendit, actori permitti debet ut sine offendiculo quolibet audiatur. Ceterum si uelle ex confessione actoris, uel alio quolibet legitimo modo constiterit actorem esse uinculo excommunicationis astrictum, a iudicibus delegatis secundum formam Ecclesie ualet absolui ita tamen, ut si propter aliam iustam causam, et euidenter ab ordinario iudice, uel delegato fuerit  excommunicatus, ad excommunicatorem mitti debeat absoluendus; qui si malitiam adhibuerit, delegati iudices id ritu ecclesiastico libere prosequuntur; dummodo non tale genus sit illius excommunicationis cuius absolutio sedi apostolice reseruatur. Explorati iuris quidem existit ut delegatis iudicibus, quibus principale, et accessorium committitur. Si uero ab eis iudicibus fuerit absolutus prestito scilicet iuramento quod stabit mandato Ecclesie.

Rursus interrogas an coram illis delegatis iudicibus, uel coram ordinario, a quo est excommunicatus, teneatur super eadem causa, pro qua fuit uinculo excommunicationis innodatus respondere, et quorum debeat stare mandato. In quo quidem casu taliter respondemus, quod coram ipsis excommunicatoribus  super illa causa pro qua excommunicatus fuit stare debeat, et eorum seruare mandatum, nisi specialiter illud negotium a sede apostolica fuerit alii delegatum qui excommunicatores si malitiose distulerint, tunc delegati eamdem iurisdictionem quam in principali et in accessorio exercebunt.

Datum Laterani, Xu Kal. Iulii, pontificatus nostri anno III.



CXXuIII. Hospitatis ante maiorem ecclesiam Senensis iura confirmat. 
[MURATORI, Antiq. Ital., Iu, 585.]

CeLESTINUS episcopus, seruus seruorum Dei,  dilectis filiis INCONTRATO, et fratribus hospitalis ante maiorem Senarum ecclesiam positi, salutem et apostolicam benedictionem.

In eo sumus loco, licet immeriti constituti, ut deuotionem fidelium de bono debeamus in melius monitis et hortationibus in Domino roborare, et eorum iustis desideriis et petitionibus nostri apostolatus fauorem benignius impertiri. Sane quia Senenses canonici possessiones ipsius hospitalis ex maiori parte pro sue uoluntatis arbitrio, sicut dicitur, inutiliter alienarunt, et ad hoc zelo cupiditatis inducti ipsum opus pietatis a uobis et aliis in Domino laudabiliter et moderate confectum in eleemosynis et aliis beneficiis, que illic, largiente Domino, conferuntur, molestare et instrumentum  compositionis de utriusque partis consensu editum et approbatum infringere, et uos nituntur eorum obedientie subiugare: uestri, et ipsius hospitalis indemnitati uolentes nunc et in posterum prouidere, presenti uobis pagina duximus indulgendum, quatenus canonicis ipsis uel eorum successoribus, uos uel successores uestri, saluo tenore instrumenti per manus Raymundi iudicis, et notarii Senensis confecti, et ab utraque parte recepti et approbati, in nullo teneamini quomodolibet respondere. Quod utique, sicut rationabiliter factum est, et ab utraque parte approbatum atque receptum, ratum et firmum habentes, uobis et successoribus uestris, decedente ipsius hospitalis  rectore, idoneam ibi personam eligendi et instituendi, sublato appellationis et contradictionis obstaculo, plenam concedimus potestatem, qui secundum Deum fratribus preesse debeat, et receptioni et sustentationi peregrinorum et pauperum, et commisse sibi domus meliorationi intendere nouerit, et ipsam piis studiis et bonis actibus ampliare. Nulli ergo omnino hominum liceat hanc paginam indulgentie nostre infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum.

Datum Laterani, Xu Kalendas Iulii, pontificatus nostri anno tertio.



CXXIX Boleslai episcopi uacensis constitutionem, approbante Iobo archiepiscopo Strigoniensi factam, de synodo quotannis die Natiuitatis B. Marie  celebranda confirmat. 
[FÉIER, Cod. diplom. Hung., II, 290.]





CXXX. Ecclesiam Melphiensem, petente Guillelmo episcopo, tuendam suscipit et eius bona iuraque confirmat. 
[UGHELLI, Italia sacra, I, 925.]

CeLESTINUS episcopus, seruus seruorum Dei, uenerabili fratri GUILLELMO Melphien. episcopo, eiusque successoribus canonice substituendis in  perpetuum.

In apostolice sedis specula, disponente Domino, constitutus, fratres nostros episcopos tam uicinos, quam longe positos fraterna debemus caritate diligere, et eorum quieti et tranquillitati salubriter, auxiliante Domino, prouidere. Eapropter, uener. in Christo frater, tuis iustis postulationibus clementius annuentes Melphien. Ecclesiam, cui, auctore Domino, preesse dignosceris sub B. Petri, et nostra protectione suscipimus, et presenti scripto priuilegio communimus, statuentes, ut quascunque possessiones, quecunque bona eadem Ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium,  seu aliis iustis modis, prestante Domino, poterit adipisci, firma tibi tuisque successoribus et illibata permaneant. Ad exemplar quoque predecessorum nostrorum Paschalis, et Alexandri Romanorum pontificum apostolica auctoritate sancimus, ne in Lauellano oppido, quod Melphie proximum est, ullo deinceps tempore episcopalis cathedra statuatur, sicut est hactenus obseruatum, ipsum uero oppidum cum pertinentiis suis, et finibus, tibi tuisque cathedraticis successoribus perpetuo regendum, et episcopali iure tenendum, disponendumque firmamus. Preterea uillam Salsule, Gaudianam et possessiones S. Ioannis de Iliceto ita semper in propria Melphien. Ecclesie possessione  permanere censemus, sicut a bon. mem. duce Rogerio suis temporibus tradite, et chirographo suo confirmate sunt, hoc ipsum de Iudeorum censu, balnearum redditu uillanorum, uectigalibus, molendinis, uineis, agris, ceterisue rebus, quas intra, uel extra ciuitatem Melphien. idem dux Ecclesie uestre contulit presentis priuilegii pagina constituimus. Porro in legitimum sempiternum sancimus, ut quicunque deinceps episcopi in Melphien. Ecclesiam, Deo auctore successerint, ab apostolice sedis pontifice consecrationis gratiam sortiantur.

Decernimus ergo, ut nulli omnino hominum  liceat predictam Ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed illibata omnia, et integra conseruentur eorum, pro quorum gubernatione, et sustentatione concessa sunt, usibus omnimodis profutura, salua sedis apostolice auctoritate. Si qua igitur in futurum ecclesiastica secularisue persona hanc nostram constitutionis paginam sciens, contra eam temere uenire tentauerit, secundo tertioue commonita. nisi reatum suum digna satisfactione emendarit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sanctissimo corpore et sanguine Dei et Domini Redemptoris nostri Iesu Christi aliena  fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

Datum Laterani, per manum Aegidii S. Nicolai in Carcere Tulliano diac. card., III Kalendas Iulii, ind. XII, Incarn. Dom. anno 1193, pontificatus uero D. Celestini pape III anno III.



CXXXI. Ecclesie Balneensis possessiones et priuilegia confirmat. 
[MITTARELLI, Annal. Camaldul., Iu, App., p. 187.]

 CeLESTINUS episcopus, seruus seruorum Dei, dilectis filiis AUGUSTINO archipresbytero ecclesie Balneensis eiusque fratribus, tam presentibus quam futuris, religiosam uitam professis in perpetuum.

Officii nostri nos admonet et inuitat auctoritas, etc. Confirmat Celestinus Balneensi ecclesie ea que predecessores sui Innocentius anno 1136, Adrianus Iu 1156, et Alexander III circa annum 1181, eidem ecclesie concesserant, ut in bullis iam relatis  .

    Ego Celestinus, catholice Ecclesie episcopus.
    Ego Albinus, Albanensis episcopus.
    Ego Octauianus, Ostiensis et uelletrensis episcopus.
     Ego Ioannes, Prenestinus episcopus.
    Ego Petrus, Portuensis et S. Rufine episcopus.
    Ego Pandulfus, basilice XII Apostolorum presb. card.
    Ego Petrus, tit. S. Cecilie presb. card.
    Ego Ioannes, tit. S. Clementis Tuscan. episcopus.
    Ego Romanus, tit. S. Anastasie presb. card.
    Ego Guido, presb. card. S. Marie trans Tiberim tit. Calisti.
    Ego Hugo, presb. card. S. Martini tit. Equitii.
    Ego Ioannes, tit. S. Stephani in monte Celio presb. card.
     Ego Cynthius, tit. S. Laurentii in Lucina presb. card.
    Ego Bernardus, S. Petri ad uincula presb. card. tit. Eudoxie.
    Ego Ioannes, presb. card. tit. S. Prisce.
    Ego Gregorius, S. Marie in Porticu diac. card.
    Ego Gregorius, S. Marie in Aquiro diac. card.
    Ego Lotharius, SS. Sergii et Bacchi diac. card.
    Ego Bobo, S. Theodori diac. card.
    Ego Petrus, S. Marie in uia Lata diac. card.
    Ego Cencius, S. Lucie in Horthea diac. card.


Datum Laterani, per manum Aegidii S. Nicolai in Carcere Tulliano diac. cardinalis, uIII Kalend. Augusti, indictione XI, Incarnationis Dominice  anno 1193, pontificatus uero domini Celestini pape III anno tertio.



CXXXII. Diecesis Theanensis fines, episcoporum possessiones et priuilegia, petente Theodino episcopo, confirmat. 
[UGHELLI, Italia sacra, uI, 557.]

CeLESTINUS episcopus, seruus seruorum Dei, uenerabili fratri THEODINO Theanensi episcopo, eiusque successoribus canonice substituendis in perpetuum.

In eminenti apostolice sedis specula, disponente Domino, licet immeriti constituti, fratres nostros  episcopos tam uicinos quam longe positos fraterna debemus caritate diligere, et eorum quieti et tranquillitati salubriter, auxiliante Domino, prouidere. Eapropter, uenerabilis in Christo fr. Theodine episcope, tuis iustis postulationibus annuentes ad instar predecessorum nostrorum fel. record. Paschalis, Adriani, Alexandri, Lucii et Clementis Romanorum pontificum presentis scripti auctoritate sancimus, ut uniuersi parochie fines, sicut a Ioannis recol. me. XuIII pape priuilegio, quod Sandrario episcopo indultum est, determinati esse noscuntur, ita omnino integri tam tibi quam tuis successoribus perpetuo conseruentur, scilicet a primo latere, sicut ingreditur aqua de Sexto fluuium uulturnum, et sicut ipse fluuius descendit usque ad montem  Anezone, et quomodo ascendit terra ipsius montis, et exit in finem de Melanico; a secundo latere, quomodo uadit terra de monte, qui dicitur Petra Molaria, et de monte Maione, et descendit in Decempondera, et uadit in stafilum, et descendit . . . . de scabello, et in ipsa rigazo mittit in Sagonem, sicut idem Sagon uadit in locum, qui dicitur Balurum, ubi se coniungere uidetur Riui, qui dicitur Porti; a tertio latere, quando ascenditur sursum per ipsum riuum usque in pontem de Censano, et. reuoluit per solium inuadit in Pontem fractum, et ascendit in uallonem et progreditur in Cartelera, et exit in uadum, qui dicitur Area, et ascendit in Castellucum, et ex inde pergit in rigaginem, que ducit iuxta ecclesiam S. Marie, que est in Baloneo maiore,  et ipsa rigago mittit in flumine de Gauigliano; a quarto latere est idem fluuius, et aqua, que dicitur Branta, et uadit in Silicum, deinde pergit in furcam S. Martini, et exinde uadit per ipsos montes, et descendit per uallem de Almagno in supradicta aqua de Sexto, intra quos fines Theanensis ciuitas, et castella continentur hec, Petra Molaria, Rocca Romana, Riardus, castrum S. Felicis Saianum, castrum quod nominatur Petra Marzana, Bairanum, Pensine, Presentianum, Minianum, Caminum, Casale Caspuli, Rocca Banterani, Cucuruzium, Mertula, Gallucium, Rocca S. Crucis. . . . terra Marzanellum, Caianum, Colonia S. Ioannis, inclusas seu alia nonnulla, monasteria quoque, seu ecclesie clericorum seu monachorum. Preterea  quascunque possessiones, quecunque bona ipsa Theanensis Ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma tibi, tuisque successoribus, et illibata permaneant. Porro eiusdem episcopatus clericos cuiuscunque ordinis sint, et laicorum potestate subtractos sub tuo iure precipimus permanere adhuc, cum iampridem inter bon. mem. Petrum predecessorem tuum, et clericos Minianenses super solutionem cathedratici questio mota fuisset, tandem fel. rec. Lucius papa predecessor noster tunc tit. S. Praxedis presb. et Ioannes SS.  Sergii et Bacchi diaconi cardinales ex delegatione Romani pontificis recognouerunt de causa, et receptis idoneis testibus, quod predecessores eiusdem episcopi a singulis presbyteris Minianen. duodecim denarios per quadraginta annos nomine cathedratici percepisset, et plurium assertione comperto, quod huiusmodi consuetudo in Capuane et Beneuentane, et aliis circumadiacentibus prouinciis seruaretur cathedraticum ipsum sibi, et successoribus suis a sacerdotibus prescripti castri secundum consuetudinem soluendum, quam utique sententiam, sicut ab eodem Lucio predicto cardinale prolata, et sancte mem. Adriano, et dicto Lucio, atque Clemente predecessoribus nostris Romanis pontificibus noscitur confirmata futuris  censemus manere temporibus illibata. Preterea libertates, et immunitates a dilecto filio nobili uiro Gimundo de Rocca Romana Theanensis Ecclesie rationabiliter concessas, sicut in scripto authentico confecto plenius continetur, ratas et eas futuris temporibus illibatas, ad maiorem uero firmitatem scriptum illud de uerbo ad uerbum huic presenti pagine iussimus inserendum, quod sic se habet:

»In nomine Domini nostri Iesu Christi. Amen. Incarn. eius 1189, et 23 anno regni domini nostri secundi Guillelmi Dei gratia magnifici regis, mense Februarii, indict. uII, honori S. matris Ecclesie, eiusque iuri quisque Christianus tanto propensius debet insistere, quanto in ipsius utero renascendi  sumit initium, et per eam uite perpetue prestolatur euentum, id est quod nos Guimundus de Rocca Romana notum fieri uolumus tam presentibus quam absentibus, quod cum multiplices et uarie questiones et super distinctis capitulis inter dominum Petrum uenerabilem in Christo Patrem nostrum Theanensem episcopum pro parte Ecclesie sue et. . . . uerterentur, tandem per communium amicorum colloquia ad pacis unitatem, et concordiam studuimus peruenire: asserebat enim idem uenerabilis episcopus presbyteros et clericos in terra nostra habitantes a nobis et baliuis nostris frequenter grauari et opprimi in illicitis et iniustis exactionibus, et in tollagiis animalium suorum: de tertia quoque parte decime de demanii nostri questionem  mouebat idem dominus episcopus, quod non permittebamus eum habere integre et quiete sicut Pater noster dominus Andreas bon. mem. olim Rocce Romane dominus Ecclesie sue concesserat. Querebatur insuper quod non permitteremus eum uti ecclesia S. Ioannis in Clusas, secundum tenorem priuilegii sui, quod remissum est Theanensi Ecclesie per prenominatum dominum Andream Patrem nostrum. Nos itaque ad bonum pacis et concordie plenitudinem reformari cupientes, habito amicorum et quorumdam fidelium nostrorum consilio, simulque pro animarum aui et genitoris nostri salute, atque pro redemptione peccatorum nostrorum in presentia Nicolai Theanensis  iudicis, et Petri notarii, aliorumque subscriptorum testium, ad hanc super predictis capitulis concordiam et pactionem studuimus peruenire. Concedimus namque et perpetua stabilitate firmamus, ut presbyteri et clerici in terra nostra habitantes, qui patrimonium, uel tenimentum laicale a nobis non habent, a nobis, uel a baliuis nostris nullam in personis, uel rebus suis molestiam patiantur, sed ab eis adiutorium exigatur; sed si forte nobis ex gratia aliquid largiri uoluerint, libere et absque inquietatione animi Deo et Ecclesie seruire permittantur. Si uero aliqui sint, qui patrimonium aut tenimentum a nobis habeant, secundum quod exigimus a fratribus eorum, uel pro iuribus patrimonii seu tenimenti ab eis adiutorium  exigatur. Si quis uero clericorum uel sacerdotum criminaliter uel ciuiliter, seu de rebus ecclesiasticis amissarum, uel conuentus ab episcopo, uel ab alio apud episcopum fuerint, episcopi et capituli Theanensis omnis examinatio, iudicium et castigatio. Si uero clericus aliquis, uel laicus aliquem sacerdotum, uel clericorum de terra nostra apud archiepiscopum, qui in terra nostra per episcopum erit constitutus uel amicabiliter apud syndicum congregationis nostre terre conuenire uoluerit, si ibi potuerit diffiniri, libere erit, si autem per eos terminari nequiuerit, et per alterutram partem ad maiorem ecclesiam fuerit appellatum, siue sententia fuerit retractanda ad cognitionem maioris ecclesie referatur, in iis autem omnibus, neque nos, neque  baliui nostri in iudiciis, seu cercitionibus clericorum, aut sacerdotum nullatenus nos intermittemus. Clericos uero et sacerdotes terre nostre cum processione solemni in festo S. Ioannis ante portam Latinam non solum accedere ad maiorem ecclesiam permittemus; uerum etiam uenire nolentes districtione plenissima compellemus. Preterea laicos homines, et fideles Theanensis Ecclesie in casali Anguillari, et Scarpato seu in aliis adiacentibus locis habitantes, nullis oppressionibus, nullis grauaminibus, nullis exactionibus aliquo modo fatigabimus, aut fatigare faciemus secundum dominium eorum cercebo, et iudicabo, libera sit Theanensis Ecclesie eius rectorum; et si intestati decesserint, possessiones et bona eorum libere et absque  conditione ad Theanensem Ecclesiam deuoluantur. Animalia quoque et bona eorum non capiemus, non capi faciemus, neque nos, neque baliui nostri de eis, uel de rebus eorum aliquatenus nos intermittemus, hoc excepto, quod in Pascha et in Natiuitate Domini in uexeniis secundum quod facere antecessoribus nostris consueuerunt, uisitabunt, pro eo quod ipsi et ecclesie eorum securitatem habent in terra nostra, et commodum inde recipiunt in pascuis, lignis et aquis sicut alii homines de terra nostra; si uero in ultima uoluntate affectu supreme uoluntatis de rebus mobilibus nos amplecti aliquis eorum uoluerit, nobis aliquid relinquendo, liberum eis sit nobis sicut cuilibet alio extraneo relinquere secundum coactionem causam  nostram, uel baliuorum nostrorum; tertiam uero partem decime demanii nostri libere et absolute concedimus Theanensi Ecclesie habendam, secundum quod dominus Andreas pater noster eidem Ecclesie concessit. Postremo ecclesie S. Ioannis ad clusas sedum tenorem priuilegii a Patre nostro eidem Ecclesie collati libere et absolute dimittimus, saluo quod Bonus homo canonicus, qui ex concessione memorati episcopi eamdem ecclesiam est adeptus in uita sua pacifice et quiete possideat, et anniuersaria secundum tenorem priuilegii nostri a canonicis predicte Ecclesie fiant. Predicto autem Bono homine defuncto, episcopus in demanio ecclesiam ipsam habeat, eumque libere, et sine contradictione possideat. Hanc autem nostram concessionem et  super predictis capitulis, seu constitutionibus, ordinatione, et compositione in manibus tuis, domine uenerabilis Pater, domine Theanensis episcope, pro parte et uice Ecclesie tue in presentia memorati iudicis, et notarii, et subscriptorum testium per traditionem confirmamus, obligantes nos et nostros heredes uobis qui supra uenerabili episcopo pro parte, et uice iam dicte Ecclesie contra hanc nostram concordiam, pactionem atque concessionem nullo tempore uenire. Nam si nos, qui supra Guimundus, uel nostri heredes, uel aliquis pro parte et uice nostra hoc scriptum de hoc quod continet per qualecunque incendium dirumpere, uel remouere, seu reformare consenserimus, aut in quauis parte refutare tentauerimus,  centum bizantios aureos pene nos et heredes nostros uobis qui supra uenerabili Theanensi episcopo, eiusque successoribus et parte iam dicte Ecclesie componere obligauimus, et omnia supradicta complere: et hec charta de hoc quod continet firma et stabilis permaneat semper, et de his omnibus complendis . . . nostro uobis qui supra uenerabili Theanensi episcopo dedimus, et fideiussores inde posuimus per conuenientiam, nos ipsos unde, si necesse fuerit, ad pignorandum obligauimus nos et nostros heredes uobis, uestrisque successoribus, et partem dicte Ecclesie de rebus nostris mobilibus, et immobilibus pignorari licita et illicita usque ad legem, et taliter nos qui supra Guimundus de Rocca Romana, qualiter nobis actum  et congruum fuit qui supra uenerabili Patri Petro Theanensi episcopo pro parte et uice memorate Ecclesie Theanensis notificemus, et te Petrum notarium, qui interfuisti scribere rogauimus. Scripsi ego Petrus notarius, et interfui in territorio Theanensi, ubi dicitur uerclanicum.«

Decernimus ergo, ut nulli omnino hominum liceat prefatam Ecclesiam temere perturbare, uel eius possessiones auferre, uel ablatas retinere, minuere seu quibuslibet uexationibus fatigare, sed omnia illibata et integra conseruentur eorum, pro quorum gubernatione et sustentatione concessa sunt usibus omnimodo profutura, salua sedis apostolice auctoritate. Si qua igitur in futurum ecclesiastica, secularisue persona hanc nostre  constitutionis paginam sciens, contra eam temere uenire tentauerit, secundo tertioue monita, nisi presumptionem suam congrua satisfactione correxerit, potestatis honorisue sui dignitate careat, reamque se diuino iudicio exsistere, de perpetrata iniquitate cognoscat, a sanctissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructus bone actionis percipiant, et apud districtum iudicem premia eterne pacis inueniant. Amen.

    Ego Celestinus, catholice Ecclesie episcopus.
    Ego Octauianus, Ostien. et uelitrensis episcopus.
    Ego Petrus Portuensis et S. Rufine episcopus.
     Ego Pandulphus, basilice XII Apostolorum presb. cardinalis.
    Ego Ioannes, tit. S. Clementis card. Tusculanus episcopus.
    Ego Io. Felix, presb. card. tit. S. Susanne.
    Ego Romanus, tit. S. Anastasie presb. card.
    Ego Guido, presb. card. tit. S. Marie trans Tiberim.
    Ego Hugo presb. card. tit. SS. Siluestri et Martini tit. Equitii.
    Ego Gregorius, tit. S. Marie in Porticu diaconus.
    Ego Gregorius, S. Marie in Aquiro diac. cardinalis.
     Ego Gregorius, S. Georgii ad uelum aureum diac. card.
    Ego Lotharius, SS. Sergii et Bacchi diac. card.
    Ego Nicolaus, S. Marie in Cosmedin diac. card.


Datum Laterani, per manum Aegidii S. Nicolai in Carcere Tulliano diac. card., III Kal. Octobris, ind. XII, Incarn. Dominice anno 1193, pontificatus uero domini Celestini pape III anno tertio.



CXXXIII. Abbati et conuentui uallumbrosano significat, Ioannem Galbertum, congregationis uallumbrosane institutorem, petente abbate et conuentu Passinianensi in sanctorum numero relatum esse. 
[Acta Sanctorum, Iul. t. III, 338.]

CeLESTINUS episcopus, seruus seruorum Dei, dilectis  filiis abbati et conuentui uallis-Umbrose, salutem et apostolicam benedictionem.

Gloriosus Deus in sanctis suis, et in maiestate mirabilis ministros suos qui sibi ueraciter et sincere ministrant, non solum immarcescibili brauio et eterno remunerat, uerum etiam in presenti uita per exhibitionem plurium miraculorum commendabiles reddit, et, secundum propheticum uerbum, eos facit in eterna esse memoria, et ab omnibus celebriter uenerari. Nec enim quisquam catholicus ambigit, cum et hoc Scriptura sacra testetur, quod in sanctis laudatur Dominus, et qui honorat eos ipsum Dominum prorsus honorat, ipso attestante qui dicit: »Qui uos honorat me honorat, et qui uos recipit me recipit .« Et item:  »Quod uni ex meis minimis fecistis, mihi fecistis .« Et quidem rationi consentaneum esse probatur, ut quandoquidem omnipotens Pater Filii sui coheredes eo quo ipsum honore uoluit insigniri, ipso orante et dicente: »uolo, Pater, ut ubi ego sum, illic sit et minister meus .« Et rursum: »Si quis mihi ministrauerit, honorificabit eum Pater meus, qui in celis est ;« homines qui ex lutea materia sunt, ipsius memoriam celebrent et uenerentur in terris, cuius nomen creditur scriptum esse in celis.

Hac nimirum consideratione inducti, cum preces dilectorum filiorum nostrorum Georgii abbatis et conuentus Passinianensis monasterii, uestrumque testimonium recepissemus et litteras, ut inclyte  recordationis Ioannem, quondam abbatem, uallis-Umbrosane congregationis institutorem, qui Creatoris sui seruus prudens exstitit et fidelis, et familie sibi commisse in tempore tritici mensuram impendit; et quem, quia fuit super pauca fidelis, post obitum suum super multa Dominus ipse constituit, et multis miraculorum priuilegiis insigniuit, istis etiam temporibus, ut dicitur, incessanter illustrat, sanctorum catalogo annumerare et consociare uellemus. uisum itaque est nobis, et communi consilio fratrum insedit, et uicinorum episcoporum et aliorum prelatorum Ecclesie, deberemus de conuersatione eiusdem boni uiri et miraculis testimonia prestolari.

 Demum uero cum episcoporum, abbatum, priorum, archidiaconorum, plebanorum prepositorum, ecclesiasticorum et monasticorum conuentuum atque aliorum super eiusdem ministri Iesu Christi uita et conuersatione atque miraculis recepissemus testimonia et preces super canonizando eodem, fratrum nostrorum conuenientia requisita et habita, referentes gratias Creatori, qui Ecclesiam suam semper noua prole multiplicat, et tam rosarum quam liliorum flore decorat, prenominatum beatum Ioannem canonizauimus, et numero confessorum Christi decreuimus adiungendum. Confessorum omnium Regem prece humili deposcentes ut eiusdem confessoris, qui sibi propter lucidas et conspicuas placuit actiones, precibus et meritis  recolendis, ab instantibus periculis eruamur, et in nostris necessitatibus ipsius patrimonium sentiamus.

uestre itaque deuotioni per apostolica scripta mandamus atque precipimus, quatenus de tanti patroni suffragio, quem genuit et nutriuit ipsa Italia, spiritualiter gratulemini, et eius memoriam certo die inter alios confessores ueneratione celebri recolatis, ipsius festiuitatem colere studeatis, in eo diuinam omnipotentiam exaltantes. Si enim, attestante uoce Dominica, Deum diligere comprobatur qui mandata eius obseruat, a fructibus prenominati sancti uiri cognoscitur, quod apud Deum possit et debeat efficaciter exaudiri; qui euangelice predicationis non surdus auditor, mundi gaudia, tanquam  stercora reputans, dereliquit, et sequens Christi uestigia non solum in uestro monasterio monasticam religionem instituit, uerum etiam septem monasteria fabricauit, et ad ultimum Passinianense monasterium reparans, in eo presentem uitam laudabili decessu finiuit. Illud tamen inter eius miracula primum et precipuum inuenitur, quod pro quodam opere misericordie cuidam in se delinquenti, ante ipsum in modum crucis prostrato, prouide et clementer exhibito, imago Crucifixi ei adhuc in seculari militia existenti, caput dicitur inclinasse.

Datum Laterani, II Nonas Octobris, pontificatus nostri anno tertio.



CXXXIu. Ecclesie S. Ioannis Calcinaiensis protectionem suscipit et possessiones iuraque confirmat. 
[MURATORI, Antiq. Ital., III, 1179.]


CeLESTINUS episcopus, seruus seruorum Dei, dilecto filio GUIDONI, ecclesie Sancti Ioannis de Calcinaia plebano, eiusque successoribus canonice instituendis in perpetuum.

Quoties illud a nobis petitur quod religioni et honestati conuenire dignoscitur, animo nos decet libenti concedere, et petentium desideriis congruum impertiri consensum. Eapropter, dilecte in Domino fili Guido plebane, tuis iustis postulationibus clementer annuimus, et ad exemplar felicis memorie Adriani et Alexandri Romanorum pontificum predecessorum  nostrorum prefatam ecclesiam, cui Deo auctore preesse dignosceris, sub beati Petri et nostra protectione suscipimus, et presentis scripti priuilegio communimus, statuentes ut quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma tibi tuisque successoribus et illibata permaneant. In quibus hec propriis duximus exprimenda uocabulis:

Ecclesias Sancte Marie, et Sancti Michelis de Monteclo, ecclesiam Sancti Leonardi de Cerbaria et ecclesiam Sancti Prosperi in Blentina, ecclesiam Sancti Petri de Curte et Sancti Iusti, ecclesiam  Sancti Andree de Sala, et parochiam de Bassiliano: ecclesiam Sancti Fridiani de loco qui Tredecim dicitur: in uilla que uocatur Rapida, ecclesiam Sancti Laurentii, et Sancti Christofori, ecclesiam Sancti Martini de Ponte-Era, ecclesiam Sancti Michelis de Traualda, et Sancti Thome: in uilla que Calcinaria dicitur, ecclesiam Sancti Quirici, Sancti Georgii, Sancti Fridiani, Sancti Andree, Sancti Laurentii, Sancti Stephani, et ecclesiam Sancti Michelis. Preterea sententiam, quam bone memorie uillanus quondam Pisanus archiepiscopus inter te et uicedominum Pisane Ecclesie ac plebanum de uico canonice tulit, sicut in eius authentico continetur, auctoritate apostolica confirmamus. Ad maiorem autem huius rei firmitatem, eamdem sententiam  huic nostre pagine de uerbo ad uerbum duximus inserendam.

Cum uigilanti animo diligentique studio omnibus, et his maxime quibus episcopalis est cura iniuncta, conueniat ea, que sunt discordie, quieta et pacifica reddere, et amicabilem finem inter litigantes imponere, precipue inter ecclesiasticos uiros et seruos Dei, quos litigare non oportet, quibus quidem nulla fere ratione conceditur, ut in foro secularis magistratus disceptare presumant, ego uillanus, Dei gratia Pisane Ecclesie archiepiscopus, cum diligenter audissem questiones litis et controuersie que uertebatur inter Homicium uenerabilem uicedominum Pisane Ecclesie, plebanum de uico, et plebanum de Calcinaria, nomine Gerardum, de quadam capella et eius  parochia in honore sancti Fridiani constructa in loco qui dicitur Tredecim, quas prefatus uicedominus plebanus de uico sui iuris esse contendebat, et iam dicte plebis plebanus de Calcinaria ex aduerso sui iuris nichilominus asserebat, causa hinc inde in presentia nostra diu multumque protracta, et tandem in laudatione uestra consensu utrarumque partium posita, consilio disertissimorum assessorum nostrorum magistri Benencase, et Manfredi iudicis, atque Carpini, taliter nostro arbitrio seu laudatione diffiniuimus, uidelicet, ut baptismalis ecclesia de uico pacifice et quiete habeat parochiali iure tres domos precipuas, que de Tredecim illuc habitare uenerunt, et hoc nullo modo minuent territorium predicte ecclesie. His ita precipuis, perpetuo iure habitis, concedimus  insuper eidem plebi de uico integram medietatem totius territorii supradicte capelle: ecclesiam uero liberam omnino et absolutam perpetuo iure concedimus et confirmamus plebi de Calcinaria, et aliam medietatem totius territorii eiusdem ecclesie Sancti Fridiani cum medietate massaritiarum preter tres supradictas. Ad sedandam igitur discordiam utriusque partis, et ut pax inter eas amodo sit atque concordia, consilium habuimus, ut taliter causam parochiarum, uelut dictum est, distinguamus, et hanc diffinitionem statuimus seruari illibatam, et ut nulla persona secularis uel ecclesiastica licentiam habeat contra eam ueniendi. Si qua uero partium, sciens hanc nostri arbitrii, seu laudationis paginam, contra eam temere uenire tentauerit, secundo tertioue commonita,  si non satisfecerit, a corpore et sanguine Domini aliena fiat. Seruanti eam sit salus, pax et benedictio Christi. Ut autem firmum hoc nostrum arbitrium seu laudatio in perpetuum permaneat, nostri sigilli adnotatione impressimus. Sepulturam quoque ipsius loci liberam esse concedimus, ut eorum deuotioni et extreme uoluntati qui se illic sepeliri deliberauerint, nisi forte excommunicati uel interdicti sint, nullus obsistat, salua tamen canonica iustitia illarum ecclesiarum, a quibus assumpti fuerint.

Decernimus ergo ut nulli omnino hominum liceat supradictam Ecclesiam temere perturbare, aut eius possessiones auferre, uel ablatas retinere,  minuere, seu quibuslibet uexationibus fatigare, sed illibata omnia et integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate, et Pisani archiepiscopi iustitia et debita reuerentia. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque careat dignitate, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte  ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

    Ego Celestinus, catholice Ecclesie episcopus.
    Ego Albinus, Albanensis episcopus.
    Ego Octauianus, Ostiensis et uelletrensis episcopus.
    Ego Ioannes, Prenestinus episcopus.
    Ego Pandulfus, basilice XII Apostolorum presbyter cardinalis.
    Ego Petrus, titulo Sancte Cecilie presbyter cardinalis.
     Ego Ioannes, titulo Sancti Clementis Tuscanus episcopus.
    Ego Ioannes Felix, titulo Sancte Susanne presbyter cardinalis.
    Ego Romanus, titulo Sancte Anastasie presbyter cardinalis.
    Ego Guido, presbyter cardinalis Sancte Marie trans Tiberim, titulo Calixti.
    Ego Ioannes titulo Sancti Stephani in Celio monte presbyter cardinalis.
    Ego Centius, titulo Sancti Laurentii in Lucina presbyter cardinalis.
    Ego Soffredus, titulo Sancte Praxedis presbyter cardinalis.
    Ego Bernardus, Sancti Petri ad uincula presbyter  cardinalis titulo Sancte Eudoxie.
    Ego Gratianus, Sanctorum Cosme et Damiani diaconus cardinalis.
    Ego Gregorius, Sancte Marie in Porticu diaconus cardinalis.
    Ego Gregorius, Sancte Marie in Aquiro diaconus cardinalis.
    Ego Gregorius, Sancti Georgii ad uelum aureum diaconus cardinalis.
    Ego Lotarius, Sanctorum Sergii et Bacchi diaconus cardinalis.
    Ego Nicolaus, Sancte Marie in Cosmedin diaconus cardinalis.
    Ego Bobo, Sancti Theodori diaconus cardinalis.
     Ego Petrus, Sancte Marie in uia Lata diaconus cardinalis.
    Ego Cencius, Sancte Lucie in Orchea diaconus cardinalis.


Datum Laterani, per manum Aegidii, Sancti Nicolai in Carcere Tulliano diaconi cardinalis, Idus Nouembris, indictione duodecima, Incarnationis Dominice anno 1193, pontificatus uero domni Celestini pape tertii anno tertio.



CXXXu. Guillelmo archiepiscopo Rauennati concedit, ut bona quedam Argentanis iure emphyteutico tradat. 
[RUBEI, Hist. Rau., p. 361.]




CXXXuI. Preposito de monte S. Walburgis, G. cantori S. Gereonis et scholastico S. Marie ad Gradus Coloniensis mandat ut monasterio Duitiensi ab habitatoribus Winse uille decimam quamdam prestari iubeant. 
[LEDEBUR, Allg. Archiu., Xu, 285.]





CXXXuII. [Guillelmo], Rauennati archiepiscopo. 
[MANSI, Concil., XXII, 634.]

 Ut super aliqua, etc., et infra quesi uisti etiam, quomodo intelligatur quod in forma tradenda pallii retinetur, uidelicet tradimus tibi pallium, ut  utaris eo in Ecclesia tua, et intra qualibet ecclesia tue prouincie. Si uero te uestibus sacris ecclesiam processionaliter, uel alio modo exire contigerit, tunc pallio minime uti debes.

Datum Laterani, anno III.



CXXXuIII. [Sicardo], Cremonensi episcopo. 
[Ibid.]

Licet appellationis remedium, et infra: Nos igitur tante clericorum incommoditati pastorali uolentes sollicitudine precauere, et laicis ipsis auferre materiam clericos suggillandi, uel eos sub eodem iudicio cercendi, tibi taliter duximus super hoc respondendum,  ut si cuiuslibet clerici tibi subiecti questio ad tuam fuerit fraternitatem delata, et quod in questione uertitur quadraginta solidorum ualentiam non attingat, clerico qui ex hoc et sedem apostolicam duxerit appellare necessitatem tibi non imponimus differendi quominus, si malueris, causam sine appellationis obstaculo ualeas terminare, nisi manifesta contra te suspicionis et rationabilis causa fuerit ostensa.

Datum Laterani, anno III.



CXXXIX. Biterensi episcopo, de decimis. 
[Ibid., col. 635.]

 Ex parte dilectorum nostrorum filiorum canonicorum  Ecclesie tue nobis est querela proposita, quod quidam agricultores, cum simul, uel in diuersis temporibus anni in eodem agro uel horto diuersa semina sumpserint, non tamen de illorum seminum fructibus decimas eis exsoluunt; quidam etiam decimas de agrorum prouentibus non curant exsoluere nisi quibusdam prius deductis expensis, quas faciunt pro illis ad aream ad horrea deportandis. Quia igitur per hoc canonicis, ipsi et Ecclesie Dei non modica iniuria irrogatur, cum leuitis absque impensis decimas sit iniunctum persolui; fraternitati tue per apostolicum scriptum mandamus qualiter inquisita diligentius ueritate, si rem noueris taliter se habere, agricultores illos, ut de omnibus fructibus  prediorum, nullis subtractis expensis, sed integras potius decimas, et absque diminutione persoluant, per censuram ecclesiasticam, omni contra dictione et appellatione remota, compellas, et auctoritate nostra districte inhibeas, ne talia de cetero aliqua cupiditate, seu presumptione attentent.

Datum Laterani, anno III.



CXL. Abbati uiziliacensi de diuortiis. 
[Ibid.]

Plerumque accidit, ut proponis, in parochia tua mulieres a uiris suis fornicationis causa recedunt, et sic usque ad mortem ipsorum permanere noscuntur. Ipsis uero defunctis, cum a consanguineis  ad quos hereditates eorum deueniunt, dotem suam cum dotalitio suo repetunt, eis audientiam denegant, et nolunt restituere, ob eam causam quia eo ipso se indignas fecisse putantur, quod a uiris suis causa fornicationis duxerint recedendum.  quod, si mulier sue fornicationis causa per iudicium Ecclesie, aut propria leuitate a uiro recedit, nec postea reconcilietur eidem, eo defuncto, dotem uel dotalitium suum repetere iure non potest. In secundo uero casu dicimus quod predicto modo reo ad iudicium conuocato, si ex rescripto sibi transmisso plene potuit instrui super eodem quo conueniebatur, inducie deliberatorie non sunt ulterius indulgende, sed procedendum est potius ad cause examinationem, et finem ei debitum imponendum.

 Datum Laterani, anno III.



CXLI. Ad quemdam de excommunicatione.
[Ibid., col. 636.]

A nobis fuit ex parte tua quesitum, si quis ita pronuntiauerit, quisquis furtum fecerit excommunicatus sit, hec generalis sententia ad ipsius excommunicatoris subditos restringatur, an generaliter extendatur ad omnes, qui non sunt de iurisdictione ipsius. Ad quod utique dicimus, quod hac sententia nonnisi subdditi obligantur, nisi forte plus ei contulerit maior, et largior auctoritas delegantis. (Preterea requisiti fuimus, si quis iudex ita protulerit, nisi Sempronio intra decem dies satisfeceris, te excommunicatum  aut suspensum, aut interdictum esse cognoscas, et ille in quem sententia talis fertur medio tempore appellans, ad dictum statutum minime satisfacit utrum tali sententia ille ligetur, an interpositione appellationis tutus existat. uidetur autem nobis quod huiusmodi sententie obstaculum appellationis debeat impedire.

Datum Laterani, anno III.



CXLII. Anconitano episcopo.---De sententia excommunicationis.
[Ibid., col. 637.]

Significauit nobis, etc., et infra: uerum clericos illos, qui scienter, et sponte participauerunt excommunicatis a nobis, et ipsos in officiis receperunt;  eadem cum ipsis sententia non dubitamus inuolui, quos etiam pro beneficio sue absolutionis habendo, ad nos uolumus cum litterarum tuarum insinuatione transmitti.



CXLIII. Priori et capitulo Dehum.
[Ibid., col. 637.]

Bone memorie, etc., et infra: Ab hac itaque prima confirmatione quasi suborta exhibita est in auditorio nostro secunda, que ita se habet: Similiter eisdem uidelicet posterioribus litteris hec clausula poneretur; non obstantibus aliquibus litteris confirmationis late sententie audiatur causa, et fine debito terminetur. Utrum sic prime reuocari deberent. Ad hoc dicimus quod per ultimas prime forent penitus  irritande. uerum si diceretur, sicut frequentius in rescriptis apostolicis consueuit apponi: nullis litteris ueritati et iustitie preiudicantibus, uel sub alia forma uerborum, dummodo non diceretur de litteris confirmationis, expresse dicimus quod tandiu suum uigorem haberet, donec de iniqua, uel falsa sententia cognitio plenior habeatur.



CXLIu-XLu. Monasterio S. Augustini Cantuariensi concedit, ne quisquam abbatem uel monachos eiusdem monasterii aliqua sententia grauare presumat, nisi fuerit a Romani pontificis latere destinatus. (Fragmentum.
[TWYSDEN, H. A. Scr., II, 1840.]

CeLESTINUS episcopus, etc.

Quanto monasterium uestrum, et infra: Paci et  tranquillitati uestre paterna sollicitudine prouidere uolentes, auctoritate apostolica prohibemus, ne Cantuariensis archiepiscopus uel archidiaconus, seu officialis eius, uel aliquis legatus obtentu legationis monasterium ingredi, uel abbatem uel monachos eius, aliqua grauare sententia, uel sumptibus molestare, ecclesias, clericos aut homines uestros interdicere uel excommunicare attentet, nisi fuerit a Romani pontificis latere destinatus, uel mandatum ab eo susceperit speciale ad uos nominatim directum.



CXLuI. Huberto, archiepiscopo Cantuariensi, apostolice sedis legato interdicit, ne ab abbate monachisque Sancti Augustini »obedientiam« exigat.
[Ibid., 1841.]


CeLESTINUS episcopus, seruus seruorum Dei, HUBERTO Cantuariensi archiepiscopo, etc.

Si diligenter uelis attendere quantum gratie et honoris sacrosancta Romana Ecclesia mater tua tibi contulerit his diebus, credimus firmiter et speramus quod ad ea dirigeres actus tuos, que illi merito debeant complacere. Non enim fraternitatis tue prudentiam credimus ignorare, quod predecessoribus tuis nunquam fuit gratia illa exhibita quam nos tibi nostris temporibus curauimus exhibere, et ideo summa est tibi sollicitudine precauendum, ut non ea efficias per que nos in aliquo offendere uidearis. Ad nostram siquidem audientiam noueris peruenisse, quod postquam exercere curasti officium,  legationis tibi iniuncte, a dilectis filiis abbate et conuentu Sancti Augustini Cant., qui ad nos nullo mediante pertinent, cum instantia postulasti ut tibi obedientiam exhiberent; quod utique, si uerum est, tanto nos grauat amplius et molestat, quanto magis id uidetur contra nos et Romanam Ecclesiam attentatum. Nam legati quos a nostro latere ad diuersas prouincias aliquando destinauimus nunquam id ab aliquibus ecclesiis audiuimus exegisse.

Nolentes igitur predicte ecclesie grauamen clausis oculis pertransire, fraternitati tue per apostolica scripta mandamus, quatenus totaliter ab huiusmodi desistas proposito, et ab aliarum ecclesiarum eidem ecclesie pertinentibus grauaminibus conquiescas, quod de te nullam querimoniam audiamus,  quia quantumcunque personam tuam sincera in Domino caritate diligamus, id non possemus in patientia sustinere.



CXLuII. R[ogero] abbati S. Augustini Cantuariensi de superiore epistola significat. Interdicit ei ne Huberto archiepiscopo »obedientiam exhibeat.«
[Ibid.]

CeLESTINUS episcopus, seruus seruorum Dei, dilecto filio R. abbati S. Augustini, etc.

Cum ecclesia tue cure commissa, et infra: Super eo autem quod a te et fratribus tuis Hubertus frater noster, Cantuariensis archiepiscopus, apostolice sedis legatus, prout accepimus, exigebat, eidem scripta apostolica destinauimus, ut a uestris grauaminibus  conquiescat. uolumus autem et auctoritate apostolica firmiter inhibemus, ut si aliquando a uobis duxerit exigendam, ei nullam presumatis obedientiam exhibere.



ANNO 1193.



CXLuIII. Ad Canutum Danorum regem. 
[PERTZ, Archiu., uII, 884.]

. . . Ex parte siquidem uen. fratris nostri Waldemari, Slesuicensis episcopi, nostris est auribus intimatum quod cum W. dux, frater tuus, ipsi et Ecclesie sue castra, possessiones ac bona plurima per uiolentiam abstulisset. . .



CXLIX. Bulla in gratiam S. Iacobi Pruuinensis. 
[Gall. Christ., XII, Instr., 61.]


CeLESTINUS episcopus, seruus seruorum Dei, uenerabili fratri Aurelianensi episcopo et dilectis filiis abbati S. Euurtii et decano Parisiensi, salutem et apostolicam benedictionem.

Grauem dilectorum filiorum nostrorum, abbatis et fratrum S. Iacobi Pruuinensis, querelam accepimus quod cum ecclesia Sancti Quiriaci Pruuinensis canonicis ipsis concessa fuisset, ut ordo secundum B. Augustini Regulam perpetuis ibidem temporibus seruaretur. Et felicis recordationis Innocentius papa predecessor noster sub protectione sua personas  et bona ipsorum recipiens ordinis obseruantiam in eadem ecclesia priuilegii sui munimine perpetuo roborasset . . . Procedente tamen tempore laicali, expulsi uiolentia locum ipsum deserere et in quoddam xenodochium se recipere sunt coacti. Et cum in sacris sit canonibus sub excommunicatione inhibitum, ne loca que religiosis semel obseruantiis deputata noscuntur, ad secularium clericorum cultum et dissolutiores consuetudines reducantur; unde canonici regulariter uiuentes eiecti sunt, ibidem secularium clericorum conuentus per laicalem est potentiam introductus. Cumque memorati regulares coram pie recordationis Alexandro papa predecessore nostro suam quondam querelam proposuissent et ab ipso restitutionis litteras impetrassent, tam  littere restitutionis, quam uniuersa que habebant munimenta chartarum et priuilegiorum quibus aliquo tempore potuissent inniti, illis ablata fuerunt, et ut nunquam recuperari ualerent igne consumpta, cumque tanta eis iniuria irrogata fuisset persequentium minis ualde conterriti intra se gementes et dolentes nullam fuerunt ausi super tantis uiolentiis et iniuriis hactenus proponere questionem. uestre itaque discretioni et constantie de qua plurimum confidimus, hoc totum negotium committentes per apostolica scripta precipiendo mandamus, quatenus accedentes ad locum uel personas ad hoc necessarias ad uestram presentiam sine dilationis dispendio euocantes, inquiratis diligentius de totius processu negotii, ueritatem et Deum solum habentes pre  oculis; omni quoque gratia personarum postposita, quod canonicum fuerit super his auctoritate nostra, sublato appellationis obstaculo statuere non tardetis, huius ita controuersie litigium terminantes, quod ad nos deinceps non debeat super hoc querimonia reportari. Si qui uero se temere duxerint opponendos, quo minus secundum Deum et mandatum apostolicum in hoc negotio procedatis, ipsos auctoritate nostra sine appellationis obstaculo per seueritatem ecclesiasticam a tante presumptionis audacia compescatis; quod si omnes his exsequendis nequiueritis interesse, duo uestrum ea nichilominus exsequantur.

Datum Laterani . . . , pontificatus nostri anno tertio.



ANNO 1194.



CL. Adalberto archiepiscopo Salzburgensi, munus apostolice legationis tribuit. 
[HANSIZIUS, Germania sacra, t. II, p. 306.]


CeLESTINUS episcopus, seruus seruorum Dei, uenerabili fratri ADALBERTO Salzburgensi archiepiscopo, apostolice sedis legato, salutem et apostolicam benedictionem.

Quoniam ex iniuncto nobis seruitutis officio tenemur ad uniuersos tam uicinos, quam longe positos  aciem nostre considerationis extendere, et in his, que Dei sunt, quantum nobis diuina gratia ministrare uoluerit prouidere, cum uniuersi, prout expediret, nostram nequeant adire presentiam, necesse habemus quibusdam de fratribus et cepiscopis nostris, de quorum fide et industria plenarie confidamus, onus tante sollicitudinis impertiri. Inde siquidem est, uenerabilis in Christo frater, quod taxatis uiarum periculis, et tam multiplicibus impedimentis, que prouenire possunt, presertim in huius malitia temporis, illis qui de tam remotis partibus necesse habent ad sedem apostolicam laborare tibi per uniuersam prouinciam tuam de fratrum nostrorum consilio, legationis officium de prudentia tua, fideique sinceritate quam erga nos, et Ecclesiam  Romanam geris, plurimum confidentes impendimus, presentium auctoritate mandantes, ut uice nostra, que corrigenda uideris, auctoritate apostolica corrigas, et emendes et que bene disposita sunt foueas et conserues, que uero praua, uel a rectitudinis tramite deuiare cognoueris, ad statum satagas reducere meliorem; sententias etiam quas in contumaces rationabiliter tuleris, aut rebelles, usque ad emendationem debitam firmitatem uolumus omnimodam obtinere.

Datum Laterani, Ianuarii 21, pontificatus nostri, anno III.



CLI. Monasterio Steingadensi asserit bona a Welfone duce collata. 
[Mon. Boic., uI, 503.]


CeLESTINUS episcopus, seruus seruorum Dei, dilectis filiis preposito et fratribus monasterii de Steingademe, salutem et apostolicam benedictionem.

Iustis petentium desideriis dignum est nos facilem prebere consensum, et uota que a rationis tramite non discordant effectu prosequente complere. Eapropter, dilecti in Domino filii, uestris iustis postulationibus annuentes, monasterium et personas uestras, cum omnibus que impresentiarum rationabiliter possidetis aut in futurum iustis modis, Deo propitio, poteritis adipisci, sub beati Petri et nostra  protectione suscipimus, specialiter autem ea que bone memorie Welfo, quondam dux, qui monasterium ipsum construxisse dignoscitur, et dotasse pluribus donis, ei pia deuotione concessit et tradidit, uobis et per uos ipsi monasterio auctoritate apostolica confirmamus et presentis scripti patrocinio communimus.

Nulli ergo omnino hominum liceat hanc paginam nostre protectionis et confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, u Kal. Februarii, pontificatus nostri anno tertio.



CLII. Monasterium S. Laurentii Auersarum tuendum suscipit eiusque bona ac priuilegia confirmat. 
[MARGARINI, Bullar. Casin., II, 220.]


CeLESTINUS episcopus, seruus seruorum Dei, dilectis filiis MATTHAEO abbati monasterii Sancti Laurentii de Auersa eiusque fratribus tam presentibus quam futuris regularem uitam professis, in perpetuum.

Effectum iusta postulantibus indulgere et uigor equitatis et ordo exigit rationis, presertim quando petentium uoluntates et pietas adiuuat et ueritas non relinquit. Quapropter, dilecti in Domini filii, uestris  iustis postulationibus clementer annuimus et prefatum monasterium quod existit iuris beati Petri specialiter, in quo Domino estis obsequio mancipati ad exemplar predecessorum nostrorum felicis memorie Urbani, Alexandri et Lucii Romanorum pontificum, sub beati Petri et nostra protectione suscipimus et presentis scripti priuilegio communimus; in primis siquidem statuentes ut ordo monasticus qui secundum Deum et beati Benedicti Regulam in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium impresentiarum iuste et canonice possidet, aut in futurum concessione pontificum, largitione  regum uel principum, oblatione fidelium, seu aliis iustis modis, Deo propitio, poterit adipisci, firma uobis uestrisque successoribus et illibata permaneant. Uniuersas quoque ecclesias, uillas et oppida, que monasterium ipsum rationabiliter possidet, uobis et eidem monasterio auctoritate apostolica confirmamus. Missas autem absque abbatis uel fratrum uoluntate omni modis prohibemus; ne in seruorum Dei recessibus, secularibus occasio prebeatur ulla conuentibus. Sane noualium uestrorum que propriis manibus aut sumptibus colitis, siue de nutrimentis uestrorum animalium nullus a uobis decimas exigere uel extorquere presumat. Nec liceat alicui episcopo ipsum monasterium uel cellas eius interdicere, aut excommunicare. Chrisma uero,  oleum sanctum, consecrationes altarium siue basilicarum, ordinationes monachorum, seu clericorum monasterio pertinentium qui ad sacros sunt ordines promouendi, a quocunque malueritis catholico episcopo suscipietis, qui nostra fultus auctoritate, quod postulatur indulgeat. Capellanos uel clericos qui ipsi monasterio uel eius cellis deseruiunt excommunicari uel ab officio suspendi, siue ad synodum uocari ab aliquo episcopo prohibemus. Ad hec etiam pro speciali ipsius monasterii libertate, qua Romane Ecclesie, nullo mediante, adherere dignoscitur, ad honorem ac reuerentiam gloriosissimi martyris Laurentii, cuius ibidem reliquie sunt recondite, usum mitre ubilibet in celebrationibus diuinorum et quotidianum usum annuli, tibi tuisque  successoribus indulgemus. Clericos etiam siue laicos liberos et absolutos, qui conuersionis causa ad monasterium uestrum siue in uita siue in morte uenire uoluerit, liceat uobis uestrisque successoribus absque alicuius contradictione recipere. Sepulturam quoque ipsius loci liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. Obeunte uero te, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu aut fratrum maior pars consilii sanioris secundum Dei timorem et beati Benedicti Regulam  prouiderint eligendum; electus autem ad Romanum pontificem benedicendus accedat.

Decernimus ergo ut nulli omnino hominum liceat idem monasterium temere perturbare, aut eius possessiones auferre, uel ablatas retinere, seu quibuslibet uexationibus fatigare, sed omnia integra conseruentur eorum pro quorum gubernatione et sustentatione concessa sunt, usibus omnimodis profutura, salua sedis apostolice auctoritate. Si qua igitur in futurum ecclesiastica, secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum digna satisfactione correxit, potestatis honorisque sui dignitate careat, reamque se diuino iudicio existere de perpetrata  iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iura sua seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

    Ego Celestinus, catholice Ecclesie episcopus.
    Ego Octauianus Ostiensis et uellitrensis episcopus.
    Ego Petrus Pozzillus, tit. S. Rufine episcopus.
    Ego Ioannes, Prenestinus episcopus.
    Ego Albinus, Albanensis episcopus.
    Ego Pandulphus, presb. card. tit. basilice XII  Apostolorum.
    Ego Petrus, tit. S. Cecilie presb. cardinalis.
    Ego Iordanus, tit. S. Pudentiane tit. Pastoris presb. card.
    Ego Ioannes, tit. S. Clementis cardinalis uiterbiensis et Tuscanensis episcopus.
    Ego Romanus, tit. Sancte Anastasie presbyter cardinalis.
    Ego Hugo, presbyter cardinalis tit. S. Martini tit Equitii.
    Ego Ioannes, tit. S. Stephani presbyter cardinalis
    Ego Horatius, tit. S. Laurentii in Lucina presbyter cardinalis.
    Ego Soffredus, tit. S. Praxedis presbyter cardinalis
    Ego Ioannes, tit. S. Prisce presbyter cardinalis.
     Ego Gratianus, tit. Sanctorum Cosme et Damiani card.
    Ego Gregorius, tit. S Marie in Porticu diac. card.
    Ego Gregorius, S. Marie in Aquiro diaconus cardinalis.
    Ego Lotharius, tit. S. Georgii ad uelum aureum diaconus cardinalis.
    Ego Lotharius, diac. card. tit. Sanctorum Sergii et Bacchi.
    Ego Nicolaus, S. Marie in Cosmedin diacon. card.
    Ego Robertus, S. Theodori diaconus cardinalis.


Datum Laterani, per manum Moysi sancte Romane Ecclesie subdiaconi, uIII Idus Martii, indict. XII, Incarnationis Dominice anno 1193, pontificatus uero domni Celestini pape III, anno III.

 Signum Celestini pape III.


PERFICE GRESSUS MEOS IN SEMITIS TUIS.



CLIII. Ad capitulum Mutinense. 
[TIRABOSCHI, Mem. storiche Moden., Iu, p. 13]

CeLESTINUS episcopus, seruus seruorum Dei, dilectis filiis preposito et capitulo Mutinensi, salutem et apostolicam benedictionem.

Feruens et sincera deuotio quam circa nos et Romanam Ecclesiam geritis monet nos propensius, et hortatur, ut in his que iuste requiritis facile nostrum uobis debeamus prestare fauorem, presertim cum a nobis ea requirere uos contingat que ad pacem uestre ecclesie pertineant et profectum. Innotuit  siquidem nobis ex rescripto felicis memorie Alexandri pape predecessoris nostri, quod uos olim consideratis facultatibus Mutinensis Ecclesie diligenter deliberato consilio statuistis, ut eadem ecclesia plures quatuordecim canonicis uel pauciores habere non debeat, nisi facultates ipsius ecclesie, Domino largiente, excrescerent, quod plures posset decenter habere. Nos autem uestris postulationibus annuentes, prescriptam constitutionem ratam habemus et firmam eam que ad instar eiusdem predecessoris nostri auctoritate apostolica confirmantes presentis scripti patrocinio communimus, statuentes, ut nulli omnino hominum liceat hanc paginam nostre confirmationis infringere uel ei ausu temerario  contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Rome, apud S. Petrum, u Kal. Mai, pontificatus nostri anno quarto.



CLIu. Prioratum Bromholmensem ex ditione monachorum Acrensium eximit. 
[Mon. Angl., I, 635.]

CeLESTINUS episcopus, seruus seruorum Dei, dilecto filio nobili uiro WILLIELMO de Glanuill aduocato prioratus de Bromholm, salutem et apostolicam benedictionem.

 Cum teneamur de singulorum profectibus cogitare, commodis tamen eorum precipue qui se religioni manciparunt nos oportet intendere, et ipsorum onera, quantum cum Deo possumus, supportare. Audiuimus siquidem quod, cum antecessores tui domum quamdam in fundo suo apud Bromholm intuitu diuine pietatis fundassent, et eam possessionibus quibus fratres ibidem Domino sub habitu religionis seruire possent sustentari, ditassent, monachi de Acra quia rogati duos de commonachis suis ad ipsam domum destinauerunt, ut fratres eiusdem ordinis sui obseruantiam plenius edocerent, ipsam domum monachis suis cecis, claudis, debilibus et uiribus corporis destitutis onerare et fratres obseruantie ordinis et ipsi domui accommodos ab  ea extrahere et elongare non uerentur.

Nos uero indemnitati supradicti prioratus paterna uolentes sollicitudine prouidere, et que circa eum perperam attentantur, falce correctionis apostolice resecare, auctoritate tibi presentium et per te prelibate domui duximus indulgendum, ut supradicta domus de Bromholm ab indebita memoratorum monachorum de Aera iurisdictione et molestatione, sine appellationis et contradictionis obstaculo perpetuo maneat absoluta. Adiicimus etiam, ut obeunte eo qui nunc temporis prefate domui prior preest, nullus ibi qualibet subreptionis astutia uel uiolentia preponatur, nisi quem tua discretio et fratres communi consilio, uel pars consilii sanioris, secundum timorem Dei et beati Benedicti Regulam priorem  prouiderint eligendum.

Nulli ergo omnino hominum liceat hanc paginam nostre indulgentie infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Data Rome, apud Sanctum Petrum, Nonas Maii, pontificatus nostri anno quarto.



CLu. Bulla pro reformatione monasterii S. Cesarii Arelatensis. 
[Gall. Christ. nou., I, Instr. p., 100.]

CeLESTINUS episcopus, seruus seruorum Dei, uenerabili  fratri *** Arelatensi archiepiscopo, salutem, etc.

Nostris est auribus renuntiatum quod cum a B. Cesario quondam Arelatensi antistite, monasterium quoddam, scilicet monialium, infra muros ciuitatis tue, in allodio quodam institutum sit et fundatum, ita quod successoribus eius reuerentiam et obedientiam impendere teneantur, de bonis ecclesie tue, sicut in antiquis et aliis priuilegiis continetur, monasterio earum ditato, tempore iniquitatem ex adipe protrahentes, predicte Ecclesie matris dignitatem antiquam, et reuerentiam deprauare, et ab ipsius obedientia declinare presumunt, ut discurrendi per ciuitatem et burgum, et alia plurima honestati sue contraria presumendi facultas illis  libera concedatur. Eligunt enim secundum conscientiam suam, ut audiuimus, abbatissas, et alias personas in ecclesia sua, creant sorores, quotquot uolunt recipiunt, infirmos per uillam publice uisitare, et mulieres per se ipsas uelare presumunt; que omnia et religionis earum faciem decolorant et Ecclesie tue dignitatem uidentur plurimum derogare. Ne igitur archiepiscopalis auctoritas, et Ecclesie tue dignitas dispendium utilius in hac parte sui iuris incurrat, et sanctimoniales ipse de inobedientia ualeant notabiles inueniri, abbatisse et sanctimonialibus predicti monasterii per apostolica scripta precipiendo mandauimus, ut tibi et Ecclesie tue tam debitam quam deuotam obedientiam impendentes, nichil horum que premissa sunt  ulterius attentare presumant; ideoque fraternitati tue per apostolica scripta mandamus, ut eas a temeritate sua ad deuotionem antiquam, et reuerentiam ecclesie tue, auctoritate nostra, sublato appellationis obstaculo, reuocare non differas, et a premissorum penitus attentatione arcere.

Datum Rome, apud S. Petrum, uI Idus Maii, pontificatus nostri anno quarto.



CLuI. [Francisco] Aretino, [Bono] Senensi, et Pistoriensi episcopis mandat, ut ab abbate et monachis et Passinianensibus rogati corpus S. Ioannis Galberti »ab eo loco in quo positum sit erigentes, deuotionem fidelium ad uenerationem ipsius salubriter excitent.« 
[Acta SS., Iul. t. III, 339.]


CeLESTINUS episcopus, seruus seruorum Dei, uenerabilibus fratribus Aretino, Senensi et Pistoriensi episcopis, salutem et apostolicam benedictionem.

Saluti nostre plurimum credimus expedire, si eorum in terris celebrem habeamus memoriam, eorum merita solemnibus recolendo preconiis, quorum in celis speramus intercessionibus assiduis adiuuari. Hinc est igitur, quod cum dilectus filius noster Gregorius abbas monasterii de Passiniano ad sedem apostolicam accessisset, et de sancta conuersatione, uita et meritis beati Ioannis confessoris, cuius uenerabile corpus in eius ecclesia requiescit,  plurima certa indicia coram nobis et fratribus obtulisset; nos auditis uirtutum eius et miraculorum insigniis, et quod inter carnales spiritualem, inter homines etiam conuersationem angelicam habuisset, ipsum, qui corporaliter dissolutus cum Christo iam esse meruit, ne debito ipsius honori et glorie quodammodo detrahere uideremur, si sanctificatum a Deo permitteremus ulterius deuotionis humane carere ueneratione; de fratrum nostrorum consilio sanctorum catalogo censuimus ascribendum.

Cum igitur lucerna eius sic arserit hactenus in hoc mundo, quod per Dei gratiam iam non sub modio, sed super candelabrum meruerit collocari, in  se ardens per opera caritatis, aliis lucens per exemplum, fraternitatem uestram monemus et hortamur in Domino, per apostolica scripta mandantes, quatenus a predicto abbate et fratribus eius fueritis requisiti, ad iam dictum monasterium pariter accedatis, et cum honore et reuerentia, quam in talibus adhiberi oportet, corpus sancti uiri ab eo loco, in quo positum fuerat, sicut decet sanctum, solemniter erigentes, deuotionem fidelium ad uenerationem ipsius salubriter excitetis, ipsumque festiuitate solemni pronuntietis constituto die annis singulis specialiter excolendum.

Datum Rome, ap. S. Petrum, X Kal. Iunii, pontificatus nostri anno quarto.



CLuII. Ad decanum et archidiaconos Lincolniensis Ecclesie.---Contra Gaufridum Eboracensem archiepiscopum. 
[MANSI, Concil., XXII, 601.]


CeLESTINUS episcopus, seruus seruorum Dei, dilectis filiis HAIME  decano Lincolnie, et ROGERO de Leicestrie, et WINEMERO de Northamptun, archidiaconis in Lincolniensi diecesi constitutis, salutem et apostolicam benedictionem.

Exposuerunt nobis, dilectissimi filii nostri, Simon decanus, et capitulum ecclesie Sancti Petri Eboraci, quod post appellationem ad nos interpositam, clerici de capella uenerabilis fratris nostri eiusdem ecclesie archiepiscopi, et quidam alii eiusdem ciuitatis  in cathedrali ecclesia, in graue preiudicium ipsorum canonicorum intrusi, exclusis uicariis et clericis eiusdem ecclesie, in ea ministrare, et contra approbatam et antiquam consuetudinem loca et stalla personarum in choro et capitulo usurpantes, ordinem ecclesie peruertere presumpserunt. uolentes uero huiusmodi presumptionibus, prout conuenit, obuiari, discretioni uestre per apostolica scripta precipiendo mandamus, quatenus, si uera sunt que premisimus, presumptores illos, ut ipsi ecclesie S. Petri et canonicis super his in presentia uestra debitam satisfactionem exhibeant, per censuram ecclesiasticam, appellatione postposita, compellatis. Damna etiam, que per eosdem clericos  predicto capitulo constitit irrogata, sicut iustum fuerit, resarciri faciatis, quod si omnes his exsequendis interesse nequiueritis, duo uestrum ea nichilominus exsequantur.

Datum Rome apud Sanctum Petrum, II Kalendas Iunii, pontificatus nostri anno quarto.



CLuIII. Arpino Polymniacensi et Willelmo Cupersano episcopis mandat ut in Cupersanum S. Benedicti monasterium, quondam copiosum, nunc prelatorum uitio egentissimum conueniant atque idoneum abbatem eligendum curent. 
[UGHELLI, Italia sacra, uII, 703.]

CeLESTINUS episcopus, seruus seruorum Dei, uenerabilibus  fratribus A. Polimnian. et W. Cupersan. episcopis, salutem et apostolicam benedictionem.

Cum omnium Ecclesiarum curam debeamus gerere pastoralem, illarum tamen prouisioni specialius conuenit prouidere, que ad Romanam Ecclesiam nullo pertinent mediante. Peruenit siquidem ad audientiam nostram quod monasterium S. Benedicti de Cupersano, quod possessionibus et facultatibus multis ditatum fuerit, et in eo quadraginta monachi sub Regula B. Benedicti quondam in eo morantes suum impendebant Domino famulatum, ad tantam dicitur penuriam deuenisse per incuriam prelatorum, quod uix ibi tres uel quatuor monachi, qui diuina ibi ministeria celebrent tam assidue quam deuote possunt aliquatenus inueniri. Cumque  per Mulcinen. episcopum, cui administratio ipsius monasterii de apostolica fuerat auctoritate commissa, crederemus idem monasterium subleuandum, euenerunt in contrarium uniuersa, quod ablatis bonis omnibus monasterii antedicti fugam petiit et monasterium rebus suis omnibus totaliter deseruit spoliatum. uolentes igitur ut monasterium ipsum, quod ad Romanam Ecclesiam nullo pertinet mediante, amplius propter pastoris absentiam incurrere ualeat detrimentum, fraternitati uestre per apostolica scripta precipiendo mandamus, qualiter ad prefatum monasterium pariter accedentes, monachis auctoritate nostra eligendi abbatem de corpore monasterii, si in eodem fuerit idonea persona  inuenta, et licentiam tribuatis, alioquin talem sibi aliunde curent eligere prelatum, per quem idem monasterium tam in spiritualibus, quam in temporalibus grata suscipere ualeat incrementa. Ut autem eidem monasterio auctoritate nostra citius consulatur, quod uolumus nichilominus, et mandamus, atque precipimus sine dilationis dispendio exsequi procuretis.

Datum Rome apud S. Petrum, Iu Non. Iulii, pontif. nostri an. Iu.



CLIX. M[icheli] archiepiscopo et M. archidiacono Senonensi mandat, iudicent inter capitulum Carnotense et comitissam Carnotensem. 
[Theodori Penitentiale, II, 567.]


CeLESTINUS episcopus, seruus seruorum Dei, uenerabili fratri M. archiepiscopo et dilecto filio M. archidiacono Senonens., salutem et apostolicam benedictionem.

Sicut Henricus archidiaconus, Raginaldus de Masengeio prepositus, Simon de Berou, Radulfus de Bellouidere, et Germundus de Leuesuilla, et capitulum Carnotense transmissa nobis insinuatione monstrarunt, cum iuxta consuetam Carnotensis Ecclesie libertatem Gilebertum, Laurentium, Willelmum, Robertum et Andream laicos Carnot. sub cura eiusdem ecclesie pariterque protectione receptos ad seruitium suum domesticum reuocassent, comitissa Carnotensis sine defectu iustitie, cum  fautoribus suis qui sunt de uestra prouincia unum de seruientibus supradictis scilicet Gilebertum per uiolentiam cepit, et tam ipsum quam alios de bonis et rebus omnibus sine iuris ordine spoliauit. Cum autem post multa grauamina super hoc clericis memoratis illata fuissent, ex utraque parte in arbitros compromissum, nulla tamen ex parte clericorum posita cautione, iidem arbitri partibus in sua presentia constitutis plenum dare arbitrium noluerunt, asserentes se non debere super earum consuetudinibus uel libertatibus arbitrari, nec esse ad hoc ex forma compromissionis astrictos. Istud tamen pro sua uoluntate dixerunt, ut prefati seruientes usque ad instans festum Natiuitatis beati Ioannis nec amplius sine ipsorum licentia in eorumdem clericorum  seruitio et protectione Ecclesie liberius permanerent, integra substratorum restitutione gaudentes. Quia igitur clerici sepedicti ad consuetudinum ac libertatum Ecclesie sue obseruantias se faterentur iuramento teneri, et idcirco earum non posse pati tuta conscientia lesionem, petierunt sibi in casu isto per commissionis nostre litteras prouideri.

Ideoque discretioni uestre per apostolica scripta mandamus, quatenus arbitros memoratos monere attentius, et inducere studeatis, ut inter partes premissas perfecte concordie uiam studeant inuenire. Quod et si arbitri memorati facere forte noluerint, uel eas super questione iam dicta, secundum  quod rationi consentaneum fuerit expedire, uos auctoritate nostra partes ad uestram presentiam conuocetis: et iis que fuerint hinc inde proposita, diligenter auditis et cognitis, causam super his appellatione remota, mediante iustitia, terminetis; non permissuri clericos memoratos, dum coram arbitris uel sub examine uestro iustitie parere uoluerint, premissorum seruientium priuari possessione, et indebite uel contra libertates seu consuetudines approbatas Ecclesie sue aliquid temere attentari, nullis litteris ueritatis iustitie preiudicantibus, si que apparuerint a sede apostolica impetrate.

Datum Rome apud Sanctum Petrum, uIII Idus Iunii, pontificatus nostri anno quarto.



CLX. [Adelardo], episcopo ueronensi, mandat ut a duce Austrie iuramentum recipiat. 
[TWYSDEN, H. A. Scr., I, 675.]


CeLESTINUS papa ueronensi episcopo.

uolumus et per apostolica scripta mandamus atque precipimus, quatenus a duce Austrie iuramentum recipias, cum alia cautione quam expedire noueris, quod mandatis nostris que sibi per te, uel litteras, aut nuntium, uel nuntios nostros fecerimus, per omnia sine fraude parebit. Quo recepto, in eius uirtute sibi precipias, ut obsides regis Anglorum uniuersos absoluat; conditiones omnes quas exegit  ab ipso, relaxet, et oblata sibi per eum et suos, et que de ipsius regis iniqua redemptione percepit sibi per uniuersa restituens, eosdem obsides faciat cum securitate ad propria remeare, et ut amodo talia non attentet. Nihilominus etiam de iniuria et damnis congrue satisfaciat irrogatis. His demum rite completis et peractis, ei et suis absolutionis munus impendas, et interdictum cui erat ipsius terra subiecta relaxes. Illud etiam eidem duci et suis nichilominus, prestita sibi absolutione, sub debito predicti iuramenti precipias quod, quam citius poterunt, ad partes Ierosolymitanas accedant, et tanto tempore moram in seruitio Christi faciant, quanto prefatus rex in captione dignoscitur exstitisse. Quod si non obseruauerint ipsum et suos in  eamdem excommunicationis sententiam appellatione remota reducas.

Datum Rome, apud Sanctum Petrum, uIII Idus Iunii, pontificatus nostri anno quarto.



CLXI. Ad episcopum Lincolniensem.---Iubet inquisitionem fieri de excessibus Eboracensis archiepiscopi. 
[MANSI, Concil., XXII, 599.]

CeLESTINUS episcopus, seruus seruorum Dei, uenerabili fratri Lincolniensi episcopo, et dilectis filiis archidiaconis de Northamptun, et priori de Ponte sancto, salutem.

Mediator Dei et hominum Dominus iehsu Christus,  cuius prouidentia in sui dispositione non fallitur, totius Ecclesie discipline caput et magisterium sacrosancte Romane Ecclesie uoluit reseruari, et omnes alias ipsius ordinationi et correctioni subesse: ita quod concessa ei specialiter plenitudine potestatis, eius etiam sit [al. proprium] ceterarum excessus corrigere, et quod laudabiliter agitur, auctoritate apostolici culminis approbare. Unde nos, qui ad eius regimen diuina sumus dispositione assumpti, ea uolumus fratres et cepiscopos nostros cautela et discretione diligere, ne uideamur affectum et familiaritatem eorum, uocationis nostre officio anteferre; presertim cum habeat suos fines dilectio, qua quisque tenetur  ad hominem, non ad hominis errorem diligendum. Sane ad audientiam nostram ex personarum, et capituli Eboracensis ecclesie insinuatione peruenit, et id ipsum dilectorum filiorum nostrorum Roberti Eboracensis, et Rogeri de Selebi, et aliorum undecim abbatum Premonstratensis ordinis testimonia manifeste declarare uidentur, quod uenerabilis frater Gaufridus Eboracensis archiepiscopus, sacramenta iniuncti sibi officii uilipendens, uenatione, aucupio et aliis militaribus curis inutiliter occupatus, ordinationi clericorum, ecclesiarum dedicationibus, et synodis celebrandis, nec manum nec operam post sui promotionem adhibuit, nec abbatem aliquem benedixit: licet tam contra clericos quam abbates ad maledicendum  et excommunicandum, linguam consueuerit iuxta motum proprium indiscrete relaxare. Libertates ecclesie sue ac consuetudines approbatas euacuat et subuertit; appellationes, que solent esse ad remedium oppressorum, ad Romane sedis iniuriam reduxit in contemptum; plures, pro eo quod ad nos appellationes emiserant, uinculis fecit carceralibus uehementer astringi; personas Ecclesie sue, post appellationem ad nos factam, honoribus et beneficiis spoliauit; quosdam canonicorum, appellatione contempta, excommunicationi subiecit, priuilegia Romanorum pontificum in eius presentia omnino auctoritate frustrantur; et qui forte alias tutus esset in ostensione priuilegii nostri, optati coram eo beneficium presidii  demeretur. Cum contingit aliquem ad subtractam sibi ecclesiam, uel possessionem, per iudices delegatos auctoritate nostra restitui, eum, per quem debuerat iudicium exsecutioni mandari, statim sentiet inimicum. Plures enim taliter restitutos destituit, et ecclesias per ministros suos aggrediens, fores ecclesiarum fregisse, et eos proponitur per uiolentiam expulisse. Quamplures etiam reatum periurii fecit perniciose incurrere, ipsos ab obedientia, quam archidiaconis suis canonice seruandam iuramento promiserant, quadam necessitatis uiolentia retrahendo. Preterea maiorem ecclesiam multitudine armatorum aggrediens, fores capituli per uiolentiam confringi et asportari fecit, et bona canonicorum, et aliorum plurium,  qui res suas tam in ecclesia quam in thesauraria deposuerant, fecit per uiolentiam detineri: pro quibus omnibus Eboracense capitulum ad nostram audientiam appellauit. Comperimus etiam ex testimonio predictorum, quod ecclesiis quandoque uacantibus, presentatas sibi ab his ad quos presentatio pertinet, personas idoneas non admittit; sed eas aut pueris aut minus honestis personis assignat, usus pariter presentantis et instituentis officio; aut facit eas ex sola uoluntate uacare, ut earum fructus ipsius usibus applicentur, et quod sustentationi alicuius clerici honesti debebatur, sibi non metuit retinere. Adiecerunt etiam, quod cum spiritualia dona gratis debeant  et sine prauitate distribui, frequenter cum donat ecclesiam, aut eam scindit per partes contra statuta ecclesie canonica, aut in ea nouam et indebitam retinet pensionem, et quamplures excommunicatos uel suspensos non nisi pecunia interueniente absoluit. Religiosi uero uiri et honesti in conspectu eius despecti et contemptibiles sunt, uiles et suspecte persone de facili familiaritatem eius et gratiam assequuntur. Unde, si sic uiuitur et in talibus fuerit conuersatio sua timendum est ne gregi sibi commisso potius sit lapis offensionis et scandali petra, quam eruditionis exemplum, uel contra spirituales nequitias solatium aut tutela. Quia igitur que premissa sunt, sollicitudinem inquisitionis exposcunt, discretioni uestre,  de qua plene confidimus, inquisitionem horum duximus committendam: per apostolica scripta precipiendo mandantes, quatenus ad Eboracensem ecclesiam accedatis, et conuocatis abbatibus, et prioribus, et aliis ecclesiasticis personis Eboracensis diecesis, diligentius inquiratis, utrum Eboracensem ecclesiam et prouinciam tam inutiliter et perniciose tractauit: et si super premissis legitimi accusatores apparuerint, audiatis que contra prefatum archiepiscopum duxerint proponenda: et, eis diligenter auditis et cognitis, attestationes sub sigillis uestris inclusas nobis transmittere procuretis, assignantes partibus terminum competentem, quo sufficienter instructe ad apostolicam sedem accedant, quod canonicum est,  ibi, dante Domino, recepture. Si uero accusatores defecerint, et fama publica fuerit contra ipsum, ei purgationem cum tribus episcopis, et totidem abbatibus, auctoritate nostra, sublato appellationis obstaculo, indicatis: in qua si forte defecerit, ipsum ab archiepiscopali officio et administratione suspensum apostolico conspectui faciatis presentari, ut, auctore Domino, ibi plenius doceatur, qualiter eum et sibi consimiles in domo Dei oporteat ministrare. Si uero idem archiepiscopus aliquid contra eos duxerit proponendum, illud nichilominus audiatis, et ad nos sub sigillis uestris transmittatis inclusum, ut super his quod canonicum fuerit, statuatur. Sane si dictus archiepiscopus  in elusionem mandati nostri, antequam citatio uestra ad eum perueniat, appellationem interposuerit, uel iter arripuerit ad sedem apostolicam ueniendi: uos ei terminum trium mensium statuatis, infra quem se debeat in propria persona nostro conspectui presentare. Quod si non fecerit, uos eum extunc ab omni pontificali officio et archiepiscopatus administratione denuntietis auctoritate nostra, remota appellatione, suspensum. Quod si omnes his exsequendis interesse nequiueritis, duo uestrum nichilominus ea exsequantur.

Datum Rome apud Sanctum Petrum, uI Idus Iunii, pontificatus nostri anno quarto.



CLXII. Ecclesie Nidrosiensis protectionem suscipit, possessionesque ac priuilegia confirmat. 
[THORKELIN, Diplom. Arn. Magn., II, 13.]


CeLESTINUS episcopus, seruus seruorum Dei, uenerabili fratri HEIRICO, Nidrosiensi archiepiscopo, eiusque successoribus canonice substituendis, in perpetuum.

Ea cura et diligentia uolumus fratrum et cepiscoporum nostrorum dignitates et iura seruari ut in iis, in quibus fauorem apostolicum, preuia ratione deposcunt, illum sibi sentiant benignius suffragari. Eapropter, uenerabilis in Christo frater, tuis iustis postulationibus clementer annuimus, et personam tuam atque Nidrosiensem Ecclesiam cui, auctore Deo,  preesse dignosceris, sub beati Petri et nostra protectione suscipimus, et presentis scripti priuilegio communimus, statuentes ut quascunque possessiones, quecunque bona, eadem Nidrosiensis Ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma tibi tuisque successoribus et illibata permaneant. Libertates autem et immunitates, quas de concessionibus regum, precipue regis magni Noruagiensis, Ecclesia tuo subiecta regimini hactenus obtinuisse dignoscitur, tibi et Ecclesie ipsi auctoritate apostolica confirmamus, et perpetuam habere decernimus firmitatem. Licitum quoque sit tibi et  successoribus tuis in capellis, a regia libertate fundatis uel dotatis, sicut in aliis ecclesiis uel capellis prouincie tue, idoneas instituere sine ipsorum assensu uel presentatione personas, secundum renuntiationem, quam de iure patronatus per publica instrumenta et per priuilegia sua constat eosdem reges fecisse.

Statuimus insuper ut in electionibus episcoporum et abbatum prouincie tue nulla uis, nulla potentia, nulla auctoritas uel consensus regis seu principis interueniat, nec fauore ipsorum quisquam officium ecclesiastice prelationis obtineat, nisi quem concordi electione illi ad quos electio pertinet uacanti ecclesie scientia et moribus iudicauerint  aptiorem. Clericos etiam regni Noruagie debita uolentes libertate gaudere, presenti pagina districtius prohibemus, ne aliquis episcopus, abbas seu clericus, cum ipsi regalia non habeant, arma sumere uel in expeditionem ire, uel ad hoc quidquam de suo impendere compellantur; nisi forte necessitas tam grauis immineat, quod id a diecesano episcopo et sapientioribus et discretioribus uiris ecclesiasticis communicato consilio fieri permittatur. Si uero aliquis clericus, qui nec prelationem obtineat ecclesie nec eius sit ministerio uel officio, quod absque dispendio Ecclesie deserere non possit, specialiter deputatus, expeditionem sequi a suo episcopo permittatur in eo ibi officio seruiat, quod professioni sue uel ordini  competere dignoscatur. Specialiter autem presbyteros uel clericos et laicos beati Olaui martyris seruitio deputatos, et sacerdotes alios omnes, tam in rure quam ciuitate morantes, iuxta regie pietatis priuilegium sunt exempti, ab illis angariis immunes esse omnino censemus, que lingua Noruagica certo et appropriato uocabulo nuncupatur Leidangir.

Preterea uobis concedimus triginta mensuras farine que Lest uocabulo appropriato dicuntur, pro emendis uestibus ad opus ministrorum beati Olaui, mittere in Islandiam, illis presertim temporibus, quibus id patrie patietur ubertas. Et uectigalia que de una naui, ab Islandia uenienti, annis singulis ecclesie beati Olaui debentur, eidem  auctoritate apostolica confirmamus; omnes etiam ad eius ecclesiam deuotionis causa et peregrinationis intuitu accedentes, tam aduenas quam indigenas, siue guerre tempus sit, siue pacis, in eundo et redeundo firma uolumus et statuimus securitate gaudere potiori, et eos qui rei de talium molestatione inuenti fuerint, pene canonice, in eos generali deliberatione statute, decernimus subiacere. Illis quos interfici, tali conflictu a peregrinis pro defensione sua contigerit sepulturam censentes ecclesiasticam denegari; clericis uero in causis, canonico iure prohibitis interdicimus penitus seculare iudicium, et illos qui contra prohibitionem communem et nostram specialiter super hoc uenire tentauerint, et subire iudicium seculare secundum  arbitrium diecesani episcopi censemus canonice puniendos. Ecclesias etiam dedicatas, sine permissione diecesani episcopi nulli omnino fas sit destruere, siue de loco ad locum aliqua occasione transferre. Nulli etiam regi uel principi liceat approbatas patrie leges et scriptas, absque consensu episcoporum et sapientum consilio, et pecuniarias penas, tam in clericis quam in laicis contra antiquam consuetudinem, in ecclesiarum seu clericorum dispendium immutare uel ab aliquo episcopo seu abbate, regalia non habente, ante consecrationem seu benedictionem, aut post, fidelitatis exigere sacramentum. Sed et in dandis decimis de terris et mansionibus suis reges omnino sequantur canonicas sanctiones. Nihilominus presentium tibi auctoritate concedimus, ut secundum  quod predecessores tui obtinuisse noscuntur liceat tibi et successoribus tuis, non ad uoluptatem sed ad tuum et Ecclesie commodum, aues, falcones scilicet et astures, et griseos emere, prout a predecessoribus tuis est hactenus obseruatum.

Decernimus ergo ut nulli omnino hominum liceat prefatam Ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua in omnibus apostolice sedis auctoritate. Si qua igitur in futurum ecclesiastica secularisue persona hanc nostre constitutionis paginam sciens contra eam temere uenire  tentauerit, secundo tertioue commonita, nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine diuine ultioni subiaceat.

Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant et apud districtum iudicem premia eterne pacis inueniant. Amen. Amen. Amen.

    Ego Celestinus catholice Ecclesie episcopus.
    Ego Albinus Albanensis episcopus.
     Ego Octauianus Ostiensis et uelletrensis episcopus.
    Ego Ioannes Prenestinus episcopus.
    Ego Petrus Portuensis et Sancte Rufine episcopus.
    Ego Pandulfus basilice XII Apostolorum presbyter cardinalis.
    Ego Petrus tit. Sancte Cecilie presbyter cardinalis.
    Ego Ioannes tit. Sancti Clementis cardinalis uiterbiensis et Tusculanensis episcopus.
    Ego Guidox presb. card. Sancte Marie Transtiberim tit. Calisti.
    Ego Hugutio presb. card. Sancti Martini tit. Equitii.
     Ego Ioannes tit. Sancti Stephani in Celio monte presb. card.
    Ego Cynthius tit. Sancti Laurentii in Lucina presb. card.
    Ego Soffredus tit. Sancte Praxedis presb. card.
    Ego Bernardus Sancti Petri ad uincula cardinalis tit. Eudoxie.
    Ego Ioannes tit. Sancte Prisce presb. card.
    Ego Gratianus Sanctorum Cosme et Damiani diac. card.
    Ego Gregorius Sancte Marie in Porticu diac. card.
    Ego Gregorius Sancte Marie in Aquiro diac. card.
    Ego Gregorius Sancti Georgii ad uelum aureum diac. card.
     Ego Lotarius Sanctorum Sergii et Bacchi diac. card.
    Ego Nicolaus Sancte Marie in Cosmidin diac. card.
    Ego Bobo Sancti Theodori diac. card.
    Ego Petrus Sancte Marie in uia Lata diac. card.
    Ego Cencius Sancte Lucie in Orchea diac. card.


Datum Rome, apud Sanctum Petrum, per manum Aegidii, Sancti Nicolai in Carcere Tulliano diaconi cardinalis, XuII Kalendas Iulii, Incarnationis Dominice anno 1194, pontificatus uero domini Celestini pape III anno quarto.



CLXIII. Ecclesie S. Petri Eboracensis protectionem suscipit, possessionesque ac priuilegia confirmat. 
[WILKINS, Concil., I, 503.]


CeLESTINUS episcopus seruus seruorum Dei, dilectis filiis SIMONI, decano et capitulo ecclesie Sancti Petri Eborum, eorumque successoribus canonice substituendis in perpetuum.

Cum Romana Ecclesia, cui dante Domino presidemus, iustis postulantium uotis pia semper consueuerit benignitate adesse, dignum est et consonum, ut illi de speciali eius presidio et protectione confidant, et ut possint ea contra malignorum incursus, tanquam optate defensionis clypeo, premuniri, quorum fides et deuotio in honore ipsius et reuerentia certo rerum experimento probatur. Eapropter,  dilecti in Domino filii, iustis postulationibus uestris clementer annuimus, ecclesiam uestram, in qua diuino mancipati estis obsequio sub beati Petri et nostra protectione suscipimus, et presentis scripti priuilegio communimus. Propterea quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Scilicet uillam de Dalton cum pertinentiis; uillam de Cotom cum pertinentiis; uillam de Brothton  cum ecclesia, molendino et omnibus aliis pertinentiis; uillam de Helperby cum pertinentiis; terram de Ulfrikby cum pertinentiis; terram de Gisppesmare cum pertinentiis; terram de Ledesham cum pertinentiis; terram de Hoton cum pertinentiis; ecclesiam de Burgo cum capella et omnibus aliis pertinentiis; ecclesiam de Lanum cum capella et decimis molendinorum archiepiscopi et omnibus aliis pertinentiis; ecclesiam de Burton cum pertinentiis; ecclesiam de Lesyngton cum pertinentiis: ecclesiam de Quetungkebur cum pertinentiis; ecclesiam Sancti Ioannis ad pontem Eborum; ecclesiam Sancti Ioannis in Marisco; ecclesiam Sancti Laurentii in Walmegut cum pertinentiis infra ciuitatem  et extra; ecclesiam Sancti Andree in Hecmangergat; ecclesiam Sancti Marci in Conyngstrete; ecclesiam Sancte Marie ultra Usam; sexaginta solidos de manerio de Patrington; duas marcas argenti de nundinis Sancti Petri ad uincula in Eborum; de synodalibus XI solidos ad cantariam, et centum solidos ad cantariam, et centum solidos ad magistrum scholarum spectantes. Antiquas quoque et rationabiles ecclesie uestre consuetudines et hactenus obseruatas uobis et uestris successoribus confirmamus, et decernimus eas in ecclesia uestra futuris temporibus absque contradictione cuiuslibet firmiter obseruandas. Auctoritate apostolica nichilominus prohibemus, ne archiepiscopus uester, qui pro tempore fuerit, in decanum  uel aliquam personam, canonicos uel eorum ministros, siue clerici sint siue laici, aliquam excommunicationis, interdicti, seu suspensionis sententiam, contra immunitatem quam predecessores uestri et uos hactenus habuistis, sine assensu decani et capituli audeat promulgare, uel eos a choro arcere uel ab ecclesiarum ingressu; quod si presumpserit, eam decernimus non tenere. Statuimus insuper ne decanus, qui secundum Deum in ecclesia uestra fuerit institutus, contra ecclesie uestre solitam libertatem et consuetudinem hactenus obseruatam, homagium obtentu beneficii ecclesiastici archiepiscopo facere teneatur.

Preterea paterno intuitu prouidere uolentes ne in his que ad uos spectare noscuntur, lesionem  aliquam incurratis, electionem liberam magistri domus hospitalis Sancti Petri Eborum, sicut eam ex antiqua et approbata consuetudine hactenus ecclesia uestra obtinuit, uobis uestrisque successoribus confirmamus; ita quod qui id pro tempore fuerit assumendus, nonnisi per electionem uestram consuetam assumatur. Et ne status ecclesie uestre temeritate qualibet circa obseruantias rationabiles mutationis seu turbationis incurrat, dignitates, libertates, immunitates que a regibus et principibus seu archiepiscopis uestris uobis et ecclesie uestre rationabiliter sunt concesse et Romanis pontificibus approbate, seu etiam regum seu principum uel archiepiscoporum, necnon episcoporum, Romanorum pontificum authenticis continentur,  ratas esse censemus et eas perpetuam obtinere firmitatem.

Prohibemus insuper ne archiepiscopus uel aliquis alius contra antiquam et approbatam Eborum ecclesie libertatem, personas seu canonicos, aut clericos uel homines uestros in debitis et consuetis excommunicationibus pregrauare eos pecuniaria pena mulctare presumat, nec sine satisfactione debita relaxare sententias quas capitulum uestrum, secundum antiquam et approbatam ecclesie uestre consuetudinem, in inuasiones rerum seu possessionum suarum illicitos, aut temerarie detentos, et in uestros homines grauiter delinquentes, rationabiliter duxerit proferendas. Ordinationem  quoque canonicorum seu personarum, sicut ab ipsa fundatione loci hactenus est obseruatum, liberam esse decernimus: ut uidelicet honesta idonea persona, cui archiepiscopus uester uacantem in ecclesia uestra prebendam uel dignitatem duxerit conferendam, secundum antiquam ecclesie uestre consuetudinem, decano et capitulo presentetur. Receptus autem per capitulum in canonicum per librum et panem per manum decani et capituli debeat inuestiri: postmodum uero in osculo fratrum receptus, de conseruanda fidelitate ecclesie uestre et libertatibus et consuetudinibus iuri consentaneis pro uiribus defendendis; secretis capituli non detegendis iuramentum consuetum et debitum interponat: et tunc de mandato decani et capituli per  manum cantoris, prout moris est, installetur. Si quis uero contra consuetudinem antiquam et approbatam in ecclesia uestra per aliquem fuerit introductus, nec pro persona nec pro canonico habeatur. Si uero archiepiscopus uester uacantem in ecclesia uestra prebendam uel personatum infra Lateranensis concilii secundum formam prescriptam idonee persone, canonica admonitione premissa, non contulerit, liceat uobis auctoritate apostolica, nullius contradictione uel appellatione obstante, illam contra eiusdem concilii statuta conferre.

Decreuimus ergo ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere,  seu quibuslibet uexationibus fatigare; sed omnia integra conseruentur eorum pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate. Si igitur in futurum ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine diuine ultioni subiaceat; cuncti autem eiusdem loci iura seruantes, fructum bone  actionis percipiant, et apud districtum iudicem premia eterne pacis inueniant.

Decernimus ergo ut nulli omnino hominum liceat hanc paginam nostre protectionis, confirmationis, prohibitionis, atque concessionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Rome, apud S. Petrum, XuI Kalendas Iulii, pontificatus nostri anno quarto.



CLXIu. Capitulo Tarraconensi precipit ut Willelmum Raimundi, qui Berengarium archiepiscopum in urbe Gerunda crudeliter interfecerit, anathematizatum denuntient terramque eius interdicto afficiant; preterea regem et reginam Aragonum sub excommunicationis et interdicti pena hortentur ut Willelmum sociosque de toto regno proscribant, ecclesieque Tarraconensi et ablata reddant et de iniuriis satisfaciant. 
[MANSI, Concil. XXII, 643.]


CeLESTINUS episcopus, seruus seruorum Dei, dilectis filiis capitulo Tarraconensi, salutem et apostolicam benedictionem.

Plangendum esset potius quam scribendum super tam nefario scelere quod filius iniquitatis Willelmus Raymundi obstinata et pertinaci audacia perpetrare presumpsit non timens in Patrem suum et dominum,  et cuius neptem in uxorem habebat, uidelicet bone et pie memorie Berengarium archiepiscopum uestrum sceleratas manus immittere, et ipsum crudeli gladio mortaliter trucidare. Cum enim, sicut audiuimus, Willelmus ipse proprius homo fuisset archiepiscopi, ac plura beneficia percepisset ab eo, nepotem etiam, ut diximus, eiusdem haberet uxorem perniciosa simulatione confinxit et per nuntium sue concepte iniquitatis interpretem eidem mandauit antistiti, quod uxor sua, uidelicet neptis eius, uellet cum eo super quodam negotio consilium et tractatum habere. Presentie igitur quod ob hoc deberet uenire Gerundam, uenit obuiam quasi pacificus, ut secundum propheticum oraculum, sicut fraudulentus uasa pessima portans, eum impie uulnerauit,  et de mulo cui insedebat prostrauit in terram. O immane scelus et omni detestatione dignissimum! Quo pacis et religionis Christiane iura leduntur, et arma filii exacuuntur in Patrem! Expediebat potius ut, iuxta prophetam gladius ille in uomerem, seu lancea conuerteretur in falcem . Ut autem iniquitas illius nequam hominis prodiret ex adipe non fuit contentus ei lethale uulnus infligere, sed post ipsum ictu tertio repetitum, cum archiepiscopi capellano qui aderat, inciperet confiteri, tanquam uir sanguinum confessionem eius, qui et habitu Cisterciensis ordinis erat indutus, nec Deum timens, nec homini deferens, iam exutus humana pietate, et diabolica feritate uestitus, totis conabatur uiribus impedire. uerumtamen auctor  summe pietatis, qui neminem uult perire , tandem eidem archiepiscopo contulit gratiam confitendi, quod in ipsa confessione, dum in eum persecutoris gladio insaniret, iuxta consilium sacerdotis, interfectori suo pepercit, Deum ad imitationem gloriosi protomartyris pro eo incessanter exorans. Denique ille insatiabilis homicida, cum eum prima uice semiuiuum reliquisset in terra, et tantum distetisset ab illo, quantum duo aut tres iactus baliste possent, ut putabatur, emitti, more tortuosi serpentis, uel cancri potius, retrouersus tot uulnera eidem inflixit, quod uix locus uulneribus poterat inueniri; et ut nichil de malitia sua omitteret, quin potius ut totum uirus emitteret,  quod ore combiberat truculento, a superbie sue in quo erat equo descendit, et post tot et tam atrocia uulnera, cerebrum eius cuspide mucrone effudit. Proh dolor! ut quid mortalia cogis pectora, ire detestabile monstrum! Ecce quam turpiter pastorem Ecclesie trucidare fecisti, ecce cadit columna Ecclesie! Sed quid inde? ipso apponente manum cuius dextera facit uirtutem, conculcabitur filius Belial; mentietur iniquitas sibi, et maleficium non dicimus hominis, sed non hominis dedita pena luetur. Consurgite igitur boni emulatores Ecclesie Dei et filii, debitum uestri officii uiriliter exercete. Doleat de tanto scelere consummato non solum Tarraconensis prouincia, sed etiam tota Hispania, quinimo Christianitas uniuersa, et eo uehementiori in ipso  dolore admiratione stupescat, quod non tantum ipse archiepiscopus, sed etiam tertius ab isto sub tempore unius et eiusdem principis per gladium ambo interfecti fuerunt, quodque dolendi materiam non minuit, sed augmentat, non solum rex Aragonum et regina illustres huic malo non condolere dicuntur, uerum etiam addere afflictionem afflictis, et Ecclesiam uestram conterere multiplici iam contritione contritam. Cum enim, de quo si uerum est ualde miramur, super his querimoniam statim ad conspectum eorum transmissa fuisset iustitiam exinde facere non curauerunt, illius Isaie non memores quo dicitur: In iustitia regnabit, rex et principes in iudicio preerunt ; et illius Sapientis quo ita precipitur: Diligite iustitiam qui iudicatis terram  . Unde accidit ut rigorem iustitie nequissimus ille non trepidans, ita liberis quocunque uult gressibus euagatur, ac si pecudem aut uitulum occidisset, et facta est res mali et perniciosi exempli, usque adeo quod nulla ecclesiastica persona per milliarium longe a propria sede sine periculi metu progreditur, et reuerentia debita Ecclesie uestre, ac ministris ipsius iam fere elanguit, et emersit in uentum. Aestimati sunt quippe clerici, qui genus electum et regale, populus etiam acquisitionis et grex peculiaris Christi censetur, tanquam oues occisionis, facti uicinis suis opprobrium, subsannatio et derisus. Predicti quoque rex et regina, cum per seipsos et suos, tum per hospitalarios et religiosos, ipsam Ecclesiam uestram tam in ciuitate  quam extra damnis plurimis et grauibus iniuriis affecerunt, et cum fere ad nichilum sit redacta, et sic in occisione suorum pastorum per malitiam filiorum hominum laceretur, iam non inuenitur aliquis qui in eadem ceruicem suam audeat pontificali supponere seruituti. Quia igitur tam nefarium scelus incorrectum seu impunitum relinqui non debet, sed adeo sunt tanta maleficia punienda, quod qui audierint similia facere non attentent, uniuersitati uestre per apostolica scripta mandamus, et in uirtute obedientie sub pena officiorum et beneficiorum, et interminatione anathematis districte precipimus, quatenus predictum Willelmum perditionis et proditionis filium, et complices eius tam clericos quam laicos, omni occasione, dilatione et  appellatione seposita, pulsatis campanis et candelis accensis solemniter anathematizatos denuntiare curetis, et totam terram eorum, atque aliam in qua presentes fuerint, interdicto subdatis. Nec sententias quas dederitis relaxetis, donec ipse Willelmus anathematizatus cum complicibus suis ad apostolicam sedem accedat. uerum illos clericos decernimus beneficiis ecclesiasticis perpetuo esse priuatos, qui prebuere consilium siue consensum, ut predictus pontifex interiret. Precipiatis autem sine aliqua exceptione omnibus illis militibus et aliis laicis, qui sunt in terra Ecclesie uestre metropolitico iure subiecta, ut ipsum nequam et sequaces eius tanquam Saracenos desperatissimos persequantur, eiusque  interdicto igne et aqua non communicent quoquo modo. Sed neque eum in uenditione uel emptione aliqua seu traditione uictualium, aut receptione hospitiorum participare presumant, donec nudis pedibus super terram in multa abstinentia et asperitate uestium ad apostolicam sedem accedat. Ceterum regem et reginam et alios principes et barones omnimoda diligentia moneatis ex parte nostra fortiter iniungentes ut sepedictum Willelmum et complices eius de toto regno proscribant, et Ecclesie uestre uniuersa restituentes ablata, et confiscantes bona illorum qui scelus commisere iam dictum, de damnis et iniuriis irrogatis Ecclesie satisfaciant, et permittant eam tam in bonis suis, quam in libertate electionis habenda pacifice permanere.  Quod si hec pro commonitione uestra non fecerint, omni gratia et timore postposito, sublato cuiuslibet contradictionis uel appellationis obstaculo, BB. apostolorum Petri et Pauli, et nostra auctoritate suffulti, in personas regis et regine atque aliorum, et in terras tam excommunicationis quam interdicti sententiam promulgetis, et faciatis irrefragabiliter obseruari. uolumus igitur et per apostolica uobis scripta precipiendo mandamus; quatenus in aliquam personam idoneam concorditer, et canonice conuenire curetis, et studeatis illum eligendo in archiepiscopum nominare, per quem status Ecclesie dirigatur, et tam in spiritualibus quam temporalibus commodum possit omnimodum experiri. Ita uero in persecutione eorum que predicta  sunt coadiutores et cooperatores per omnia existatis, ut de conculcatione matris uestre, ex occisione patris, tanquam ueraces filii ostendatis ex intimo uos dolere.

Datum Rome apud S. Petrum, Xu Kal. Iulii, pontificatus nostri anno Iu.



CLXu. Ecclesie Hallensis, que dicitur ad Nouum Opus, protectionem suscipit, possessionesque ac priuilegia confirmat. 
[LUDEWIG, Rel., u, 63.]

CeLESTINUS episcopus, seruus seruorum Dei, dilectis filiis DUDONI Hallensi preposito, eiusque fratribus tam presentibus quam futuris regularem uitam  professis in perpetuum.

Ad hoc uniuersalis Ecclesie cura nobis a prouisore omnium bonorum commissa, ut religiosas diligamus personas, et bene Deo placentes studeamus modis omnibus propagare; nec enim Deo gratus apostolicus impenditur famulatus, nisi ex caritatis radice procedens, a puritate religionis fuerit conseruatus. Eapropter, dilecti in Domino filii, uestris iustis postulationibus clementer annuimus, et Hallensem ecclesiam que dicitur ad Nouum Opus, in qua iam diu diuino mancipati estis obsequio, sub beati Petri et nostra protectione suscipimus et presentis scripti priuilegio communimus; in primis siquidem statuentes ut ordo canonicus, qui secundum  Deum et beati Augustini Regulam ibidem institutus esse dignoscitur, perpetuis temporibus inuiolabiliter obseruetur. Preterea quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, Deo propitio, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Locum ipsum in quo prefata ecclesia sita est, cum omnibus pertinentiis suis; parochiam in Hallo, ecclesiam Sancte Gertrudis et Sancti Georgii, capellam Sancti Pauli, Sancti Lamberti, Sancti Nicolai et Sancti Egidii; capellam in Geuekeosteyn,  ecclesiam Trote et Motzelitz, ecclesiam Dugaw et Cormbecke, ecclesiam Stuuene cum omnibus suis pertinentiis et omnibus utilitatibus ad prefatas ecclesias seu capellas pertinentibus, et cum archidiaconatu Hallensi, qui protenditur usque ad hos fines, scilicet: a fluuio Sala usque ad Schrisize, a fluuio Elstra usque ad uonam. Preterea nouam uillam ecclesie uestre adiacentem, cum omnibus libertatibus et possessionibus suis. Molendina etiam et piscationes in fluuio Sale sitas eum hortis et pratis ipsi fluuio circumpositis; IX mansos in Hallensi marchia; decimam datam pro uilla Honstede; IX mansos et Iu iugera molendini in Wizeke; C mansos in Swinze, quos bone memorie Fredericus imperator ecclesie uestre concessit, et XXX mansos  in Iuterbock, quos bone recordationis Wichmannus, Magdeburgensis archiepiscopus, ipsi ecclesie contulit, et omnes uineas, siluas, terras cultas et incultas et prata et decursus aquarum, que ad ecclesiam uestram spectare, et infra fines superius adnotatos contineri noscuntur, uobis et per uos ecclesie uestre auctoritate apostolica confirmamus.

Liceat quoque uobis clericos uel laicos, liberos et absolutos e seculo fugientes ad conuersionem recipere, et eos absque contradictione aliqua retinere. Prohibemus insuper ut nulli fratrum uestrorum, post factam in ecclesia uestra professionem, nisi arctioris religionis obtentu, absque prepositi  sui licentia, liceat de eodem loco discedere; discedentem uero absque communium litterarum cautione nullus audeat retinere. Interdicimus etiam ne cui liceat in uos uel ecclesias uestras sine manifesta et rationabili causa excommunicationis seu interdicti sententiam ferre, seu uos nouis et indebitis exactionibus fatigare; libertates quoque et immunitates antiquas et rationabiles consuetudines, ecclesie uestre concessas et hactenus obseruatas ratas habemus et eas perpetuis temporibus illibatas permanere sancimus. Inhibemus insuper, ut infra fines parochie uestre nullus sine assensu diecesani episcopi et uestro capellam seu oratorium de nouo construere audeat, saluis tamen priuilegiis Romanorum pontificum. Cum autem generale interdictum  terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Chrisma uero, oleum sanctum, consecrationem altarium seu basilicarum, ordinationes canonicorum seu clericorum uestrorum, qui ad sacros ordines fuerint promouendi, a diecesano episcopo, si catholicus fuerit, et gratiam atque communionem apostolice sedis habuerit, uobis gratis et sine prauitate aliqua uolumus adhiberi. Sepulturam quoque loci ipsius liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti fuerint, nullus obsistat; salua tamen iustitia illarum ecclesiarum, a quibus mortuorum corpora assumuntur.  Obeunte uero te, nunc eiusdem loci preposito, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem et beati Augustini Regulam prouiderint eligendum.

Decernimus ergo, ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum pro quorum gubernatione ac sustentatione concessa sunt, usibus omnimodis profutura; salua sedis apostolice auctoritate et diecesani episcopi canonica iustitia. Si qua igitur in futurum ecclesiastica secularisue persona  hanc nostre constitutionis paginam sciens contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Datum Rome, apud Sanctum Petrum, per manum Aegidii Sancti Nicolai in Carcere Tulliano diaconi  cardinalis, Xu Kalendas Iulii, indictione XII, Incarnationis Dominice anno 1194, pontificatus uero domni Celestini pape III anno quarto.



CLXuI. Parthenonis S. Marie Hinsbergensis protectionem suscipit possessionesque confirmat.
[HUGO, Annales Premonst., I, Prob., p. 651.]

CeLESTINUS episcopus, seruus seruorum Dei, dilectis in Christo, officio magistre et sororibus ecclesie S. Marie in Heinesberg tam presentibus quam futuris, regularem uitam professis in perpetuum.

 . . . uestris iustis postulationibus clementer annuentes et prefatum monasterium S. Marie, in quo diuino mancipati estis obsequio, sub B. Petri et nostra protectione suscipimus et presentis scripti priuilegio communimus. In primis siquidem statuentes ut ordo monasticus, qui secundum Deum et B. Augustini Regulam in eodem loco institutus esse dignoscitur, perpetuis ibidem temporibus inuiolabiliter obseruetur . . . .

Locum ipsum in quo prefata ecclesia sita est, cum omnibus suis pertinentiis, possessiones quas habetis in Heinesberg et bona que habetis in Humberse et in Henge et alia que a bone memorie Philippo Coloniensi archiepiscopo et a Radulpho quondam Leodiensi episcopo monasterio uestro  confirmata sunt, uobis auctoritate apostolica confirmamus . . .

Datum Laterani per manum Aegidii, S. Nicolai in Carcere Tulliano diaconi cardinalis, uI Nonas Iulii, indictione XII, anno Dominice Incarnationis 1194, pontificatus uero domini Celestini pape III anno Iu.



CLXuII 1. Ioanni, abbati monasterii SS. Facundi et Primitiui Sahagunensis, eiusque successoribus concedit, »ut iis liceat, dummodo presbyteri sint, in ipso monasterio et in aliis ecclesiis eiusdem solemnem et pontificalem dare benedictionem et tam clericos, quam laicos in burgo et in cauto aliisque exemptis ecclesiis commorantes, appellatione remota ligare uel soluere.« Alia priuilegia addit. 2. Ioanni abbati et conuentui monasterii SS. Facundi et Primitiui Sahagunensis concedit, »ut non liceat alicui omnino persone preter Romanum pontificem aut legatum cardinalem apostolice sedis, in monachos eorum ubilibet habitantes excommunicationis, suspensionis aut interdicti sententiam promulgare.« Alia priuilegia adiungit. 3. Iisdem asserit monasterium a Berengario de Medina conditum. 
[ESCALONA, Hist. de Sahagun, p. 563 et seq.]





CLXuIII. Rogerio abbati monasterii S. Seuerini Neapolitani annuli usum concedit. 
[MARGARINI, Bull. Cas., II, 225.]

CeLESTINUS episcopus, seruus seruorum Dei, dilecto  filio ROGERIO abbati S. Seuerini Neapolitani, salutem et apostolicam benedictionem.

Apostolice sedis auctoritas, eos quos sibi fideles et deuotos esse cognoscit, semper diligere consueuit, et ipsos insigni aliquo honore ecclesiastico decorare, ad indicium gratie specialis. Quapropter, deuotionem quam erga beatum Petrum et nos habere dignosceris attendentes, ut in ea erga nos et Romanam Ecclesiam deuotior semper existas, et ceteri qui uiderint ad eius deuotionem amplius animentur, personam et ecclesiam tuam speciali beneficio duximus honorandam. Cum igitur usus annuli personaliter fuerit tibi concessus ad preces et instantiam dilecti filii Alberti subdiaconi et capellani  nostri, qui nobis charus plurimum et acceptus existit, tibi et per te et successoribus tuis regulariter substituendis, de apostolica benignitate, usum eiusdem annuli duximus perpetuo concedendum.

Datum Laterani, XIII Kalendas Augusti, pontificatus nostri anno Iu.



CLXIX. Monasterii Bone-Spei protectionem suscipit bonaque ac priuilegia confirmat. 
[HUGO, Annales Premonst. t. I, Prob., p. 304.]

CeLESTINUS episcopus, seruus seruorum Dei, dilectis filiis ROBERTO abbati ecclesie Beate Marie de Bona-Spe, eiusque fratribus, tam presentibus,  quam futuris, regularem uitam professis, in perpetuum.

Religiosam uitam eligentibus, apostolicum conuenit adesse presidium, ne forte cuiuslibet temeritatis incursus aut eos a proposito reuocet, aut robur, quod absit! sacre religionis infringat. Eapropter, dilecti in Domino filii, uestris iustis postulationibus clementer annuimus, et prefatam ecclesiam beate Marie de Bona-Spe, in qua diuino estis obsequio mancipati, ad exemplar felicis recordationis Alexandri pape predecessoris nostri, sub beati Petri, et nostra protectione suscipimus, et presentis scripti priuilegio communimus. In primis siquidem statuentes ut ordo canonicus, qui secundum Deum, et beati Augustini Regulam atque institutionem  Premonstratensium fratrum, in eadem ecclesia institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Locum ipsum, in quo prefata ecclesia sita est, cum omnibus terris, siluis, pratis, aquis, pascuis, et omnibus appendiciis suis. Terram de Bergesiis, et adiacentes possessiones in territorio Bruile, cum  annuis reditibus, quos in eisdem uillis habetis. Partem decime in Lestinis, quam sub annuo censu octo librarum ualencenensium a canonicis Walecurie tenetis, et molendinum, quod in eadem uilla ab ecclesia Sancte Marie Cameracensis, sub annuo censu sex modiorum annone, ad minorem mensuram soluende possidetis. Molendinum de uallibus. Terras et reditus, quos in territorio uellerelle sicce habetis. Curiam de Riueriolis, quam Henricus miles, una cum uxore sua Mathilde, et liberis suis, ab omni terragio quod iuri suo competebat, per manum Balduini comitis Ainonensis, intuitu eleemosyne, liberam esse fecit; et quidquid aliud titulo eleemosyne uobis donauit. Partem terre, que fuit  Sancti Saluatoris. Aliam partem terre, que dicitur Lemeis. Allodium de Ramelgiis. Terram, quam a Templariis, respectu annui census uiginti trium modiorum annone, et totidem auene, ad minorem mensuram soluende, possidetis. Quindecim binaria allodii, que due conuerse sorores in eleemosynam uobis dederunt. Totam decimam terrarum uestrarum, et pecorum in Ramelgiis. Et quedam dotalitia de Merbiolis, pro quibus quindecim solidos ualencenenses canonicis Sancti Ursinari annuatim persoluitis. Boscum, qui dicitur Roseria, et quidquid ad curtem de Riueriolis pertinere dignoscitur. Curiam de Degnies saluo annuo censu decem modiorum annone, quem heredibus Badonis persoluitis. Partem decime eiusdem uille, quam censualiter habetis.  Molendinum, et quidquid illic in terris, pratis et aquis de iure possidetis. Curiam de Gays, cum omnibus appendiciis suis, et decimarum animalium eiusdem curie, quam sub censu quinque solidorum ualencenensium ab ecclesia Sancti Humberti de Marigolis possidetis. Curiam de Marteri, cum omnibus appendiciis suis. Partem terre, quam habetis ab ecclesia Sancti Ioannis de ualencenis, saluo censu quinque modiorum auene et duorum modiorum boni frumenti et dimidii, duorum modiorum bone siliginis et dimidii, tredecim nummorum, et totidem caponum, quem annis singulis eis debetis. Totam decimam annone curie de Morteri, et pecorum, pro qua decem modios annone, et tres solidos ualencenenses canonicis Cameracensibus annuatim  persoluitis. Quidquid possidetis in Burgo de ualencenis, et in loco qui dicitur Cortanna. Curiam de Regeniis, cum omnibus appendiciis suis, terris uidelicet, pratis, aquis, siluis, pascuis. Terram de Corriel. Curiam Sancti Nicolai cum appendiciis suis. Curiam de Courrieres, cum appendiciis suis, saluo censu quinque solidorum Niuellensium, quem debetis abbatisse Niuellensi et totidem heredibus Gillardi. Curiam de Bostelen, cum appenditiis suis, et decimam animalium, eiusdem curie, sub annuo censu quinque solidorum ualencenensium, quos persoluitis super altare de Theozies. Decimam animalium curie infra abbatiam, sub annuo censu sex denariorum ualencenensium, quos canonicis  Cameracensibus persoluitis. Altare de Leugnies, et ipsam uiliam cum omnibus suis pertinentiis. Altare de Curcellis, et allodium Sancti Foillani, sub annuo censu sexaginta solidorum Namurcensium, quem canonicis Sancti Foillani de fossis annuatim persoluitis. Maiorem decimam, et omnia, que in eadem uilla habetis. Altare de Gennetines, et omnem decimam, et dotalitia eiusdem uille. Altare de Orbais, cum appendiciis suis. Altare de Carneriis, cum appendiciis suis. Altare de Morlangueis, cum appendiciis suis. Altare de Haina Sancti Pauli. Altare de Fellny. Altare de cruce. Altare de Ressais. Altare de monte Sancte Aldegundis, cum appendiciis suis. Altare de monte Sancte Genouefe, cum appendiciis suis. Altare de Herchelina, cum appendiciis. Altare  de Senessia, et dotalitia, et omnem decimam eiusdem uille, cum omnibus appendiciis suis. Altare de Rues famelico. Molendinum de Berkellies, et terras, et omnia que ibi possidetis. Decimas et molendinum et redditus, quos in uilla de Merbiis possidetis.

Sane noualium uestrorum, que propriis manibus, aut sumptibus colitis, siue de nutrimentis animalium uestrorum, nullus a uobis decimas exigere, uel extorquere presumat. Liceat quoque uobis clericos, uel laicos, liberos et absolutos, e seculo fugientes, ad conuersionem recipere et eos absque contradictione aliqua retinere. Prohibemus insuper, ut nulli fratrum uestrorum, post factam in loco uestro professionem fas sit, absque abbatis sui licentia, de eodem loco discedere: discedentem uero, absque  communium litterarum cautione, nullus audeat retinere. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce, diuina officia celebrare. In parochialibus uero ecclesiis, quas habetis, liceat uobis quatuor, aut tres ad minus de canonicis uestris ponere, quorum unus diecesano episcopo presentetur, ut ei curam animarum committat; ita quidem, quod ei de spiritualibus, uobis autem de temporalibus, et de ordinis obseruantia debeat respondere. Licitum preterea sit uobis in causis propriis, siue ciuilem, siue criminalem contineant questionem, fratrum uestrorum testimoniis uti, ne pro defectu testium ius uestrum in aliquo ualeat deperire.  Pro chrismate uero, oleo sancto, consecrationibus ecclesiarum, ordinationibus clericorum, qui ad sacros ordines fuerint promouendi, siue abbate deducendo ad sedem, uel quibuslibet aliis ecclesiasticis sacramentis, nullus a uobis, aut sub obtentu consuetudinis, aut quolibet alio modo, quidpiam audeat postulare. Interdicimus etiam, ne cui liceat in uos, uel monasterium uestrum, sine manifesta et rationabili causa, excommunicationis, uel interdicti sententiam promulgare, seu uos nouis et indebitis exactionibus fatigare. Sepulturam preterea ipsius loci liberam esse decernimus, ut eorum deuotioni, et extreme uoluntati, qui se illic sepeliri deliberauerint, nisi forte excommunicati, uel interdicti  sint, nullus obsistat, salua tamen iustitia illarum ecclesiarum, a quibus mortuorum corpora assumuntur. Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia, seu uiolentia, preponatur, nisi quem fratres communi consensu, uel fratrum pars consilii sanioris, secundum Dei timorem, et beati Augustini Regulam, atque ordinem Premonstratensium fratrum, prouiderint eligendum. Paci quoque ac tranquillitati uestre paterna in posterum sollicitudine prouidere uolentes, auctoritate apostolica prohibemus, ut infra clausuras locorum, seu grangiarum uestrarum nullus uiolentiam, uel rapinam, seu furtum committere, ignem apponere, sanguinem fundere, hominem capere,  uel interficere audeat. Preterea omnes libertates, et immunitates, a predecessoribus nostris Romanis pontificibus ordini uestro concessas, nec non libertates, et exemptiones secularium exactionum a regibus, et principibus rationabiliter pia uobis deuotione indultas, auctoritate apostolica confirmamus, et presentis scripti patrocinio communimus.

Decernimus ergo, ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate, et diecesani episcopi canonica iustitia. Si  qua igitur in futurum ecclesiastica, secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei, et Domini Redemptoris nostri Iesu Christi aliena fiat, atque in extremo examine diuine ultioni subiaceat. Cunctis autem eidem loco sua iura seruantibus, sit pax Domini nostri Iesu Christi, qua enus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Celestinus catholice Ecclesie episcopus.
     Ego Albinus Albanensis episcopus.
    Ego Octauianus Ostiensis et uelletrensis episcopus.
    Ego Ioannes Prenestinus episcopus.
    Ego Petrus Portuensis et Sancte Rufine episcopus.
    Ego Pan. basilice XII Apostolorum presbyter cardinalis.
    Ego Petrus titulo S. Cecilie presbyter cardinalis.
    Ego Ioannes titulo S. Clementis card. uiterbiensis.
    Ego Guido Sancte Marie Transtiberim, titulo Calixti presbyter cardinalis.
    Ego Hugo presbyter cardinalis Sancti Martini titulo  Equitii.
    Ego Ioannes titulo S. Stephani in Celio monte presbyter cardinalis.
    Ego Cinthius titulo Sancti Laurentii in Lucina presbyter cardinalis.
    Ego Soffredus titulo S. Praxedis presbyter card.
    Ego Bernardus Sancti Petri ad uincula presbyter cardinalis, titulo Eudoxie.
    Ego Fid. titulo S. Marcelli presbyter cardinalis.
    Ego Ioannes titulo S. Prisce presbyter cardinalis.
    Ego Gratianus Sanctorum Cosme et Damiani diaconus cardinalis.
    Ego Gregorius S. Marie in Porticu diaconus  card.
    Ego Gregorius Sancti Georgii ad uelum aureum diaconus cardinalis.
    Ego Lotarius Sanctorum Sergii et Bacchi diaconus cardinalis.
    Ego Gregorius Sancti Angeli diaconus cardinalis.
    Ego Petrus Ste . . . . . in uia Lata diaconus cardinalis.


Datum Laterani, per manum Centii, Sancte Lucie in Orthea diaconi cardinalis, domini pape camerarii, Iu Id. Nouembris, indict. XIII, Incarnationis Dominice anno 1194, pontificatus uero domni Celestini pape III anno quarto.



CLXX. Monasterii S. Crucis Donauerdensis protectionem suscipit, possessionesque ac priuilegia confirmat. 
[Mon. Boic., XuI, 17.]


CeLESTINUS episcopus, seruus seruorum Dei, dilectis filiis EuERARDO abbati monasterii Sancte Crucis in Werda, eiusdemque fratribus tam presentibus quam futuris regularem uitam professis in perpetuam memoriam.

Suscepti regiminis administratione compellimur pro ecclesiarum statu satagere; et ne possint aliquorum indebitis molestationibus fatigari, eas apostolice sedis patrocinio communire. Eapropter, dilecti in Domino filii, uestris iustis postulationibus  clementer annuimus, et prefatum monasterium Sancte Crucis, in quo diuino mancipati estis obsequio, quod ad ius et proprietatem beati Petri pertinere dignoscitur, ad exemplar felicis recordationis Innocentii pape predecessoris nostri, sub eiusdem apostolorum principis et nostra protectione suscipimus, et presentis scripti priuilegio communimus. In primis siquidem statuentes ut ordo monasticus qui secundum Deum et beati Benedicti Regulam in monasterio uestro institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum,  oblatione fidelium, seu aliis iustis modis, Deo propitio, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Locum ipsum in quo prefatum monasterium situm est, cum hortis, pratis, nemoribus, mansis et omnibus aliis pertinentiis suis. Decimationes Cenouialis curie uestre, et decimationes noualis quod dicitur Wicharfruth, sicut ea iuste ac sine controuersia possidetis, uobis et per uos ecclesie uestre auctoritate apostolica confirmamus. Sane noualium uestrorum que propriis manibus ac sumptibus colitis, siue de nutrimentis animalium uestrorum nullus a uobis decimas exigere uel extorquere presumat. Liceat quoque uobis clericos et  laicos, liberos et absolutos e seculo fugientes ad conuersionem recipere, et eos absque contradictione aliqua retinere. Prohibemus insuper ut nulli fratrum uestrorum post factam in uestro monasterio professionem fas sit de eodem loco absque abbatis sui licentia, nisi arctioris religionis obtentu, discedere; discedentem uero absque communium litterarum licentia et cautione nullus audeat retinere. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Inhibemus ad hec ut infra fines territorii monasterii uestri nullus sine assensu diecesani episcopi et uestro, capellam  seu oratorium de nouo construere audeat; saluis priuilegiis Romanorum pontificum. Ad hec nouas et indebitas exactiones ab archiepiscopis, episcopis, archidiaconis seu decanis aliisque omnibus ecclesiasticis secularibusue personis, omnino fieri prohibemus. Chrisma uero, oleum sanctum, consecrationes altarium seu basilicarum, ordinationem monachorum, seu clericorum uestrorum, qui ad sacros ordines fuerint promouendi, a diecesano suscipietis episcopo, siquidem catholicus fuerit, et gratiam atque communionem apostolice sedis habuerit, et ea gratis et absque prauitate et exactione aliqua uobis uoluerit exhibere; alioquin liceat uobis quemcunque malueritis adire antistitem, gratiam et communionem apostolice sedis  habentem, qui nostra fultus auctoritate uobis quod postulatur impendat.

Preterea libertates et immunitates antiquas et rationabiles consuetudines ecclesie uestre concessas et hactenus obseruatas, ratas habemus et eas perpetuis temporibus illibatas permanere sancimus. Sepulturam quoque loci ipsius liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti fuerint, nullus obsistat, salua tamen iustitia illarum ecclesiarum a quibus mortuorum corpora assumuntur. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia  seu uiolentia preponatur, nisi quem fratres communi assensu, uel fratrum pars consilii sanioris secundum Dei timorem et beati Benedicti Regulam prouiderint eligendum. Paci quoque et tranquillitati uestre paterna in posterum sollicitudine prouidere uolentes, sub interminatione anathematis, auctoritate apostolica inhibemus, ut intra clausuras locorum uestrorum nullus rapinam facere seu furtum committere, ignem apponere, homines capere uel interficere, seu aliquam uiolentiam audeat exercere.

Decernimus ergo, ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed  omnia integra conseruentur eorum, pro quorum gubernatione ac sustentatione pia liberalitate concessa sunt, usibus omnimodis profutura; salua sedis apostolice auctoritate. Ad indicium autem huius a sede apostolica percepte libertatis, unum aureum nobis nostrisque successoribus annis singulis persoluetis. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat; et a sacratissimo corpore et sanguine Dei et Domini Redemptoris nostri Iesu Christi aliena  fiat, atque in extremo examine districte ultioni subiaceat. Cunctis autem eidem loco sua iura seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

    Ego Celestinus catholice Ecclesie episcopus.
    Ego Pandulphus basilice XII Apostolorum presb. card.
    Ego Petrus S. Cecilie presb. card.
    Ego Ioannes tit. S. Clementis card., uiterbiensis et Tusculanus episcopus.
    Ego Hugo presbyter cardinalis S. Martini tit. Equitii.
    Ego Ioannes tit. S. Stephani in Celio monte  presb. card.
    Ego Soffredus tit. S. Praxedis presb. card.
    Ego Bernardus S. Petri ad uincula presb. card. tit. Eudoxie.
    Ego Fidantius tit. S. Marcelli presb. card.
    Ego Ioannes ecclesie S. Prisce presb. card.
    Ego Albinus Albanensis episcopus.
    Ego Ioannes Prenestinus episcopus.
    Ego Petrus Portuensis S. Rufine episcopus.
    Ego Gregorius Sancte Marie in Porticu diac. card.
    Ego Petrus Sancte Marie in uia Lata diaconus card.


Datum Rome, apud Sanctum Petrum, per manum  Centii Sancte Lucie in Horfea diaconi cardinalis, domni pape camerarii, XuI Kalendas Decembris, indictione XIII, anno Dominice Incarnationis 1194, pontificatus uero domini Celestini pape III anno quarto.



CLXXI. Episcopo Lincolniensi precipit, ne S. Noti monachos in possessione Esnebirtensis et Torneiensis ecclesiarum impediat. 
[Monast. Angl., I, 370.]

CeLESTINUS episcopus, seruus seruorum Dei, uenerabili fratri Lincolniensi episcopo, salutem et apostolicam benedictionem.

Sacrosancta Romana Ecclesia deuotos et humiles  filios ex assuete pietatis officio propensius diligere consueuit, et ne prauorum hominum illicitis grauaminibus molestentur, eos protectionis sue munimine, tanquam pia mater solita est confouere. Unde quia singulis ad nos clamantibus apostolicum tenemur presidium impertiri, intuitu pietatis et misericordie priori et conuentui Sancti Neoti, ecclesiam de Esnebiria et Torneia, de quibus iam annuam pensionem acceperunt, presenti pagina confirmamus. Siquidem predicti prior et conuentus in transitu uiarum et strata celeberrima constituti, omnibus transeuntibus cibum et potum petentibus pro Dei misericordia largiantur; et redditum predictarum ecclesiarum proprio usui hospitum se expendere profitentur.

 Eapropter fraternitati uestre per apostolica scripta precipiendo mandamus quatenus, pro reuerentia beatorum apostolorum Petri et Pauli et nostra, prenominatis priori et conuentui predictas ecclesias, sicut eas iuste et rationabiliter possident, et presentis scripti testimonio sunt communiti, appellatione remota et nullis litteris obstantibus, in pace possideri permittatis, et a decanis, ab archidiaconis et ab omnibus hominum officialium insolentiis, auctoritate beati Petri et nostra premunitos defensetis, et si quis huiusmodi confirmationi et predictis priori et conuentui in hoc presumpserit contradicere, auctoritate nostra excommunicatum publice denuntietis.

Datum Rome apud Sanctum Petrum, XIII Kalendas  Decembris, pontificatus nostri anno quarto



CLXXII. Monasterii Scotorum S. Iacobi Ratisponensis protectionem suscipit et possessiones iuraque confirmat. 
[RIED, Cod. diplom. Ratispon., I, 279.]

CeLESTINUS episcopus, seruus seruorum Dei, dilectis filiis PATRICIO abbati monasterii Beati Iacobi Ratispon. eiusque fratribus tam presentibus quam futuris regularem uitam professis in perpetuum.




 Ego Celestinus, catholice Ecclesie episcopus.


Sequitur dein subscriptio XuI cardinalium.

Datum Rome apud Sanctum Petrum, per manum Cencii Sancte Lucie in Orthea diaconi card., domini pape camerarii, X Kal. Decembris, indictione XIII, anno Dominice Incarnationis 1194, pontificatus domini Celestini pape III anno quarto.


Plumbum: CeLESTINUS PP. III.



CLXXIII. Episcopo Foropopuliensi mandat, curet, ut ecclesia S. Marie de Portu permaneat in possessione ecclesie S. Ioannis in Marmorato, a canonicis Rauennatibus donate. 
[FANTUZZI, Monumenti Rauennati, t. uI, p. 58.]


CeLESTINUS episcopus, seruus seruorum Dei, uenerabili fratri Foropompilien. episcopo, salutem et apostolicam benedictionem.

Constitutus in presentia nostra dilectus filius G . . . . prior Ecclesie S. Marie de Portu sua nobis insinuatione monstrauit quod cum dilecti filii . . . . . . . . archid. Rauen. ecclesie ac fratres eius ecclesiam S. Ioannis in Marmorato cum suis pertinentiis sibi et ecclesie de Portu archiepiscopo consentiente concesserint, et exinde publicum fecerint instrumentum, sacerdotes, et parochiani eiusdem ecclesie contra donationem ipsam eximere uenientes, priorem ipsum et ecclesiam suam super donatione illa molestare non cessant. Inde est quod fraternitati  tue per apostolica scripta mandamus, quatenus si uerum est quod asseritur, molestatores iam dictos moneas ardentius, et inducas, ut a molestatione prioris et ecclesie Port. omnino desistant; alioquin eos ad hoc ecclesiastica censura sicut iustum fuerit, appellatione cessante, compellas.

Datum Laterani, Iu Idus Decembris, pontificatus nostri anno quarto.



CLXXIu. Ecclesiam S. Reparate Lucensem tuendam suscipit eiusque bona ac priuilegia confirmat. 
[MURATORI, Antiq. Ital., uI, 443.]

CeLESTINUS episcopus, seruus seruorum Dei, dilectis filiis MARTINO priori ecclesie Sancte Reparate,  eiusque fratribus tam presentibus quam futuris, canonice substituendis in perpetuum.

Pie postulatio uoluntatis effectu debet prosequente compleri, ut et deuotionis sinceritas laudabiliter enitescat et utilitas postulata uires indubitanter assumat. Eapropter, dilecti in Domino filii, uestris iustis postulationibus clementer annuimus, et predecessorum nostrorum fidelis recordationis Eugenii, Anastasii, Adriani, Alexandri, Urbani, et Clementis Romanorum pontificum, uestigiis inherentes, prefatam Ecclesiam Sancte Reparate, que in Lucana ciuitate Plebis uocabulo fungitur, in qua diuino mancipati estis obsequio, sub beati Petri et nostra protectione suscipimus, et presentis scripti priuilegio communimus; statuentes ut quascunque  possessiones, quecunque bona eadem Ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Omne ius quod habetis in ecclesia Sancti Cassiani et in ecclesia Sancti Iusti ad Arcum; uniuersam etiam parochiam uestram et parochianos atque decimas quas iuste habetis, uobis auctoritate sedis apostolice confirmamus. Preterea omne ius, quod habetis in ecclesia Sancti Laurentii de Picciorano,  sicut per sententiam Rolandi prepositi Sancti Georgii, et Guidonis prioris Sancti Donati, iudicum a sede apostolica delegatorum, uobis adiudicatum esse dignoscitur, et in eorum scripto authentico continentur, et uos sine controuersia possidetis: celebrationem quoque misse maioris in festo Sancti Laurentii, et alia que in predicta ecclesia rationabiliter hactenus habuistis, uobis nichilominus confirmamus. Prohibemus etiam ut nemini liceat parochianis uestris, uobis inconsultis, penitentias dare, nisi forte in tanta necessitate fuerint, quod ad uos nequeant habere recursum. Nulli quoque fas sit parochianorum uestrorum aliquem ad sepulturam recipere, nisi salua ecclesie uestre canonica iustitia. Nec etiam episcopo,  nec alicui facultas sit nouas et minus canonicas consuetudines contra uoluntatem uestram in ecclesiam ipsam inducere, uel exactiones indebitas exercere. Celebrationem baptismi, que ab episcopo et canonicis Sancti Martini in uestra consueuit ecclesia in die Sabbati sancti fieri, antiquas etiam processiones ac stationes, et missas maiores, que in eadem ecclesia prefixis diebus ab eisdem canonicis celebrari solent, uobis et per uos ecclesie uestre nichilominus confirmamus. Preterea capellani ciuitatis uestre, quos ad baptizandos pueros in baptismo solemni uocaueritis, sicut hactenus est seruatum, si per contumaciam uenire noluerint, per censuram ecclesiasticam a uestro episcopo sine appellationis obstaculo compellantur. Constituimus  autem ut illis Dominicis diebus et precipuis festiuitatibus, in quibus canonici maioris ecclesie ad iam dictam ecclesiam cum processione uenire consueuerunt, si forte aliqua prauitate uel malitia ducti ad locum ipsum, prout antiqua consuetudo est, uenire noluerint, maiores missas, ac uesperas, et alia diuina officia, que ipsi celebrare debuerant, per uos ipsos auctoritate apostolica solemniter celebretis.

Liceat preterea uobis clericos litteratos et honestos, undecunque sint, cum episcoporum suorum commendatitiis litteris, si forte ignoti fuerint, absque alicuius contradictione in fratres cum assensu episcopi uestri suscipere. Quod si episcopus ipse contra uos malignari uoluerit, et rationabilem noluerit occasionem pretendere, clericos ipsos  nichilominus suscipiatis. Adiicimus quoque ut nec episcopo, nec canonicis facultas sit locum uestrum uel clericos inibi commorantes absque rationabili et manifesta causa interdictioni uel excommunicationi subiicere. Sepulturam insuper ecclesie uestre liberam esse decernimus, ut eorum deuotioni et extreme uoluntati qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia matricis ecclesie. Obeunte uero te nunc eiusdem loci priore, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars maior consilii sanioris, secundum Dei timorem,  prouiderint eligendum. Electus autem de more representetur episcopo et canonicis maioris ecclesie confirmandus.

Decernimus ergo ut nulli omnino hominum liceat prefatam ecclesiam temere perturbare, etc.

    Ego Celestinus catholice Ecclesie episcopus.
    Ego Albinus Albanensis episcopus.
    Ego Octauianus Ostiensis et uelletrensis episcopus.
    Ego Ioannes Prenestinus episcopus.
    Ego Pandulfus presbyter cardinalis basilice XII Apostolorum.
    Ego, etc.


Datum Laterani per manum Cencii Sancte Lucie in Orthea diaconi cardinalis, domni pape camerarii,  XuI Kal. Ianuarii, indictione XIII, Incarnationis Dominice 1194, pontificatus uero domni Celestini pape tertii anno Iu.


Desideratur bulla plumbea.



CLXXu. Monasterium S. Prosperi Reginum sub S. Romane Ecclesie protectione recipit, eiusque bona ac iura confirmat. 
[MARGARINI, Bull. Casin., II, 223.]

CeLESTINUS episcopus, seruus seruorum Dei, dilectis filiis fratribus cenobii Sancti Prosperi subtus ciuitatem Regii constitutis, tam presentibus quam futuris, regularem uitam professis, in perpetuum.

 Quoties a nobis petitur quod religioni et honestati conuenire dignoscitur, animo nos decet libenti concedere, ac petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus et prefatum monasterium Sancti Prosperi, quod ad Romanam Ecclesiam noscitur pertinere, in quo diuino estis obsequio mancipati, ad exemplar felicis recordationis Alexandri, scilicet predecessoris nostri, sub beati Petri et nostra protectione suscipimus, et presentis scripti priuilegio communimus. In primis siquidem statuentes, ut ordo monasticus, qui secundum Deum et beati Benedicti Regulam in eodem monasterio institutus esse dignoscitur, perpetuis ibidem temporibus inuiolabiliter  obseruetur. Preterea quascunque possessiones, quecunque bona idem monasterium impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant. In quibus hec propriis duximus exprimenda uocabulis:

Locum ipsum, in quo prefatum monasterium situm est, cum omnibus tenimentis et pertinentiis suis et cum cemeterio suo; nouem iugera terre cum capella Sancti Nazarii, quam a suprascripta ecclesia Sancti Prosperi intra castrum eiusdem  ciuitatis sita per commutationem iuste factam, abbas qui tunc temporis erat, accepit; necnon et totam illam terram de Corticella, in circuitu ipsius monasterii que ab episcopis, uel canonicis, uel a quibuscunque fidelibus iam dicto monasterio data est; insuper duodecim mansos in Fossule, quatuor in Palude, quatuor in Campagnola, tres in Quingenta, unum in Curte noua, unum in Gurgo, unum in Fossudunde, quinque in Bagnolo, et capella Sancte Mustiole cum suis pertinentiis, unum mansum in Crustulo ueteri, unum in uico de Sbragato, unum in Magno Casali, et capella Sancti Syluestri, cum dominicato de eadem uilla de Magno Casali, tres mansos in Regio et ducatu Regii, braidam regis et omnem terram predicti monasterii  circa eamdem ciuitatem sitam; tres mansos in Rodano, tres in Marmirolo, unum in Aliano, unum in Bibiano, unum in Riano, unum in Mulazano, unum in Planzo, unum in castro Oleriani, et curtem de uasseto cum Lama fraularia, et campo, et riuum de uasseto, que a Carolo piissimo rege per preceptum, iuxta fines ibidem designatos Regiensi Ecclesie data esse dignoscitur; et terram quam dedit Rolandus filius Eriberti. In Motilena quatuor mansos cum capella et quadam parte castri. In Albinea quatuor mansos et capellam Sancte Marie in Pisignam cum Oliueto sibi adiacente. In uergniano duos mansos, et octo mansos quos dedit Adicio filius Athonis filii Gandulphi, et capellam Sancti Dalmatii in Medule quam dedit Albertus  comes cum omnibus suis pertinentiis. In Speciano mansum unum, unum in Floriano, unum in monte Baranzonis, quamdam partem in capella Sancti Martini in Reuere, duas in ecclesia Sancte Marie, unam in Sancto Florentino, unam in Sancto Laurentio, duos mansos in Pulianello, et quidquid intra Italicum regnum iuste possidet, seu possidere de iure debet.

Sane noualium uestrorum, que propriis manibus aut sumptibus colitis, siue de nutrimentis animalium uestrorum, nullus a uobis decimas exigere, uel extorquere presumat. Liceat quoque uobis clericos, uel laicos liberos et absolutos, a seculo fugientes in monasterio uestro ad conuersionem  recipere, et eos sine contradictione aliqua retinere. Prohibemus insuper, ut nulli fratrum uestrorum, post factam in eodem monasterio professionem, fas sit de eodem loco, nisi arctioris religionis obtentu, discedere; discedentem uero absque communium litterarum cautione, nullus audeat retinere. Obeunte uero abbate, qui pro tempore fuerit, siue suorum quolibet successorum, nullus ibi qualibet subreptionis astutia, seu uiolentia preponatur, nisi quem fratres communi consensu, uel fratrum maior pars consilii sanioris secundum Deum et beati Benedicti Regulam prouiderint eligendum. Ob reuerentiam etiam beati Prosperi confessoris Domini, presenti auctoritate statuimus, ut liceat abbati et fratribus ipsius monasterii, quibus  idem abbas iniunxerit, dummodo sacerdotis fungantur officio, populis undecunque eiusdem sanctissimi confessoris limina uisitantibus, uel ipsius terre incolis ad eamdem ecclesiam conuenientibus, super ipsius sacras reliquias missarum solemnia solemniter celebrare, et congrue ipsos pane uerbi Dei reficere, et orationum uestrarum, aliorumque bonorum operum que in monasterio ipso iugiter fiunt per tempus, constituere. Precipimus quoque, ne quis eiusdem ciuitatis episcopus, sed nec quidem aliquis primas, uel metropolitanus, aut quelibet magna paruaque ecclesiastica secularisue persona, quidquam eorum, que supra taxauimus, peruertere audeat, quauis occasione inibi missas publice celebrare, aut ordinationem aliquam quamuis paruissimam,  sine uoluntate abbatis et fratrum agere, aut excommunicationem contra eos facere, uel aliquod officium contradicere, sed neque aliquam potestatem, uel iurisdictionem contra ipsum uenerabile cenobium exercere presumat. Sepulturam preterea ipsius loci liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, aut ablatas retinere, minuere, seu aliquibus uexationibus fatigare, sed  omnia integra conseruentur eorum, pro quorum sustentatione concessa sunt, usibus omnimodis profutura, salua sedis apostolice auctoritate. Ad indicium autem huius a sede apostolica percepte libertatis, bisantium unum nobis nostrisque successoribus annis singulis exsoluetis. Si qua igitur in futurum, etc.

    Ego Celestinus catholice Ecclesie episcopus.
    Ego Petrus Portuensis tit. S. Rufine episcopus.
    Ego Ioannes Prenestinus episcopus.
    Ego Albinus Albanensis episcopus.
    Ego Pandulfus presbyter cardinalis tit. basilice XII Apostolorum.
    Ego Cinthius tit. S. Laurentii in Lucina presb. card.
     Ego Fredericus tit. S. Marcelli presb. card.
    Ego Ioannes tit. S. Prisce presb. card.
    Ego Nicolaus diaconus cardinalis tit. S. Marie in Cosmedin.
    Ego Gregorius diaconus cardinalis tit. Sancti Angeli.
    Ego B. tit. S. Theodori diac. card.
    Ego Petrus tit. Sancte Marie in uia Lata.


Datum Laterani per manum Cencii S. Lucie in Orthea diaconi cardinalis, domini pape camerarii, IX Kal. Ianuarii, indictione XIII, Incarnationis Dominice anno 1194, pontificatus uero domni Celestini pape III anno Iu.



CLXXuI. Gilberto episcopo Claromontano respondet »ut interdictum in aliqua ecclesia per aliquem uel aliquos ex canonicis sine eius assensu positam, nullatenus debeat obseruare.
(Augustini Tarracon. Opp., Iu, 387.]





ANNO 1195.



CLXXuII. Bernardo episcopo Fauentino permittit ut monasterium Gamundiense in iussu eius a priore subiectum monasterio Aceretensi, in priorem statum restituat. 
[TONDUZZI, Hist. di Fenza, p. 230.]

CeLESTINUS episcopus, seruus seruorum Dei, uenerabili  fratri BERNARDO Fauentino episcopo salutem et apostolicam benedictionem.

Sicut unire episcopatus, atque potestati subiicere aliene, ad summum pontificem pertinere dignoscitur, ita episcoporum interest et ecclesiarum sue diecesis unio et subiectio earumdem. Cum itaque, sicut nobis innotuit, prior Gamundien. monasterium suum quod est in tua diecesi et de tuo debet ordinari consensu, monasterio de Acereta, tuo assensu minime requisito, subiecerit, siue uniuerit, fraternitati tue presenti pagina indulgemus, ut quod fecit super hoc, te inconsulto, tibi liceat auctoritate apostolica, sicut iustum fuerit, infirmare, non obstante assensu, uel confirmatione, quam metropolitanus interposuisset cum in diecesi sui suffraganei absque  ipsius assensu non debeat aliquid huiusmodi contra constitutiones canonicas attentare. Nos quoque decernimus id, prout dictum est, irritandum, statuentes ut nulli omnino hominum liceat, etc. Si quis autem, etc.

Datum Laterani, III Nonas Ianuarii, pontificatus nostri anno Iu.



CLXXuIII. Canonicorum Maurianensium possessiones quasdam confirmat. 
[CIBRARIO et PROMIS, Docum., p. 103.]

CeLESTINUS episcopus, seruus seruorum Dei, dilectis filiis canonicis maioris ecclesie Maurianensis, salutem et apostolicam benedictionem.

 Iustis petentium desideriis dignum est nos facilem prebere consensum et uota que a rationis tramite non discordant, effectu prosequente complere. Eapropter, dilecti in Domino filii, uestris iustis postulationibus grato concurrentes assensu, possessiones illas quas nobilis uir Thomas comes Maurianensis et antecessores illius uobis et ecclesie uestre contulisse noscuntur, sicut uos eas iuste ac sine controuersia possidetis, uobis et per uos ecclesie uestre auctoritate apostolica confirmamus et presentis scripti patrocinio communimus. Nulli ergo omnino hominum liceat hanc paginam nostre confirmationis infringere, uei ei ausu temerario contraire. Si quis autem hoc attentare presumpserit, indignationem  omnipotentis Dei et beatorum Petri et Pauli apostolorum eius se nouerit incursurum.

Datum Rome, apud S. Petrum, uIII Id. Ian., pontificatus nostri anno Iu.



CLXXIX. Compositionem inter abbatem S. Benedicti Placentinum et Martinum, abbatem S. Marie uallumbrosanum, de iure et institutione cenobii S. Iacobi Taurinensis factam confirmat. 
[LAMI, Delicie eruditorum, 1737, p. 226]

CeLESTINUS episcopus, seruus seruorum Dei, dilectis filiis abbati, et conuentui S. Benedicti Placentino, salutem et apostolicam benedictionem.

Iustis petentium desideriis dignum est nos facilem  prebere consensum et uota que a rationis tramite non discordant, effectu prosequente complere. Cum autem inter te, fili abbas, ac dilectum filium nostrum Martinum abbatem S. Marie uallisumbrose, nomine monasterii uestri, super iure et institutione cenobii S. Iacobi Taurinensis controuersia fuisset exorta, tandem questio ipsa fuit amicabili compositione sopita, cuius utique compositionis tenor in publico scripto exinde facto plenius explicatur. Ut igitur compositio deberet de cetero inconcusse seruari, ne per aliquorum malitiam possit infringi, eam sicut prouide ac sine prauitate facta est, et recepta et hactenus obseruata, et in eodem scripto plenarie continetur, auctoritate apostolica confirmamus et presentis scripti patrocinio communimus.

 Nulli ergo omnino hominum liceat hanc paginam nostre confirmationis et constitutionis infringere uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, XII Kal. Febr., pontificatus nostri anno Iu.



CLXXX. Episcopo Castellano  precipit, ut ecclesiam S. Bartholomei canonicis S. Saluatoris tribuat. 
[CORNELII, Ecclesie uenete, XIu, 121.]

CeLESTINUS episcopus, seruus seruorum Dei, uenerabili  fratri episcopo Castellano, salutem et apostolicam benedictionem.

Religiosis locis pacem et tranquillitatem prospicere, et iura sua integra conseruare cura suscepti regiminis suggerit, et debitum postulat caritatis. Cum igitur inter dilectos filios . . . . priorem et canonicos Sancti Saluatoris de Riuoalto et . . . . plebanum S. Bartholomei nonnunquam scandalum sit exortum pro eo uidelicet, quod uicini prefate ecclesie S. Saluatoris et ecclesie S. Bartholomei parochialia iura persoluunt, predicti canonici iam pridem ad te uel predecessorem tuum litteras impetrarunt, ut ecclesiam ipsam, saluis omnibus iustitiis Castellane ecclesie, de episcopali munificentia obtinerent quod  quia impletum usque modo non exstitit. Nosque de tua deuotione spem gerimus, quod commodum ipsorum fratrum libenter, etiam nobis tacentibus, exserueris, fraternitatem tuam hortamur in Domino, et per apostolica scripta mandamus, quatenus prefatam ecclesiam S. Bartholomei diuino intuitu, et pro reuerentia beati Petri et nostra memoratis canonicis pia liberalitate concedas pacifice possidendam, saluis tibi et successoribus tuis iure pontificali, et aliis iustitiis, quas inde consueuistis habere. Ita quod iidem canonici propter hoc tibi possint deuotiores existere, et nos deuotionem tuam de diuinis operibus debeamus in Domino commendare.

Datum Laterani, uI Kal. Februarii, pontificatus nostri anno quarto.



CLXXXI. Petro archiepiscopo Compostellano concedit »ut cum in lege contineatur humana quod in tributis et publicis functionibus nulla prescriptio locum obtineat, et illa uota sint quasi tributa que Deo et B. Iacobo in Hispania statuerit annis singulis exsoluenda rex Ranimirus, illa que in eis prescriptio obiiciatur, locum non habeat aut uigorem.« 
[FERRER, Hist. del apostol. de Iesu Cristo San lago, Madrid 1610, fol., p. 279 b.]





CLXXXII. Capitulo Bremensi licentiam permittit ut fratres beneficiarios qui debitos capitulo canones statuto tempore non prestiterint, beneficiis priuent. 
[LAPPENBERG, Hamb. Urkund., I, 266.]


CeLESTINUS episcopus, seruus seruorum Dei, dilectis filiis F[REDERICO] maiori preposito, R[ODULFO] decano, et capitulo Bremensi, salutem et apostolicam benedictionem.

Ad audientiam nostram peruenisse noscatis quod quidam ex uobis debitos canones fratrum stipendiis deputatos aliquando subtrahunt, aliquando solutionem illorum diutius differentes, congruo tempore non impendunt, per quod sepius prebetur occasio fratribus conquerendi et subtrahendi se a diuinis obsequiis, et recalcitrandi etiam disciplinis maiorum, cum de tepiditate uel negligentia seu aliis excessibus arguuntur. Ut igitur talium presumptio  modo debito corrigatur, presentis uobis scripti pagina duximus indulgendum, ut si aliqui de cetero censum seu canonem communibus stipendiis debitum malitiose ultra constitutum terminum detinuerint, et post trinam commonitionem hoc ad mandatum uestrum corrigere pretermiserint, beneficia, de quibus canones ipsi debent exsolui, de communi consilio uel maioris et sanioris partis, auferendi eis, absque appellationis obstaculo, liberam habeatis auctoritate apostolica facultatem.

Datum Laterani, uI Idus Februarii, pontificatus nostri anno quarto.



CLXXXIII. [Hermanno] Monasteriensi et [Gerhardo] Osnabrugensi episcopis mandat ut quosdam Ecclesie Bremensis ministeriales anathematizent, si bona eidem ecclesie iniuste ablata non restituerint. 
[Ibid.]


CeLESTINUS episcopus, seruus seruorum Dei, uenerabilibus fratribus, Monasteriensi et Osnabrugensi episcopis, et dilecto filio, Raderstadensi abbati, salutem et apostolicam benedictionem.

Sicut in audientia est nostra propositum, dilecti filii, Alardus, Heinricus, Otto, Fredericus, ministeriales Bremensis Ecclesie, quamplures reditus, alia bona ipsius Ecclesie ac uenerabilis fratris nostri, Hartwici archiepiscopi, in salutis sue periculum  detinere nequaquam uerentur. In quorum utique detentione tanto amplius suum Creatorem oflendunt, quanto illis utilius adesse possunt et contra quorumlibet uiolentiam magis tenentur auxilium et presidium fortius impertiri. Unde nos eis dedimus in mandatis, ac sub interminatione anathematis districte iniunximus, ut reditus et bona illa eidem archiepiscopo et Ecclesie sue sine dilatione uel difficultate restituant et permittant sine perturbatione percipere ac tenere. Quocirca discretioni uestre per apostolica scripta mandamus et districte iniungimus, quatenus, [si] hi prenominati ministeriales mandatum nostrum distulerint uel neglexerint adimplere, uos ad Bremensem ciuitatem accedentes, ipsos, nullius contradictione uel appellatione obstante, anathematis uinculo innodare minime  differatis et terras eorum subdatis interdicto et utramque sententiam usque ad congruam satisfactionem auctoritate nostra publice nuntietis ac nuntiari faciatis inuiolabiliter obseruandam, pena debita percellentes, si qui alterutrum temere presumpserint uiolare: nullis litteris obstantibus, si que apparuerint a sede apostolica, istarum mentione non habita, impetrate. Quod si omnes his exsequendis nequiueritis interesse, duo uestrum ea nichilominus exsequantur.

Data Laterani, X Februarii, pontificatus nostri anno quarto.



CLXXXIu. Capitulo Bremensi concedit ut cautio de indemnitate ecclesie, ab Hartwigo archiepiscopo »tempore concordie« prestita, permaneat inuiolata. 
[Ibid., p. 267.]


CeLESTINUS episcopus, seruus seruorum Dei, dilectis filiis, FRIDERICO, maiori preposito, et RODULFO decano et capitulo Bremensi, salutem et apostolicam benedictionem.

Iustis petentium desideriis dignum est nos facilem prebere consensum, et uota, que a rationis tramite non discordant, effectu prosequente complere. Eapropter, dilecti in Domino filii, uestris iustis postulationibus grato concurrentes assensu,  cautionem, quam uenerabilis frater noster Hartwicus, Ecclesie uestre archiepiscopus, tempore concordie inter ipsum et uos celebrate super indemnitate Ecclesie ipsius Ecclesie prestitit, sicut prouide ac sine prauitate facta est et recepta, ut inconuulsa debeat permanere, auctoritate apostolica confirmamus et presentis scripti patrocinio communimus. Nulli ergo omnino hominum liceat hanc paginam nostre confirmationis infringere uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, Xu Kal. Martii, pontificatus nostri anno quarto.



CLXXXu. Ecclesie S. Donatiani Brugensi asserit legatum in testamento Margarete, quondam Flandrie comitisse, constitutum. 
[MIRAEI, Opera dipl., II, 1331.]


CeLESTINUS episcopus, seruus seruorum Dei, dilectis filiis GERARDO et canonicis Sancti Donatiani Brugensis, salutem et apostolicam benedictionem.

Cum a nobis petitur quod iustum est et honestum tam uigor equitatis quam ordo exigit rationis, ut id per sollicitudinem officii nostri ad debitum perducatur effectum. Eapropter, dilecti in Domino filii, uestris iustis postulationibus annuentes, centum solidos quos Margareta, quondam comitissa Flandrie,  distribuendos in die anniuersarii sui Ecclesie uestre in testamento legauit, cum Xu libris, quotidiane distributioni canonicorum sine diminutione qualibet assignandis, et XXX libras ad opus trium prebendarum que nonnisi presbyteris ibidem assidue seruientibus debent in Ecclesia uestra conferri, sicut illa iuste et pacifice possidetis, uobis et Ecclesie uestre auctoritate apostolica confirmamus, et presentis scripti patrocinio communimus.

Decernimus ergo, ut nulli omnino hominum liceat hanc paginam nostre confirmationis infringere, uel ei ausu temerario contraire. Si quis uero hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit  incursurum.

Datum Laterani, Xu Kal. Martii, pontificatus nostri anno quarto.



CLXXXuI. Petente Siphredo tituli S. Praxedis presbytero cardinali, ecclesie S. Praxedis priuilegia concedit. 
[LAMI, Delicie erudit., 1737, p. 227.]

CeLESTINUS episcopus, seruus seruorum Dei, dilecto filio SIPHREDO tituli S. Praxedis presbytero cardinali, salutem et apostolicam benedictionem.

Cum ex iniuncto, quod, licet indigni, gerimus, apostolatus officio, nobis immineat omnium Ecclesiarum sollicitudinem gerere, ad eas tenemur specialiter oculos paterne prouisionis extendere, que  in urbe posite ad nos specialius spectare noscuntur, et ad nullum alium, sicut condecet, habentes respectum prouidentie nostre et curam, speciali quadam prerogatiua exspectauerit, et exspectant fauorabilis subuentionis auxilium. Cum igitur ecclesia S. Praxedis priori et fratribus S. Marie de Rheno per bone memorie Anastasium antecessorem nostrum olim ordinanda et disponenda commissa fuisset, ut ordo canonicus in ea perpetuis temporibus seruaretur illesus, deficiente tandem in ipsa religionis uigore et per iniuriam fratrum, qui in eadem deseruierant, usurariis debitis enormiter excrescentibus, instantius a nobis et sepius postulastis ut reparationi eiusdem Ecclesie paterna sollicitudine deberemus intendere et prouidere  cautius, ne ad extremam exinanitionem deducta cogeretur, omnimodis exspectare. Tuis igitur instantissimis postulationibus, prout debuimus, annuentes, per fratres nostros ad ecclesiam supradictam descendimus et contra nimium defectum, quo laborare dicebatur, necessarium cognoscentes predictos priorem et fratres S. Marie de Rheno per litteras nostras commonuimus ut accederent ad presentiam nostram, de his que prediximus responsuri. Quia igitur per annum circiter exspectati, in his que per suos enormiter acta fuerant, nullum curauerunt emendationis remedium adhibere, nos, sicut et debuimus, nolentes ut sepe dicta ecclesia tam in spiritualibus, quam in temporalibus, prorsus extenuate deficeret, ipsam de communi consilio  omnium fratrum nostrorum ab omni cura, ordinatione, subiectione et obedientia sepe dictorum fratrum et ecclesie sancte Marie de Rheno subtraximus, tam priuilegia quam scripta omnia que de ipsa ecclesia S. Praxedis eisdem ab Ecclesia Romana indulta fuerant et omnem ordinationem, que in ea fuerant, decernentes in posterum iuribus omnino carere, ipsam tibi et successoribus tuis disponendi et ordinandi, tam in temporalibus quam in spiritualibus, liberam concedimus auctoritate apostolica facultatem.

Decernimus ergo, ut nulli hominum liceat hanc paginam nostre constitutionis et concessionis infringere, uel ei ausu temerario contraire. Si quis autem hoc attentare presumpserit, indignationem  omnipotentis Dei et beatorum Petri et Pauli apostolorum eius se nouerit incursurum.

Datum Laterani, II Kal. Martii, pontificatus nostri anno Iu.



CLXXXuII. [Adolfo] archiepiscopo, et decano cathedralis ecclesie ac preposito S. Andree Coloniensibus scribit de discordia inter Adolfum comitem Schauenburgensem et Hartwigum, archiepiscopum Hamburgensem, quorum alter, Stadio castro comitatuque Stadiensi occupatis, magno Ecclesie Hamburgensis incommodo castrum Harburgense construxerit, alter iam antea comitis, Hierosolymam profecti, fines inuasisse dicatur. Monasteriensi et Osnabrugensi episcopis datum mandatum esse, ut comitem, nisi illata archiepiscopo damna sarcisset, excommunicarent. Qui si audientes precepto non fuerint, ipsi et comitem excommunicatum et episcopos dignitatibus submotos declarent. 
[LAPPENBERG, Hamb. Urkund., I, 268]


CeLESTINUS episcopus, seruus seruorum Dei, uenerabili fratri archiepiscopo et dilectis filiis, decano maioris ecclesie et preposito Sancti Andree Coloniensis salutem et apostolicam benedictionem.

Cum uenissent ad apostolicam sedem dilecti filii nostri, R[udolfus] decanus et B[urchardus] canonicus Bremensis Ecclesie, ipsius Ecclesie ac uenerabilis fratris nostri, H. archiepiscopi eius, nobis litteras presentarunt, in quibus quam multa grauamina continebantur expressa, que nobilis uir Adulfus, comes de Scowenbruch , sua ipsis uiolentia irrogarat. Idem enim comes, sicut ipsi et assertione  propria et litterarum quas detulerunt continentia denotarunt, quoddam castrum eiusdem archiepiscopi et ecclesie sue, Stadium nomine, ac comitiam Stadiensem iniuste detinuit aliquandiu et adhuc illicite in proprie salutis periculum detinere contendit. Construxit etiam castrum nouum in proprietate ipsius ecclesie apud locum qui dicitur Horebruch, in magnum eiusdem ecclesie detrimentum, cum nuntii archiepiscopi et ipsius Ecclesie pro grauaminibus que ipsis iam dictus comes assidue inferebat, ad sedem essent apostolicam destinati. Preterea comes ipse clericos eiusdem archiepiscopi ad eius synodum sepius uetat accedere ac ministeriales eius debitum ei non permittit seruitium exhibere, et alias quammultas iniurias ei et  Ecclesie sue non metuit irrogare. Pro parte uero prescripti comitis dilectus filius noster, magister Bruno, prefatis decano et socio suo, cum ipsius comitis litteris ad nostram audientiam illius nomine destinatis, e contrario se opposuit, asserens quod dum comes ipse in Ierosolymitana peregrinatione maneret, idem archiepiscopus inuasit terras illius et ei ac hominibus suis damna grauia irrogauit. Qua de causa idem comes post reditum suum coram dilecto filio nostro Centio, titulo Sancti Laurentii in Lucina presbytero cardinali, tunc apostolice sedis legato, dum a partibus Dacie remearet, super his proposuit questionem. Qui utrique parti iudices delegauit, a quibus cum archiepiscopus citatus fuisset, promisit compositionem cum comite se  facturum et de his omnibus satisfactionem ei congruam impensurum. Et sic talia promittendo nec ad iudicium eorum accessit, nec que promisit curauit ullatenus adimplere.

Ceterum cum sepedictus archiepiscopus eumdem comitem super quibusdam aliis uellet questionibus conuenire et eum intenderet excommunicationi supponere, comes ipse super huiusmodi eum habens suspectum, ad sedem apostolicam appellauit, festum beati Thome apostoli proxime preteritum terminum appellationi prefigens. Pro cuius utique prosecutione prefatum ad nos curauit suum nuntium destinare. Quia uero eiusdem archiepiscopi et Ecclesie sue grauamina, quibus assidue deprimuntur,  nostra etiam reputare debemus, prefato comiti sub interminatione diuini iudicii districte precepimus ut predicta omnia que in preiudicium ipsius archiepiscopi et ecclesie sue detinere proponitur, prout eis de iure competunt, sine difficultate seu dilatione restituat, et de damnis illatis et iniuriis satisfaciat competenter et ab eorum de cetero penitus grauamine ac molestatione desistat. Facta uero restitutione et congrue satisfacto, ut diximus, de iniuriis et damnis ab eo ipsi archiepiscopo et commisse sibi Ecclesie irrogatis, si super memoratis articulis uel aliis contra ipsum archiepiscopum uel ecclesiam suam quidquam duxerit proponendum, coram uenerabilibus fratribus nostris, Monasteriensi et Osnaburgensi episcopis, et dilecto  filio, abbati Hersuithehusensi, secundum iuris formam proponat. Nos enim ipsis iudicibus in obedientie uirtute districte precepimus ut, si prefatus comes preceptum nostrum neglexerit adimplere, ipsi ad Bremensem ciuitatem pariter accedentes eumdem comitem ac suos in huiusmodi presumptione fautores, nullius contradictione uel appellatione obstante, uinculo excommunicationis astringant et uniuersam terram sue potestati subiectam subiiciant ecclesiastico interdicto. Et utramque sententiam singulis Dominicis et festiuis diebus tandiu publice nuntient et nuntiari faciant inuiolabiliter obseruandam, donec ad mandatum predicti archiepiscopi et Ecclesie sue humiliter reuertatur ac que prediximus impleat uniuersa, et firmam  prestet etiam cautionem, quod eumdem archiepiscopum cum sua Ecclesia in his uel aliis enormiter non grauabit. Quod si prefatus comes, facta, ut diximus, restitutione plenaria et de damnis ac iniuriis irrogatis congrue satisfacto, contra ipsum archiepiscopum et Ecclesiam eius proponere quidquam uoluerit, ipsi audiant causam et eam, iustitia mediante, decidant, facientes auctoritate nostra per ecclesiasticam censuram quod decreuerint inuiolabiliter obseruari. Quocirca discretioni uestre per apostolica scripta mandamus et districte precipimus, quatenus, si memorati iudices super horum exsecutione tepidi, quod non credimus, fuerint uel remissi, uos ea que prediximus, omni contradictione ac appellatione postposita, exsecutioni mandare  curetis. Et si iam dicti iudices usque ad festum sancti Michelis mense Septembris proxime futurum satisfacturi de apostolici precepti contemptu ad Romanam Ecclesiam non accesserint, uos eos a suis officiis, auctoritate suffulti apostolica, suspendatis, nullis litteris obstantibus, si que apparuerint a sede apostolica, istarum mentione non habita, impetrate. Quod si omnes his exsequendis nequiueritis interesse, duo uestrum ea nichilominus exsequantur.

Datum Laterani, u Nonas Martii, pontificatus nostri anno quarto.



CLXXXuIII. Monasterio Raitenhaselacensi capellam Ceidlarn asserit. 
[Mon. Boic., uI, 360.]


CeLESTINUS episcopus, seruus seruorum Dei, dilectis filiis RICCERICO abbati et conuentui de Reidenhasla, salutem et apostolicam benedictionem.

Sacrosancta Romana Ecclesia deuotos et humiles filios ex assuete pietatis officio propensius diligere consueuit, et ne prauorum hominum molestiis agitentur, eos tanquam pia mater sue protectionis munimine confouere. Eapropter, dilecti in Domino filii, deuotionem, quam erga beatum Petrum et nos ipsos habere cognoscimini, attendentes, personas ac monasterium uestrum cum omnibus que impresentiarum rationabiliter possidetis, aut in futurum  iustis modis, Deo propitio, poteritis adipisci, sub beati Petri et nostra protectione suscipimus. Specialiter capellam de Cidelare cum omnibus pertinentiis suis, sicut dilectus filius Fridericus aduocatus de Berge, de assensu et uoluntate uenerabilis fratris nostri Alberti Salzburgensis archiepiscopi noscitur concessisse, et uos iuste et sine controuersia possidetis, uobis et per uos uestro monasterio confirmamus, et presentis scripti patrocinio communimus. Statuentes autem, ut si uos in aliquo grauari presenseritis, liceat uobis sedem apostolicam appellare.

Nulli ergo omnino hominum fas sit personas uestras uel monasterium uobis commissum temere perturbare, seu hanc paginam nostre protectionis et  confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, Idus Martii, pontificatus nostri anno quarto.



CLXXXIX. Monasterii S. Zenonis Reichenhallensis patrocinium suscipit, et possessiones iuraque confirmat. 
[Mon. Boica, III, 552]

CeLESTINUS episcopus, seruus seruorum Dei, dilectis filiis WICHMANNO, preposito ecclesie S. Zenonis  Hallensis, eiusque fratribus tam presentibus ac futuris religiosam uitam professis in perpetuum.

Quoties a nobis petitur quod religioni et honestati conuenire dignoscitur, animo nos decet libenti concedere, et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus, et prefatam ecclesiam S. Zenonis in qua diuino mancipati estis obsequio, sub beati Petri et nostra protectione suscipimus, et presentis scripti priuilegio communimus, in primis siquidem statuentes ut, etc. Preterea quascunque possessiones, etc.

Sane noualium uestrorum, etc.

Liceat quoque uobis clericos et laicos, liberos et  absolutos e seculo fugientes ad conuersionem recipere et eos absque contradictione aliqua retinere. Prohibemus insuper, ut nulli fratrum uestrorum post factam in uestra ecclesia professionem, nisi arctioris religionis obtentu, absque prepositi sui licentia liceat ab eodem loco discedere; discedentem uero absque communium litterarum cautione nullus audeat retinere. Libertates quoque et immunitates antiquas et rationabiles consuetudines, ecclesie uestre concessas et in capellis in parochia uestra sitis hactenus obseruatas, ratas habemus et eas perpetuis temporibus illibatas permanere sancimus. Inhibemus insuper ut infra fines parochie uestre nullus sine assensu diecesani episcopi et uestro capellam seu oratorium de nouo construere  audeat, saluis priuilegiis Romanorum pontificum. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Chrisma uero, oleum sanctum, consecrationes altarium seu basilicarum, ordinationes clericorum uestrorum, qui ad sacros ordines fuerint promouendi a diecesano suscipiatis episcopo, si catholicus fuerit, et gratiam atque communionem apostolice sedis habuerit, ea uobis gratis et sine prauitate aliqua uolumus exhiberi. Sepulturam preterea ipsius loci, etc. Obeunte uero te, nunc eiusdem loci preposito, etc. Paci quoque et tranquillitati uestre paterna imposterum sollicitudine prouidere uolentes, auctoritate apostolica prohibemus,  ut infra fines locorum uestrorum, nullus rapinam uel furtum facere, ignem apponere, sanguinem fundere, hominem temere capere et interficere, seu uiolentiam aliquam temere audeat exercere.

Decernimus ergo, etc.

Si qua igitur, etc.

Datum Laterani, per manum Centii Sancte Lucie in Horthea diaconi cardinalis, Romane curie camerarii, XuII Kalendas Aprilis, indictione XIII, anno Dominice Incarnationis 1194, pontificatus uero domini Celestini pape III anno quarto.



CXC. Ad Hubertum archiepiscopum Cantuariensem.---Ei legationem apostolice sedis committit. 
[MANSI, Concil., XXII, 601.]


CeLESTINUS episcopus, seruus seruorum Dei, uenerabili fratri HUBERTO, Cantuariensi archiepiscopo, apostolice sedis legato, salutem et apostolicam benedictionem.

Sinceritas deuotionis et fidei consuete, quam Anglicana semper Ecclesia circa sacrosanctam Romanam Ecclesiam conseruauit, in tua, sicut bene confidimus, prouidentia et uirtute refloruit et placidi feruoris accepit acceptabile incrementum [al. sacramentum]. Talis enim ad Romanam Ecclesiam tue fraternitatis emanauit opinio, que in tue honestatis odore nos recreat, et constantie quam habes uigore confortat; ita ut confidentiam, quam  de tua probitate concepimus, in nostro iam apertius opere declaremus. Supplicante itaque carissimo in Christo filio nostro Richardo illustri rege Anglorum, et uniuersis suffraganeis Cantuariensis Ecclesie, ut Anglicana Ecclesia legatum apostolice sedis pro suis et regni profectibus obtineret: tum pro deuotione, quam ad Cantuariensem ecclesiam pro meritis illius gloriosi martyris habemus; pro tue probitatis et honestatis intuitu, eorum precibus assensum prestitimus et fauorem, maxime quia multum credimus ecclesie et regni utilitatibus expedire, si talem in ministerio supradicto regio illa recipiat, qualem predicti regis, et eorum instantia, de conuersationis merito et fidei deuotione commendant. Ideoque nos ad honorem Dei, et  Cantuariensis Ecclesie salutem, et pacem per totum regnum Anglie, non obstante exceptione uel priuilegio uenerabili fratri nostro Gaufrido Eboracensi archiepiscopo, aut ecclesie sue uel alii facto, officium tibi legationis concedimus, per apostolica scripta mandantes, quatenus illam cum fraterne obedientie humilitate suscipias, et secundum datam tibi celitus facultatem ad emendanda ea que necesse est emendari, et ad statuenda que fuerint statuenda, debite diligentie manum auctoritate ipsius legationis apponas: ita nimirum in omnibus reuerentiam matris tue Romane Ecclesie prompta deuotione custodiens, ut eam de profectu ministerii, quod tibi leta committit, tuis etiam facias operibus letiorem.

 Datum Laterani, Xu Kalendas Apr., pontificatus nostri anno Iu.



CXCI. Ad omnes Anglie episcopos.---De reuerentia exhibenda Huberto Cantuariensi archiepiscopo, sedis apostolice legato. 
[Ibid., 602.]

CeLESTINUS episcopus, seruus seruorum Dei, uenerabilibus fratribus in Christo, Eboracensi archiepiscopo, et uniuersis episcopis, et dilectis filiis abbatibus et prioribus, et aliis ecclesiarum prelatis per regnum Anglie constitutis, salutem et apostolicam benedictionem.

Diuine sapientie inscrutabilis altitudo sacrosanctam  Ecclesiam in huius mundi latitudine stabiliuit, et ita regimen et gubernationem in ipsius inimitabili prouisione esse uoluit, ut ad eam salubriter gubernandam plures assumerentur in partem sollicitudinis, quamuis pro unitatis ecclesiastice firmamento Romana Ecclesia acceperit plenitudinem potestatis. uoluit enim, ut secundum quod Ecclesiam alloquitur in Propheta, pro patribus eius filii nascerentur, qui super omnem terram principes constituti, uirtutum meritis et uerbo doctrine, rudes, ad fidem prouectos, ad iustitiam erudirent. Unde sacrosancta Romana Ecclesia, cui Dominus super ceteras contulit ecclesie magistratum; pium ad alias materna prouisione respectum prouidit ab  initio, et laudabili hactenus consuetudine custodiuit, ut de diuersis mundi partibus ad earum ministerium implendum uiros prudentes assumeret: quorum auctoritas et doctrina sub Romani pontificis moderamine constituta, quod ipse non poterat procul distantibus ecclesiis ministraret. Unde nos qui, licet insufficientibus meritis in sublimi sumus eiusdem specula constituti, patrum nostrorum uestigiis inherentes, ita intendimus cum Dei adiutorio iniunctum nobis ministerium circa proximas ecclesias gerere, ut his, a quibus etiam positione distamus, opportuna debeat prouidentia non deesse. Specialiter autem ad presens, Anglicanam Ecclesiam paterne considerationis acie intuentes, ad salutem ipsius, et speciales in Christo profectus, communi consilio  fratrum nostrorum decernimus, ut uenerabilis frater noster Hubertus Cantuariensis archiepiscopus de cuius meritis et uirtute, sapientia pariter et doctrina, Ecclesia uniuersalis congaudet, ministerio legationis accepto, uices nostras ad honorem Ecclesie, et totius regni salutem et pacem, per totum regnum Anglie, non obstante exceptione uel priuilegio tibi aut ecclesie tue, frater archiepiscope, uel alii facto, libere exsequatur. Presentium itaque auctoritate uniuersitati uestre per apostolica scripta mandamus, quatenus eidem tanquam apostolice sedis legato reuerentiam exibeatis debitam et honorem; atque eius salubria monita et mandata recipiatis humiliter et seruetis, que auctoritate legationis, qua fungitur secundum Dominum, duxerit  statuenda, firmiter obseruantes.

Datum Laterani, Xu Kalendas Aprilis, pontificatus nostri anno quarto.



CXCII. [Anselmo] episcopo Fulginatensi mandat, ut abbatem S. Siluestri Ospellensis ad prioris Camaldulensis obedientiam reuocet. 
[MITTARELLI, Annal. Camaldul., Iu, App., p. 193.]

CeLESTINUS episcopus, seruus seruorum Dei, uenerabili fratri Fulginatensi episcopo, salutem et apostolicam benedictionem.

Dilectus filius prior Camaldulensis sua nobis conquestione monstrauit, quod abbas Sancti Siluestri de Ospello obedientiam et reuerentiam, quam antecessores  sui iam dicto priori et suis antecessoribus exhibuisse noscuntur, pro sue uoluntatis arbitrio denegat exhibere. uolentes itaque eiusdem prioris et Ecclesie sue indemnitati paterna sollicitudine prouidere, fraternitati tue per apostolica scripta mandamus, quatenus inquiras super premissis diligentius ueritatem, et si ita tibi constiterit, iam dictum abbatem ad obedientiam et reuerentiam debitam iam dicto priori exhibendam per ecclesiasticam censuram compellas.

Datum Laterani, XIII Kalendas Aprilis, pontificatus nostri anno quarto.



CXCIII. Adalbertum archiepiscopum Salzburgensem, laudibus effert »quod in morte Leopoldi, quondam ducis Austrie, ad satisfaciendum de excessibus, et ea que pro redemptione illustris regis Anglie male accepisset, cum integritate reddenda, filium eius iurare cum maioribus terre cegerit.« 
[HANSIZIUS, Germania sacra, t. II, p. 955.]


CeLESTINUS episcopus, seruus seruorum Dei, uenerabili A. Salzburgensi archiepiscopo, salutem et apostolicam benedictionem.

Quanto nobis et tibi maior est ab omnium Creatore collata potestas, et pluribus, auctore Deo, presidemus, qui ex actibus nostris sumunt exemplum, tanto nobis est potius precauendum ut tales nos exhibeamus in suscepte administrationis officio quod subditos nobis populos uerbo pariter et  exemplo instruamus et talenta nobis credita duplicare et triplicare possimus. Sacre siquidem Scripture testimonio cautum habetur fortius et expressum, quod cum augentur dona, rationes etiam crescant donorum, cui plus committitur, ab eo plura legimus exigenda. Ceterum cum personam tuam et archiepiscopalis dignitas et litterarum profunditas potius reddat insignem, ut in eis fidelis inuentus supra multa constitui merearis a Domino, totis uiribus elabores, et deuotos ecclesie filios tue potestati subiectos taliter protegas et defendas, ut contumaces et rebelles sedi apostolice et ecclesiastice discipline potenter impugnes. Fraternitatem siquidem tuam plurimum commendamus, quod in morte L. quondam ducis Austrie, cuius excessus  et contumacia aures omnium fidelium Christiano nomini subiectorum offendit, te iuxta pontificalis officii debitum taliter exhibuisti, quod ad satisfaciendum de suis excessibus, et ea que pro redemptione illustris regis Anglie male acceperat, cum integritate reddenda filium eius, quia de uita patris desperabatur, iurare cum maioribus terre sue cogeres, patri denegans ecclesiasticam sepulturam, nisi se de predictis satisfacturum ad plenum iuratoria firmaret cautione. Quia ergo, quod rationabiliter a te factum est, nobis et fratribus gratum est plurimum et acceptum, nec illud uolumus ratione qualibet reuocari, fraternitati tue per apostolica scripta mandamus, quatenus dictum F. quondam  ipsius filium sacramentum seruare, ac si que de illis retinuit, que cautione iuratoria resignare tenetur, ut sine diminutione restituat, moneas diligentius et inducas, et si necesse fuerit, per censuram ecclesiasticam cessante appellatione compellas.

Data Laterani, XI Kal. April., pontificatus nostri anno Iu



CXCIu. Ecclesie S. Marie in Uznam protectionem suscipit possessionesque ac priuilegia confirmat. 
[HASSELBACH, Cod. Pomeran. dipl., I, 175.]




CXCu. Ad canonicos Urgellenses.---De facienda electione episcopi. 
[MANSI, Concil., XXII, 615.]


CeLESTINUS episcopus, seruus seruorum Dei, dilectis filiis canonicis Urgellensibus, salutem et apostolicam benedictionem.

Per litteras . . . quondam episcopi uestri, dilecti filii nostri nobilis uiri comitis Urgellensis, et uestras accepimus quod ipse episcopus propter multam sui debilitatem atque senectutem renuntiauit episcopatui et intendit in aliquo religionis loco Creatori suo residuum temporis dedicare. Nos igitur compatientes eidem, et Ecclesie uestre ut litati prouidere uolentes, renuntiationem eius admittimus et ratam habemus, uobis per apostolica  scripta mandantes quatenus, inuocata Spiritus sancti gratia, talem personam uobis studeatis iuxta sacros canones preficere in pastorem per quam spiritualia et temporalia Ecclesie gratum suscipiant incrementum. Quod si forte, quod absit! superseminante inimico homine zizania, concors et canonica electio inter uos non potuerit celebrari, noueritis nos uenerabilibus fratribus nostris Tarraconensi archiepiscopo et episcopo Hilerdensi precipiendo mandare, ut ambo uel alter eorum, nullius contradictione uel appellatione obstante, uobis preficiant aliquam personam idoneam in pastorem.

Datum Laterani, uI Kalend. Aprilis, pontificatus nostri anno quarto.



CXCuI. Archipresbytero et primicerio Lucensi de libera sepultura monasterio S. Petri Puteolensi concessa significat 
[MITTARELLI, Annal. Camaldul., Iu, App., p. 194.]


CeLESTINUS episcopus, seruus seruorum Dei, dilectis filiis, archipresbytero et . . . primicerio Lucensi, salutem et apostolicam benedictionem.

Attendentes deuotionem, quam erga nos et Romanam Ecclesiam dilecti filii abbas, et monachi S. Petri de Puteolis Lucensis diecesis habere noscuntur, ipsorum Ecclesie liberam esse concessimus, iuxta quod est moris ecclesiastici, sepulturam.  Quapropter per apostolica uobis scripta precipiendo mandamus, quatenus, nec uos contra concessionis nostre paginam eamdem ecclesiam infestetis, nec permittatis ab aliis molestari; contradictores, si qui apparuerint, a presumptione per censuram ecclesiasticam appellatione postposita compescentes.

Datum Laterani, uI Kal. Aprilis, pontificatus nostri anno quarto.



CXCuII. P. abbati S. Petri et magistro Rudolpho, decano Salzburgensi, mandat, ut Rapotonem de Steine et Eberhardum comitem de Dornbach, qui sub duce Austrie militantes monasterium Baumburgense incendio ac rapina uexauerint, ad sarciendum damnum cogant. 
[Mon. Boica, II, 194.]


CeLESTINUS episcopus, seruus seruorum Dei, dilectis filiis P. abbati Sancti Petri, et magistro RUDOLPHO, decano Salzburgensi, salutem et apostolicam benedictionem.

Dilecti filii . . . O . . . prepositus et fratres ecclesie Baumbergensis ad nos querimoniam destinauerunt, quod Rapoto de Steine, cum olim duci Austrie in quodam bello suum impertiretur auxilium et fauorem, claustrum ecclesie sue incendio deuastauit; cuius incendii damnum predictus dux emendaturum se promiserat, nisi tam subito decessisset. Preterea comes Eberhardus de Dornberch memorato  duci fauendo eorum homines est depredatus, et quosdam hominum captiuatos abducens redemptionem intolerabilem extorsit ab eis.

Nolentes igitur huiusmodi excessus, sicut nec debemus, sub dissimulatione transire, presentium uobis auctoritate mandamus, quatenus, si uera sunt que dicuntur, malefactores illos tandiu faciatis excommunicationis uinculo subiacere, donec super predictis omnibus Ecclesie mandato parebunt.

Datum Laterani, Kalendas Aprilis, pontificatus nostri anno quarto.



CXCuIII. Monasterio Baumburgensi asserit predium Anegatterperg ab Elisabetha de Ortenberg et Rapotone ac Heinrico, filiis eius, donatum. 
[Ibid.]


CeLESTINUS episcopus, seruus seruorum Dei, dilectis filiis preposito et capitulo Sancte Margarete in Baumburch, salutem et apostolicam benedictionem.

Iustis petentium desideriis dignum est nos facilem prebere consensum, et uota que a rationis tramite non discordant, effectu prosequente complere. Eapropter, dilecti in Domino filii, uestris iustis postulationibus grato concurrentes assensu, predium quod dicitur Anegatterperge, et uineas, que dilecta in Christo filia Elisabeth de Ortemperch, filiis Rapotone et Heinrico in hac parte assensum ei prebentibus et fauorem, pro remedio anime sue  uobis libere noscitur contulisse, sicut ea iuste ac pacifice possidetis, uobis et per uos ecclesie uestre auctoritate apostolica confirmamus, et presentis scripti patrocinio communimus.

Nulli ergo omnino hominum liceat, etc.

Datum Laterani, Nonas Aprilis, pontificatus nostri anno quarto.



CXCIX. Monasterio S. Petri Puteolensi »liberam sepulturam« concedit, »ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat.« 
[MITTARELLI, Annal. Camaldul., Iu, App, p. 191.]

 CeLESTINUS episcopus, seruus seruorum Dei, dilectis filiis abbati et monachis S. Petri de Puteolis in Lucensi diecesi constitutis, salutem et apostolicam benedictionem.

Incumbit nobis ex debito pontificalis officii, ut iusta petentibus audientiam cum efficacia prebeamus, maxime ubi eorum uota et pietas adiuuat, et explorata iuris ueritas non relinquit. Eapropter, dilecti in Domino filii, uestris iustis precibus annuentes, sepulturam monasterii uestri liberam esse concedimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum, a quibus mortuorum corpora assumuntur. Liceat quoque  uobis clericos et laicos, liberos et absolutos e seculo fugientes ad conuersionem recipere, et eos sine contradictione aliqua retinere.

Decernimus ergo, etc.

Datum Laterani, Nonis Aprilis, pontificatus nostri anno quarto.



CC. Monasterii Scotorum Wirzeburgensis protectionem suscipit possessionesque ac iura confirmat. 
[LUDEWIG, Geschichtschreiber uon Wirtzbourg, 997.]




CCI. Ad Galterium Augustodun. et Garnerium Trecensem episcopos.---De dirimendo matrimonio Galcheri de Salinis et M. domine de Borbonio. 
[Gallia Christiana noua, Iu, Instr., 93.]


CeLESTINUS episcopus, seruus seruorum Dei, uenerabilibus fratribus G. Eduensi, G. Trecensi episcopis, et dilecto filio . . . . abbati monasterii in Argona, salutem et apostolicam benedictionem.

Cum ex assumpto regiminis uniuersalis officio, de salute gregis sollicitudini nostre commissi curam omnimodam gerere teneamur, circa matrimonia tanto magis cautos et sollicitos nos esse conuenit, quanto ex ipsis, si indiscrete agantur, maiora pericula proueniunt animabus, si uel illi uidelicet, quos Deus coniunxit, per hominem minus rationabiliter separentur, uel inuicem cohabitare sinantur, quos contra Deum constat esse ab homine copulatos.  Significantibus autem consanguineis dilecte in Christo filie nobilis mulieris M. domine de Borbonio ad nostram noueritis audientiam peruenisse, quod nobilis uir Galcherus de Salinis dictus uir eius, ipsam in ea linea consanguinitatis attingit, infra quam nec matrimonium contrahi potest, nec contractum subsistere secundum sacrorum canonum instituta. Quoniam igitur nobis non constitit de substantia ueritatis, discretioni uestre per apostolica scripta precipiendo mandamus, quatenus euocatis ad uestram presentiam, qui fuerint euocandi, et inquisita super premissis diligentius ueritate, quod canonicum fuerit, non obstante super principali seu etiam incidenti questione contradictionis  uel appellationis obstaculo, statuatis et faciatis quidquid exinde duxeritis statuendum per censuram ecclesiasticam firmiter obseruari, prouisuri attentius ut sic eidem mulieri fauorabiliter assistatis, ne in iure suo aliquod sustineat detrimentum. uerum quia ipsa, sicut accepimus, quondam fuit ab eodem G. arcte custodie deputata, et ob hoc de periculo proprii corporis sibi timens, ad suos de nouo consanguineos liberata confugit, uolumus et presentium uobis auctoritate mandamus, firmiterque precipimus, ut ne rursus lite pendente periculum idem incurrat, eam omni contradictione et appellatione remota, tutele uenerabilis fratris nostri Willelmi Remensis archiepiscopi, S. Sabine cardinalis, apostolice sedis legati, sine dilatione aut  difficultate aliqua, auctoritate apostolica committatis, nec predicto uiro aliquatenus restitui permittatis, donec causa ipsa fuerit fine canonico terminata. Si qua uero partium legitime citata, presentiam uestram adire, uel iudicio uestro parere noluerit, uos in eadem causa nichilominus, appellatione cessante, prout ratio dictauerit procedatis. Ceterum quia sicut nobis est intimatum, uenerabilis frater noster Henricus Bituric. archiepiscopus in ipsam excommunicationis sententiam promulgauit, uolumus ut ab ea iuxta formam Ecclesie sufficienti cautione recepta, quod coram uobis debeat iuri parere, ipsam auctoritate nostra sublato appellationis remedio absoluatis. Quod si post iter ab huius negotii procuratoribus ad nos arreptum, quidquam contra  predictam mulierem attentatum temere fuerit aut mutatum ante litis ingressum, in statum pristinum appellatione postposita reducatis, eos qui nominati fuerint ut testimonium perhibeant ueritati, si se gratia, odio, uel timore subtraxerint, ad id per districtionem ecclesiasticam appellatione remota cogentes, nullis litteris obstantibus, si que apparuerint, harum tenore non habito, a sede apostolica impetrate. Quod si omnes his exsequendis nequiueritis interesse, duo uestrum ea nichilominus exsequantur.

Datum Laterani, XuIII Kal. Maii, pontificatus nostri anno u.



CCII. Monasterii S. Alexandri Parmensis protectionem suscipit bonaque confirmat. 
[AFFO, Storia di Parma, III, 305.]


CeLESTINUS episcopus, seruus seruorum Dei, dilectis in Christo filiabus GUILLAE abbatisse monasterii Sancti Alexandri, quod in ciuitate Parmensi situm est, eiusque sororibus tam presentibus quam futuris regularem uitam professis, in perpetuum, salutem et apostolicam benedictionem.

Cum pro omnibus ecclesiis et religiosis locis ex iniuncto nobis officio debeamus sollicitudinem gerere, pro illis tamen magis studiosos nos esse conuenit qui beato Petro specialiter inherere et ad eius ius pertinere noscuntur. Proinde, dilecta in  Domino filia Guilla abbatissa, tuis et sororum tuarum rationabilibus postulationibus clementer annuimus, et Beati Alexandri monasterium, in quo diuino estis obsequio mancipate, quod utique beati Petri iuris existit, sub apostolice sedis tutelam protectionemque suscipimus et apostolice sedis patrocinio communimus, statuentes ut quascunque possessiones, quecunque bona idem cenobium impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis poterit adipisci, firma uobis uobisque succedentibus, et per uos eidem cenobio in perpetuum et illibata permaneant. In quibus hec propriis duximus exprimenda uocabulis:

 Intra ciuitatem Parmensem ecclesiam Beati Bartholomei cum suis omnibus pertinentiis; in Fabrorio ecclesiam Sancti Andree cum omnibus ad eam pertinentibus, et cum dominicatu; terras seu possessiones quas in Faligaria habetis; in Fodico ecclesiam B. Iacobi cum pertinentiis suis; in Belena ecclesiam Beati Laurentii cum suis omnibus pertinentiis, quidquid etiam in terris, uineis et domibus apud Melaianum et Colornium possidetis: prope eamdem ciuitatem Parmensem quecunque apud Meletatum, Baganzolam, ualeriam, et uicogibuli, in terris, uineis, domibus et dominicatibus possidetis. Apud uigorcolum clausuram unam uinearum cum terris aliis et uillanis; quecunque preterea in Iuliniano et in Purpurano tam in terris  et uineis, quam in uillanis domibus et aliis rebus possidetis; ea uero que apud uigattuti, Morturani, uel in basilica Nola, in Moliole, in Castello nouo, in Feline, in uigodemeri, in Trauersedula, in Puuilio, in Berotto, in Cadecomazi, in Noceto, in terris, uineis et aliis rebus possidetis, presenti uobis scripto firmamus.

Decimam etiam laborum uestrorum quos propriis excolitis sumptibus, nullus a uobis exigere presumat. Chrisma sane, oleum sanctum, consecrationes altarium seu ecclesiarum, ordinationes clericorum qui ad sacros ordines fuerint promouendi a diecesano suscipiatis episcopo, siquidem catholicus fuerit, et gratiam sedis apostolice habuerit, atque ea gratis  et absque prauitate aliqua uoluerit exhibere. Alioquin catholicum quem malueritis adeatis antistitem, qui nimirum nostra fultus auctoritate, quod postulatur indulgeat. Obeunte uero te nunc eiusdem loci abbatissa, uel quacunque sororum que tibi in regimine abbatie successerint, nulla ibi persona qualibet subreptionis astutia seu uiolentia preponatur, nisi quam sorores eiusdem loci aut pars earumdem consilii sanioris secundum Dei timorem et Regulam beati Benedicti elegerint. Porro sepulturam ipsius loci liberam esse decernimus, ut eorum qui se illic sepeliri deliberauerint, deuotioni et extreme uoluntati, nisi forte excommunicati fuerint, nullus obsistat.

Nulli ergo omnino hominum fas sit prefatum monasterium  temere perturbare, aut eius possessiones auferre, uel ablatas retinere, minuere, aut aliquibus uexationibus fatigare, sed omnia integre conseruentur eorum, pro quorum gubernatione ac sustentatione concessa sunt, usibus omnimodis profutura. Ad indicium autem percepte huius a Romana Ecclesia libertatis, et quod idem monasterium beati Petri iuris existat bisantium unum nobis nostrisque successoribus annis singulis persoluetis.

Si qua igitur in futurum, etc.

    Ego Celestinus, catholice Ecclesie episcopus.
    Ego Octauianus, Ostiensis episcopus.
    Ego Albinus, Albanus episcopus.
    Ego Ioannes, Prenestinus episcopus.
    Ego Petrus, Portuensis et S. Rufine episcopus.
     Ego Pandulfus, basil. XII Apostolorum presb. cardinalis.
    Ego Petrus, tit. Sancte Cecilie presb. card.
    Ego Ioannes, tit. S. Clementis card. uiterbiensis et Tusculanus episcopus.
    Ego Guido, S. Marie Transtiberim tit. Calisti presb. card.
    Ego Hugo, presb. card. S. Martini tit. . . . . .
    Ego Ioannes, tit. S. Stephani in Celio monte presb. card.
    Ego Cinthius, tit. S. Laurentii in Lucina presb. card.
    Ego Soffredus, tit. S. Praxedis presb. card.
    Ego Bernardus, Sancti Petri ad uincula presb. card. tit. Euxodie.
     Ego Gratianus, Sanctorum Cosme et Damiani diac. card.
    Ego Gerardus, Sancti Adriani diac. card.
    Ego Gregorius, S. Marie in Aquiro diac. card.
    Ego Lotarius, Sanctorum Sergii et Bacchi diac. card.
    Ego Nicolaus, Sancte Marie in Cosmedin diac. card.
    Ego Gregorius, Sancti Angeli diac. card.
    Ego Bobo, Sancti Theodori diac. card.
    Ego Petrus, Sancte Marie in uia Lata diac. card.


Datum Laterani, per manum Centhii Sancte Lucie in Orthea diac. card., domini pape camerarii, Xu Kalend. Maii, indictione XIII, Incarnationis Dominice anno 1195, pontificatus uero domni Celestini  pape III anno quinto.



CCIII. Abbati monasterii S. Dionysii concedit ut, monachos et conuersos suos, appellatione eorum non obstante, corrigat. 
[DOUBLET, Hist. de Saint-Denys, p. 526.]

CeLESTINUS episcopus, seruus seruorum Dei, dilecto filio abbati monasterii S. Dionysii, in diecesi Parisiensi constituti, salutem et apostolicam benedictionem.

Nobis intimare curasti, quod cum correctioni  uelis intendere subditorum, et monachos tuos regularibus instruere disciplinis, ipsi uocem ad nos appellationis emittunt, et sic ad defensionem iniquitatis usurpant quod ad presidium innocentium dignoscitur institutum. Ut igitur huiusmodi maleficiis occuratur tibi auctoritate apostolica duximus indulgendum, ut tibi liceat, non obstantibus huiusmodi frustratoriis appellationibus, secundum Regulam corrigere tuorum monachorum excessus, et quos uideris se minus religiose gerentes, ad uitam compellere regularem.

Decernimus ergo, ut nulli omnino hominum liceat, etc.

Datum Laterani, XIu Kalendas Maii, pontificatus nostri anno quinto.



CCIu. Monasterio S. Alexandri Parmensi ecclesiam S. Cecilie asserit. 
[AFFO, Storia di Parma, III, 305.]


CeLESTINUS episcopus, seruus seruorum Dei, dilecte in Christo filie abbatisse S. Alexandri Parmensis, salutem et apostolicam benedictionem.

Ea que a uenerabilibus fratribus nostris gerentibus legationis officium, ratione preuia statuuntur, ne processu temporis in dubium ualeant temeritate quorumlibet reuocari, paterna uolumus sollicitudine precauere, et eorum institutiones apostolice confirmationis  litteris communire. Eapropter, dilecta in Christo filia, tuis iustis postulationibus grato concurrentes assensu constitutionem quam dilectus filius noster Petrus S. Cecilie in fundo monasterii uestri constructam fecisse dicitur, sicut ea rationabiliter et sine prauitate qualibet facta est, et ut eiusdem cardinalis authentico continetur, deuotioni tue auctoritate apostolica confirmamus, et presentis scripti patrocinio communimus. Ad maiorem autem huius confirmationis apostolice firmitatem, authenticum ipsius cardinalis de uerbo ad uerbum presentibus duximus litteris inserendum, quod tale est:

»Petrus, Dei gratia titulo S. Cecilie presbyter cardinalis, apostolice sedis legatus, uniuersis in Christo fidelibus, salutem in perpetuum. Cum essemus  Parme et legationis officio fungeremur, cognouimus parochiam ecclesie S. Geruasii in tantum creuisse quod necesse erat, ut noua ecclesia surgeret, in qua pars ipsius populi diuina posset percipere sacramenta, unde in proprio fundo monasterii S. Alexandri a uenerabili fratre nostro Bernardo Parmensi episcopo crucem poni fecimus, simul et lapidem benedictum ad ecclesiam in honorem Dei et memoriam Beate Cecilie uirginis et martyris in capite Pontis construendam, et ipsi monasterio S. Alexandri subiiciendam, sed ne de finibus parochie posset in posterum inter ueterem et nouam ecclesiam discordia oriri, sic parochiam terminamus, ut omnes, qui habitant super terram ipsius abbatisse,  et domos illorum de Cistelle, et sex alias, et si que noue uersus montana surrexerint ipsius noue ecclesie sint parochiani, statuentes ut sacerdotes et clerici qui in ipsa noua ecclesia pro tempore fuerint, extra ipsos terminos, nullum de parochianis predicte ecclesie ueteris ad pertinentiam ad peras uel baculos dandos, nec ad oblationes in precipuis festiuitatibus, nec mulieres de partu surgentes recipiant, nisi forte de licentia fuerit sacerdotum ecclesie memorate, et ut interdicta episcopi, uel capituli, si sedes episcopalis uacaret, generalia et spiritualia seruent, et ad capitulum sicut alii capellani ueniant, et quod in eo statutum fuerit obseruent.«

Nulli ergo omnino hominum liceat hanc paginam  nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum.

Datum Laterani, XIII Kal. Maii, pontificatus nostri anno quinto.



CCu Priuilegium pro ecclesia S. Genesii. 
[BALUZ., Miscell. ed. Mansi, III, 426.]

 CeLESTINUS episcopus . . . dilectis filiis GREGORIO preposito S. Genesii, eiusque fratribus tam presentibus quam futuris canonice constituendis in perpetuum.

Pie postulatio uoluntatis effectu debet prosequente compleri, ut et deuotionis sinceritas laudabiliter enitescat, et utilitas postulata uires indubitanter assumat. Quia igitur, o filii in Christo karissimi, uos per diuinam gratiam aspirati mores uestros coherere et sub uite canonice disciplina et communiter secundum sanctorum Patrum institutionem disposuistis omnipotenti Domino seruire, nos uotis uestris paterno congratulamur affectu; unde etiam predecessorum nostrorum felicis memorie  Alexandri II, Paschalis, Eugenii, Anastasii, Alexandri, Lucii et Clementis Romanorum pontificum instituta sequentes, uite canonice ordinem, quem estis professi, presentis priuilegii auctoritate firmamus, et ecclesiam uestram sub beati Petri, et nostra protectione suscipimus; statuentes ut quascunque possessiones, quecunque bona eadem Ecclesia impresentiarum iuste et canonice possidet largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus uocabulis exprimenda:

Locum ipsum in quo plebs ipsa sita est cum omnibus pertinentiis suis, quartam partem decimarum  totius uestre plebis, et omnia que felicis memorie Ioannes episcopus canonicus uestre concessit ecclesie, domum, et leprosorum cum ecclesia S. Lazari iuxta eamdem plebem cum pertinentiis suis, uniuersa etiam que a Langobardis de S. Miniato uobis legitime data sunt ac chirographis confirmata, eleemosynarum etiam que pro defunctis alicubi infra plebis spatia sepultis offeruntur tertiam partem, quemadmodum a bona memoria Paschalis predecessoris nostri uobis concessum est et scripto suo firmatum. In burgo quoque ecclesia S. Aegidii cum pertinentiis suis, ecclesia S. Christophori et S. Iusti et S. Angeli supra burgum cum omnibus pertinentiis suis. In eodem etiam burgo ecclesiam S. Petri, et in castro Sancti Miniatis ecclesiam S. Marie  cum pertinentiis suis, in quibus duabus per eos qui ibi fuerint per nostram prouidentiam ordinati diuina semper officia celebrentur, et quidquid iuris habetis in eadem ecclesia S. Marie per ecclesiam Sancte Christine, item ecclesiam S. Bartholomei cum pertinentiis suis, ecclesiam S. Blasii, ecclesiam S. Stephani, ecclesiam S. Laurentii de Nocida, ecclesiam S. Petri supra Fontem, ecclesiam S. Andree iuxta castrum Ciculum, ecclesiam S. Michelis infra muros, ecclesiam S. Iacobi et S. Lucie, ecclesiam S. Donati de Faugnana, ecclesiam S. Martini de Castilione, ecclesiam S. Hippolyti de Marzana, ecclesiam S. Marie de Calenzano, ecclesiam S. Quintini, ecclesiam de Colle, ecclesiam de Capriano, ecclesiam de Canneto, ecclesiam S. Marie de Montarso, ecclesiam  de Monterotundo, ecclesiam de Planatole, ecclesiam de Brusciano, ecclesiam S. Stephanide Turre, ecclesiam S. Petri de Marcignana, ecclesiam S. Donati de Insula, ecclesiam S. Angeli de Rophia, ecclesiam S. Philippi de Pinu, ecclesiam S. Prosperi de Montalprandi cum omnibus pertinentiis earum, et si quis imposterum infra unius plebis spatium edificare contigerit. Quidquid etiam iuris habetis in curte Sanctiminiatis de Empulo de Monterappoli, et in curte de Marrignana.

    Ego Celestinus, catholice Ecclesie episcopus.
    Ego Petrus, tit. S. Cecilie presb. card.
    Ego Unde, S. Prudent. presb. card.
    Ego Ioannes, tit. S. Clementis card. uiterbiens.  et Tuscan. episcopus.
    Ego Guido, S. Marie in Transtiberim tit. Calisti presb. card.
    Ego Hugus, tit. S. Martini presb. card.
    Ego Ioannes, tit. S. Stephani presb. card.
    Ego Cintius, tit. S. Laurentii in Lucina presb. card.
    Ego Soffredus, tit. S. Praxedis presb. card.
    Ego Bernardus, S. Petri ad uincula presb. card.
    Ego Fidus, tit. S. Marcelli presb. card.
    Ego Ioannes, tit. S. Prisce presb. card.
    Ego Albinus, Alban. episc.
    Ego Octauianus, Belletrensis episc.
    Ego Ioannes, Prenestinus episc.
    Ego Petrus, Portuensis S. Rufine episc.
    Ego Gratianus, SS. Cosme et Damiani diac. card.
     Ego Gerardus, tit. S. Adriani diac. card.
    Ego Gregorius, S. Marie in Porticu diac. card.
    Ego Gregorius, S. Marie in Agro diac. card.
    Ego Gregorius, tit. S. Georgii ad uellaurentis  diac. card.
    Ego Lotarius, SS. Sergii et Bacchi diac. card.
    Ego Nicolaus, S. Marie in Carmeld.  diac. card.
    Ego Gregorius, S. Angeli diac. card.
    Ego Bobo, S. Theodori diac. card.
    Ego Petrus, S. Marie in uia Lata diac. card.


Actum Laterani, per manum Cirini [Cinthii] S. Lucie in Hortea  diac. cardinalis, domini pape camerarii, uIII Kal. Maii, indictione XIII, Incarnat. Dominice 1194, pontificatus uero domni Celestini pape III anno Iu.



CCuI. Ad prepositum et canonicos Sancti Georgii de Ganaceto in diecesi Mutinensi.---Omnia illorum bona ac priuilegia confirmat. 
[MURATORI, Antiq. Ital., u, 209.]


CeLESTINUS episcopus, seruus seruorum Dei, dilectis filiis PETRO preposito ecclesie Sancti Georgii de Ganaceto, eiusque fratribus canonice substituendis, in perpetuum.

Pie postulatio uoluntatis effectu debet prosequente compleri, ut et deuotionis sinceritas laudabiliter enitescat, et utiliter postulata uires indubitanter assumant. Eapropter, dilecti in Domino filii, uestris iustis postulationibus clementer annuimus,  et prefatam ecclesiam Sancti Georgii de Ganaceto, in qua diuino estis obsequio mancipati, ad exemplar predecessorum nostrorum felicis recordationis Lucii, Urbani, Gregorii, et Clementis Romanorum pontificum, sub beati Petri et nostra protectione suscipimus, et presentis scripti priuilegio communimus; statuentes ut quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Locum ipsum, in quo prefata ecclesia sita est,  cum omnibus pertinentiis suis, et aliis que in curte Ganaceti et parochia uestra habetis. Quecunque habetis in uillanoua, Saliceto, Soleria, in curte Lamine, campo Galliani, Albareti, Citanoua, Baioaria, Pirradelle, Curli, Cugnenti, Rammi, Fredi, Malliagalli, in Nirano, Monte Ursi, Casale, Cugnone, et Montegibio. Ecclesiam Sancti Zenonis de Lamma: ecclesiam Sancti Matthei, que est iuxta fluuium Situle, cum omnibus eorum pertinentiis. In episcopatu Bononiensi possessiones quas habetis in curtibus Sancti Marci, Restalini, Manzolini, et Montebelli. In episcopatu Regino possessiones quas habetis in loco qui dicitur Sanctus Fabianus, Fontana, Substiliolo, Casale Montalto, et Querzole. In  episcopatu Ferrariensi possessiones quas habetis in comitatu Ficaroli, et in Sadriano, et in curtibus Manegii, et Trecente, et in uilla Sancti Anastasii et lacum qui dicitur Dampnarolo.

Sane noualium uestrorum que propriis manibus aut sumptibus colitis, siue de nutrimentis animalium uestrorum, nullus a uobis decimas exigere, uel extorquere presumat. Liceat quoque uobis clericos uel laicos e seculo fugientes, liberos et absolutos, ad conuersionem recipere, et eos absque contradictione aliqua retinere. Ad hec, quia decime ministris Ecclesiarum tam ueteri quam noua lege noscuntur esse indulte uos decimarum exactione per laicos uexari sub interpositione anathematis prohibemus. Interdicimus insuper ut nullus infra  parochiam uestram, que curtem Ganaceti retinet, sine diecesani episcopi et uestro assensu, ecclesiam uel oratorium de nouo edificare presumat, saluis tamen priuilegiis Romanorum pontificum. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare.

Libertates quoque et immunitates, necnon antiquas et rationabiles consuetudines a Mutinensibus episcopis et aliis personis ecclesie uestre iuste concessas et hactenus obseruatas, ratas habemus, et eas futuris temporibus illibatas manere sancimus. Causas etiam matrimoniorum agendi parochianis uestris, priuatas et publicas penitentias dandi,  eligendi etiam prelatum et fratres, sicut a quadraginta annis in uestra ecclesia rationabiliter et pacifice noscitur obseruatum, uobis liberam concedimus facultatem. Sane et instrumento supradictorum predecessorum nostrorum Lucii, Urbani, Gregorii et Clementis, accepimus quod de uoluntate bone memorie Gerardi quondam archiepiscopi Rauennatis, deliberatione prouida statuistis ut ecclesia uestra octo tantum canonicis sit contenta, cum ipsis facultates non suppetant quibus plures ualeant congrue sustentari. Nos uero, qui bene acta cunctorum ex iniuncto nobis officio debemus et uolumus approbare, ad instar iam dictorum antecessorum nostrorum, constitutionem ipsam, sicut a uobis canonice facta est, et in authentico eiusdem archiepiscopi  continetur, ratam esse decernimus, et presentis scripti pagina communimus, nisi facultates eiusdem Ecclesie contigerit ex processu temporis ampliari, quod pluribus necessaria possent congrua sufficientia ministrare. Ad hec auctoritate apostolica constituimus ut nullus in ecclesiam uestram interdictum, aut in uos excommunicationis uinculum, suspensionis sententiam sine manifesta et rationabili causa promulgare presumat. Sententias quoque a bone memorie . . . . . . . . Mutinensi episcopo sub causa, que uertebatur inter uos et presbyterum Stephanum, pro ecclesia Sancti Iacobi de Aqualonga super iure parochiali, et a bone memorie Theobaldo Ferrariensi episcopo, ex delegatione  Lucii pape, super questione que inter uos et Isaac quondam abbatem de uangaditio agebatur, canonice latas, sicut in eorum scriptis authenticis rationabiliter continetur, que exsecutioni mandate sunt, ratas habemus, et auctoritate apostolica confirmamus. Sepulturam preterea illius loci liberam esse decernimus, ut corum deuotioni et extreme uoluntati, qui se illic sepeliri deliberauerint, nisi forte sint excommunicati uel interdicti, nullus obsistat.

Decernimus ergo, etc.

    Ego Celestinus, catholice Ecclesie episcopus.
    Ego Albinus, Albanensis episcopus.
    Ego Octauianus, Ostiensis et uelletrensis episcopus.
     Ego Ioannes, Prenestinus episcopus.
    Ego Petrus, Portuensis episcopus.
    Ego Pand., basilice XII Apostolorum presbyter cardinalis.
    Ego Petrus, tituli Sancte Cecilie presbyter cardinalis.
    Ego Iordanus, presbyter cardinalis Sancte Pudentiane Past. tituli.
    Ego Hugo, presbyter cardinalis Sancti Martini tituli.
    Ego Sofridus, tituli Sancte Praxedis presbyter cardinalis.
    Ego Bernardus, Sancti Petri ad uincula presbyter cardinalis.
    Ego Gra . . . . , Sanctorum Cosme et Damiani diaconus  cardinalis.


Data Laterani, per manum Centii Sancte . . . . . in Orthea diaconi cardinalis, domni pape camerarii, uII Kal. Maii, indictione XIII, Incarnationis Dominice anno 1195, pontificatus uero domni Celestini pape tertii anno quinto.



CCuII. Heinrici Romanorum regis intentionem laudat de pace procuranda, de Hierosolymitane terre subsidio mittendo et in melius promouendo communi bono populi Christiani. Legatos suos commendat. 
[IAFFÉ, Regesta Rom. pont., p. 900, ex cod Reichersbergensi]

 Charissimo in Christo filio H[ENRICO] illustri Romanorum imperatori et semper Augusto, salutem et apostolicam benedictionem.

Licet ex communi debito Romanus pontifex imperatorem Romanum in uisceribus caritatis habere ac diligere teneatur, nos tamen ex speciali [dilectione], qui imperialem coronam nostris manibus in capite tuo posuimus, excellentiam tuam amplexari debemus. Quam utique quoad Deum indesinenter fuimus amplexati, qui salutem anime tue intimis desideriis optauimus et optamus. uerum quod aliquandiu stylum tibi scribendi suspendimus, tuorum hominum excessus causa fuerunt; quorum temeritati quia potentia tua non restitit, ueriti fuimus ne malefactis eorum consensus imperialis  fauorabilis accessisset, et ea de tuo mandato fecissent. Sed quia cor principis in manu Dei est, qui quocunque uoluerit uertit illud, grates sunt Regi regum copiosius exhibende. Sed deuotionis sinceritatem, quam erga matrem tuam Romanam Ecclesiam constanter exhibere teneris, tam per litteras tuas, fratribus nostris multa plenas deuotione directas, quam per legatos multe magnitudinis te plenius habere ostendisti. Etenim de pace procuranda, Ierosolymitane terre subsidio [mittendo], et in melius promouendo communi bono uniuersi populi Christiani, uerbum humiliter attulerunt, et uisum est nobis ex coniectura multiplici, quod tua sit finalis intentio, quidquid a tuis actum est enormiter, correctionis studio propensius emendare, et  ad eum uias tuas ex toto dirigere, in cuius ditione sunt omnium potestates et iura regnorum, per quem reges regnant, dominantur principes, qui regibus dat salutem et imperatores uia regia incedere, quos facit feliciter imperare. Sedes nimirum si apostolica sublimitati imperatorie usque ad hec tempora scribere pretermisit, non hoc fecit ex dedignatione seu fastu superbie, sed quia medullitus affectabat, ut ad satisfaciendum Ecclesie, que offensa grauissime uidebatur, quasi excitareris a somno et matrem tuam in his tanquam pius filius complacares. Non enim oportuit nos aliter agere, qui alios longe positos ad Ecclesie deuotionem cum effectu nequaquam inuitare possemus, nec aliorum scandala euitare, nisi te, qui filius et defensor debes  esse Romane Ecclesie specialis, et quo nullus secularium principum ei est propinquior, alloquio apostolice salutationis aliquandiu intermisso, ad hoc ipsum inducere curaremus. Quoniam igitur secundum doctrinam apostoli monemus, quos charos habemus, imperialem magnitudinem quantum possumus exhortamur, ut illud attendentes, quod in Euangelio suo Redemptor humani generis asseuerat: »Nil prodest homini, si lucratur uniuersum mundum, anime uero sue detrimentum patiatur,« ita studeas temporalia bona transire et exercere imperii potestatem in terris, ut non amittas sed potius lucreris eterna, ab eo in celis indeficiens brauium consequaris, cuius imperium permanet in eternum, qui reuera non corruptibilibus auro uel  argento, sed effuso sanguine proprio genus redemit humanum. Hoc siquidem ab ipso Domino indubitanter impetrabis, si semper in conspectu tuo eum prouideas, si eius Ecclesie illibata iura conserues et que in diuine maiestatis offensam atque ipsius Ecclesie manifestam iniuriam presumpta fuerunt, cum acceleratione omnimoda emendes et facias emendari. Spem utique bonam circa huiusmodi de imperiali prouidentia concipientes ad plenum, licet tres mittere decreuimus, uenerabili tamen fratre Prenestino episcopo [Ioanne] debilitate corporis impedito, dilectos filios nostros, P[etrum] S. Cecilie presbyterum, et G[ratianum] Sanctorum Cosme et Damiani diaconum cardinalem, uiros utique  prouidos et discretos, in Ecclesia Romana precipuos, qui bonum Ecclesie ac imperii semper affectant, ad tuam presentiam duximus de fratrum consilio destinandos, in eorum studiosius ore ponentes, que ex parte nostra principali excellentie diligentius intimabunt. Quorum uerbis eam fidem uolumus adhiberi, ac si de ore nostro presentialiter elata fuissent. Tu uero, fili carissime, quandoquidem uides nostrum silentium interruptum et ad scribendum tibi nostre uocis organa relaxata, sic apostolice salutationis ac benedictionis fruaris eloquio, ut in te fructum desideratum inueniat et pro tui felici statu imperii atque incolumitate persone apud Deum uniuersalis Ecclesia iugiter interpellet, celi etiam imperator tuos gressus ad  preces Ecclesie dirigat in uiam salutis eterne.

Data Laterani, u Kal. Maii, pontificatus nostri anno quinto.



CCuIII. Priuilegium pro monasterio Lucensi . 
[HUGO, Annal Premonst., t. II, Prob., p. 47.]

CeLESTINUS episcopus, seruus seruorum Dei, dilectis filiis abbati et conuentui Lucensis cenobii, salutem et apostolicam benedictionem.

Sacrosancta Romana Ecclesia deuotos et humiles filios ex assuete pietatis officio propensius diligere consueuit, et ne prauorum hominum molestiis agitentur, tanquam pia mater, protectionis sue munimine confouere. Eapropter, dilecti in Domino filii,  deuotionem quam erga beatum Petrum et nos ipsos habere dignoscimini, attendentes, personas et monasterium uestrum, cum omnibus bonis que impresentiarum rationabiliter possidet, aut in futurum iustis modis. Deo propitio, poterit adipisci, sub beati Petri et nostra protectione suscipimus; specialiter autem possessiones et alia bona que bone memorie Otto dux quondam Bohemie et Maria mater ipsius monasterio uestro, pie deuotionis intuitu, contulerunt, uobis, et per uos ipsi cenobio, sicut ea iuste ac sine controuersia possidetis, auctorit te apostolica confirmamus et presentis scripti patrocinio communimus. Nulli ergo omnino hominum fas sit personas et monasterium uestrum  uel bona temere perturbare seu hanc paginam nostre protectionis et confirmationis infringere uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius, se nouerit incursurum.

Datum Laterani, u Kal. Maii, pontificatus nostri anno quinto.



CCIX. Compositionem inter Heinricum prepositum Hadmerslebensem »et nobilem uirum Gardulfum super situ ecclesia S. Stephani per interuentum C[onradi] Moguntini archiepiscopi, Sabinensis episcopi, factam,« confirmat. 
[IAFFÉ, Regesta, 901, qui ait hoc priuilegium exstare in tergo bulle Eugenii III, date an. 1145, die 26 mensis Octobris. , que asseruatur Berolini ap. D. G. B. Friedlander.]





CCX. Monasterii Ranshouensis tutelam suscipit, bonaque et iura confirmat. 
[Mon. Boica, II, 325.]

CeLESTINUS episcopus, seruus seruorum Dei, dilectis filiis ETICHONI preposito Ranshouensis ecclesie Beati Pancratii martyris, eiusque fratribus tam presentibus quam futuris, regularem uitam professis in perpetuum.

Religiosam uitam eligentibus apostolicum conuenit adesse presidium, ne forte cuiuslibet temeritatis  incursus aut eos a proposito reuocet, aut robur, quod absit! sacre religionis infringat. Eapropter, dilecti in Domino filii, uestris iustis postulationibus annuimus, et prefatam ecclesiam B. Pancratii martyris, in qua diuino mancipati estis obsequio, sub beati Petri et nostra protectione suscipimus, et presentis scripti priuilegio communimus; in primis siquidem statuentes, ut ordo canonicus, qui secundum Deum, et Regulam beati Augustini in eadem ecclesia institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis  iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Ecclesiam ipsam Beati Pancratii martyris cum decima et iure parochiali. Capellam S. Michelis in eodem loco sitam; capellas Neuchirchen, Hetenperig, Geroltzberig, et capellam in Monte S. Egidii, et capellam S. Stephani protomartyris in Praunawe, cum pertinentiis earum. Capellam Hochwerich cum pertinentiis suis, in ea libertate in qua bone memorie Ebenhardus Salzburgensis archiepiscopus uobis scripto proprio rationabiliter confirmauit; ut uidelicet nullus, preter ipsum arch episcopum  et diecesanum episcopum et ecclesie uestre prepositum, aliquid debeat ordinare. Quidquid iuris in capellis per quascunque regiones a ministerialibus ecclesie uestre concessum est; Ror uidelicet in confinio Chremsmunster in capella Nonspach, in parochia Althaim et Heinchirchen, in parochia Zeidlarn, et in aliis in uicino uel in longinquo a iure parochiali liberis. sicut est hactenus obseruatum, presenti uobis pagina confirmamus. Terminum quoque eiusdem ecclesie S. Pancratii quemadmodum recolende memorie Heinricus II, imperator Romani imperii cum episcopis suis, scilicet Dietmaro archiepiscopo Salzburgensis Ecclesie, et Perngero Patauiensis Ecclesie episcopo, et Niceno Laodicensis Ecclesie episcopo cum aliis XIII  episcopis, duxit prouide statuendum, et Chunradus II, Romanorum rex, scripto suo authentico eidem ecclesie confirmauit, incipientem uidelicet de Eltnawe usque Gruzensewen, et Grewen, et Bibenpach. Rantwinsbrunen, quoinde ad Iden; Raperch quoque et Wiwersengen et Berchsteig; Rechingen utique et Huoluowen, et Langen quoque perferinam semitam. Capellam S. Georgii martyris, deinde Swarzegreben et usque Auwerbach; deinde per Adelbrechtzberch, deinde per Puchchirchen; deinde in flumine Meticha, sicut in antiquis uestris priuilegiis continetur, et usque ad hec tempora noscitur obseruatum, uobis et eidem ecclesie uolumus, et apostolica auctoritate precipimus inuiolabiliter obseruari.

 Sane noualium uestrorum que propriis manibus aut sumptibus colitis, siue de nutrimentis animalium uestrorum nullus a uobis decimas exigere, uel extorquere presumat. Chrisma uero, oleum sacrum, consecrationes altarium, ordinationes clericorum, qui ad sacros ordines fuerint promouendi, a diecesano suscipietis episcopo, siquidem catholicus fuerit, et gratiam atque communionem apostolice sedis habuerit, et ea uobis gratis, et absque aliqua prauitate uoluerit exhibere; alioquin ad quemcunque malueritis antistitem, gratiam et communionem apostolice sedis habentem libere recurratis, qui, nostra fultus auctoritate, uobis que postulantur impendat. Obeunte uero te, nunc eiusdem loci preposito, uel ad alterius loci regimen transeunte,  siue quolibet tuorum successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars maior, seu consilii sanioris, secundum Dei timorem et beati Augustini Regulam prouiderint eligendum. Ad hec quoniam locus uester sic est institutus, ut aduocatus bonorum ducis Bawarie in partibus illis eiusdem quoque loci sit aduocatus, prohibemus ut nec ipsi, nec alicui subministro eius liceat eumdem locum iniustis grauaminibus infestare; sed eum, uice iam dicti ducis, sicut ipse instituit et scripto suo firmauit, cum mancipiis et possessionibus eius, idem aduocatus defendere ac tueri debet, eo tenore, ut querimonias tam uestras quam mancipiorum uestrorum audiat, et congruam  iustitiam faciat; dummodo tales sunt cause, que forum ecclesiasticum non requirant: paratam uero nullam a uobis propter hoc exigat, sed tantum de horreo ducis, qui pro tempore fuit, secundum antiquam institutionem tempore suo accipiat. Super hoc idem aduocatus in claustro, uel mancipiis aut possessionibus uestris nullam disponendi habeat potestatem: exactiones quoque indebitas super uos, uel super mancipia uestra a quoquam fieri penitus inhibemus. Sepulturam quoque ipsius loci liberam esse decernimus, ut eorum deuotioni et extreme uoluntati qui se illic sepeliri deliberauerint, nisi forte excommunicati uel interdicti sint, nullus obsistat; salua tamen iustitia illarum ecclesiarum a  quibus corpora assumuntur.

Decernimus ergo, ut nulli omnino hominum liceat, etc.

Datum Laterani, per manum Cencii Sancte Lucie in Orthea diaconi cardinalis, domini pape camerarii, III Kalendas Maii, indictione XIII, Incarnationis Dominice anno 1195, pontificatus uero domini Celestini pape III anno quinto.



CCXI. Parthenonem uilichensem tuendum suscipit et eius possessiones ac iura confirmat. 
[LACOMBLET Urk. fur die Gesch., t. I, p. 380.]

CeLESTINUS episcopus, seruus seruorum Dei,  dilectis in Christo filiabus, abbatisse uilekensis monasterii eiusque sororibus tam presentibus quam futuris regularem uitam professis in perpetuum.

Prudentibus uirginibus que sub habitu religionis accensis lampadibus per opera sanctitatis iugiter se preparant ire obuiam Sponso, sedes apostolica debet patrocinium impertiri. . . . . . Statuentes ut ordo monasticus qui secundum Deum et beati Benedicti Regulam in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia impresentiarum iuste et canonice possidet, firma uobis uestrisque successoribus et illibata permaneant. In quibus hec propriis duximus exprimenda uocabulis.

 . . . . . Liceat quoque uobis personas e seculo fugientes liberas et absolutas ad conuersionem recipere, et eas absque contradictione aliqua retinere. Prohibemus insuper ut nulli sororum uestrarum post factam in eodem monasterio professionem fas sit, de eodem loco nisi arctioris religionis obtentu, discedere; discedentem uero absque communium litterarum cautione nullus audeat retinere. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Benedictiones uero monialium, ordinationes capellanorum uestrorum qui ad sacros ordines fuerint promouen i, a diecesano  episcopo sine prauitate uobis uolumus exhiberi. Sepulturam preterea monasterii uestri liberam esse decernimus, ut eorum deuotioni et extreme uoluntati qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. Obeunte uero te nunc eiusdem loci abbatissa, uel earum aliqua que tibi successerint, nulla ibi qualibet subreptionis astutia seu uiolentia preponatur, nisi quam sorores communi consensu, uel sororum pars consilii sanioris, secundum Dei timorem, et beati Benedicti Regulam prouiderint eligendam.

Decernimus ergo ut nulli omnino hominum liceat  prefatum monasterium temere perturbare, etc.

    Ego Celestinus, catholice Ecclesie episcopus.
    Ego Albinus, Albanensis episcopus.
    Ego Octauianus, Ostiensis et uelletrensis episc.
    Ego Ioannes, Prenestinus episcopus.
    Ego Petrus, Portuensis et Sancte Rufine episc.
    Ego Pandulphus, basilice XII Apostolorum presbyter cardinalis.
    Ego Petrus, tit. S. Cecilie presbyter cardinalis.
    Ego Iordanus, Sancte Pudentiane tit. Pastoris presbyter cardinalis.
    Ego Ioannes, tit. S. Clementis cardinalis, uiterbiensis et Tuscanensis episcopus.
    Ego Guido, S. Marie Transtiberim tit. Calisti presbyter cardinalis.
     Ego Hugo, presbyter cardinalis S. Martini tit. Equitii.
    Ego Soffredus, tit. S. Praxedis presbyter cardinalis.
    Ego Bernardus, S. Petri ad uincula presbyter cardinalis tit. Eudoxie.
    Ego Gratianus, SS. Cosme et Damiani diaconus cardinalis.
    Ego Gerardus, S. Adriani diaconus cardinalis.
    Ego Gregorius, S. Marie in Aquiro diaconus cardinalis.
    Ego Gregorius, S. Georgii ad uelum aureum diaconus cardinalis.
    Ego Nicolaus, S. Marie in Cosmedin diaconus cardinalis.
    Ego Bobo, S. Theodori diaconus cardinalis.
     Ego Petrus, S. Marie in uia Lata diaconus cardinalis.


Data Laterani, per manum Centii S. Lucie in Orthea diaconi cardinalis, domni pape camerarii, III Kal. Maii, indictione tertia decima, Incarnationis Dominice anno 1195, pontificatus uero domni Celestini pape tertii anno quinto.



CCXII. [Micheli] archiepiscopo Senonensi scribit dolere se quod [Philippus] rex, inconsulta sede Romana, cum I[ngeburga], Kanuti Danorum regis sorore diuortium fecerit, et Cent. subdiaconum, notarium suum, litterasque suas parum uerecunde susceperit. Sententiam illam diuortii cassat. Mandat ut si »rex, ea uiuente, aliam superducere uoluerit, id eidem inhibere firmiter procuret.« 
[Radulfi de Diceto Imag. Hist., ap. TWYSDEN, Hist. Angl. Scr., I, 681.]


CeLESTINUS papa, Senonensi archiepiscopo, salutem.

Cum in regno Gallie catholici semper equitatis cultores diuina fuerint principes institutione promoti a sacrosancta Romana Ecclesia, cuius fidem et unitatem seruarunt, quadam sunt prerogatiua priuilegium benedictionis et gratie consecuti. Quorum quidem exaltationem et gloriam nos etiam adhuc in minori officio constituti, et libenter promouimus et libentius consuluimus promouendam. Nunc autem in apostolatus culmine prouocati, carissimum  in Christo filium nostrum Philippum illustrem regem Francie, recolende memorie predecessorum suorum tam bonitate quam prudentia successorem, paterne sumus caritatis brachiis amplexati, dignis eum titulis honorare, et quantum cum Deo possumus exaltare propensius cupientes. Ceterum cum fama hilaris et iucunda de matrimonio inter carissimos filios nostros in Christo predictum illustrem Francie regem et I. reginam illustrem sororem karissimi in Christo filii nostri K. [Kanuti,] regis Danorum illustris solemniter et rite contracto prius ad notitiam sedis apostolice peruenisset, et postmodum de ipso matrimonio ad prauam suggestionem quorumdam tale quid ordine turbato non sine honestatis ecclesiastice lesione  fuisse presumptum audiuimus, de quo et propter iniuriam Deo et propter infamiam consulentibus et consentientibus irrogatam, non modicum contristamur: et quidem si magnitudo regia considerasset attentius, attendissent et secum nichilominus qui huius presumptionis cooperatores fuerunt quantum sit matrimonii sacramentum, non fuisset ut credimus hoc modo processum. Constat enim cuique diuinam paginam reuoluenti, quod ipse Dominus matrimonium instituit, et in paradiso ante peccatum ad officium propter sobolem propagandam, dicens: Crescite et multiplicamini et replete terram ; et extra paradisum ad remedium post peccatum propter fornicationem uitandam. Unde ipse primus homo Spiritu sancto afflatus inquit:  Propter hoc relinquet homo patrem et matrem et adherebit uxori, et erunt duo in carne una . Quanta sit etiam matrimonii dignitas et quam circumspecta debeat ad tractandum de eo procedere grauitas, Dominus innuit. Qui cum interrogatus fuisset si licitum esset uxorem dimittere, et quesitum esset ab eo super hereditate duorum fratrum communiter diuidenda, in uno tacens et in altero sic respondens: Quicunque dimiserit uxorem suam preter causam fornicationis mechatur . Per hoc nimirum ostendit quod Ecclesia in cognitione matrimoniorum quasi ceteris difficiliori, cum maiori quam in aliis procedere debeat grauitate. Et cum ipse alibi dicat: Quod Deus coniunxit, homo non separet , aduerti potest quam grauiter  ille delinquat, et quantum sit ei ab ira uentura timendum, per quem tanti sacramenti Christi et Ecclesie religio perturbatur. Preterea non est a temeritatis uitio alienum, quod in tam arduo et difficili negotio non fuit censura sedis apostolice requisita, per quam uel ipsum canonice finiretur, uel committeretur aliquibus qui idem, seruato iuris ordine, secundum statuta canonica terminarent. Hic reuera contra sanctorum Patrum ueneranda concilia processum est manifeste, qui maiores et difficiliores questiones ab uniuersis ad sedem apostolicam censuerunt debere perferri, quod usque in hodiernum diem non solum a Gallicana Ecclesia preterquam in presenti articulo, uerum  etiam a longe remotioribus deuotissime obseruatur.

Ut autem inde aliquantulum ordiamur, nonne hoc negotium de precipuis et magis arduis unum esse dignoscitur; utpote quod tam inter eximias regales personas, et a progenitorum regali prosapia descendentes, super causa tam difficili uertitur, ut secundum statuta Patrum deberet auditorio Romane Ecclesie reseruari. Si hoc et alia priuilegia huius sedis beati Petri cui nos, licet immeriti, presidemus, quique remotissimi etiam barbari custodiunt illibata, quanto diligentius ea seruare tenentur constituti propius et Latini, et qui de beneficiis predicte sedis copiosius et frequentius sustentantur? Non utique mediocriter errat qui  priuilegio beati Petri obuiare non timet, et canonicis sanctionibus contraire. uerum prelati Ecclesie qui huic rei fauorem aut consilium prebuerunt, etsi non ob aliud saltem metu pene debuerunt ab huiusmodi abstinere, et illud specialiter sollicita mente reuoluere quod in sacris canonibus de Theugaldo Treuerensi et Guntaro Coloniensi archiepiscopis legitur, qui depositionis sententia meruere percelli, pro eo quod in matrimoniali causa Lotharii regis et Teberge uxoris eius normam equitatis nequiter temerantes sanctiones canonicas excesserunt. Quod uero hic fuerit eque uel magis excessum ex ipsa rei euidentia demonstratur. Nam cum regina per uerba presentis temporis expresso utrinque consensu, hinc inde primo prestitis iuramentis,  sacerdotali benedictione sicut est consuetudinis accedente, postquam fuit in reginam inuncta et honorifice coronata, prefato regi matrimonialiter copulata et etiam cognita, sicut fertur, nichil debuit contra ipsam indefensam et ignorantem quid penitus ageretur, utpote lingue Francorum ignaram, tam inordinabiliter a quolibet attentari. Nos uero qui ipsum regem catholicum et Ecclesie Romane ualde deuotum ab inclyte memorie progenitoribus suis specialiter in uisceribus caritatis habemus, uolentes anime sue saluti et integritati fame magis consulere quam ei male suadentium satisfacere uoluntati, per dilectum filium Cent., subdiaconum, notarium nostrum,  apostolice sedis legatum, ad hoc specialiter missum et litteras nostras rogauimus excellentiam eius, monuimus et attentius fuimus exhortati, ac ei in remissionem iniunximus peccatorum, ut illud Euangelii attenta consideratione reuoluens quo dicitur nichil prodesse homini si mundum uniuersum lucretur, anime uero sue detrimentum patiatur , dum tempus haberet de anime sue salute esset sollicitus, et predictam uxorem suam quam a se consilio iniquo amouerat, quamque generositatis egregie ac multe decus honestatis adornat, maritali affectione tractaret, nec illis aures contra hoc accommodare curaret, qui que sua sunt non que Iesu Christi querentes, ad imitationem hominis inimici qui in agro bene seminato zizania  respersit, pro lucro reputant si possint, inter aliquos odium et discordiam seminare. Sed idem rex legatum predictum et litteras nostras deuotione qua decuit, sicut accepimus, non recepit. Nos autem, sicut nouit Dominus, licet propter hoc simus conturbati, pro salute tamen anime eius de qua nos oportet propensius cogitare amplius contristamur, uolentes ipsum ea semper efficere, que et Creatori suo placere debeant, et sue anime dispendium non incurrat. Inde est quod publicum instrumentum super genealogia ex parte uenerabilium fratrum nostrorum Lunden. archiepiscopi et suffraganeorum eius nobis transmissum et famam  publicam attendentes, sententiam illam diuortii contra ordinem iuris prolatam, de fratrum nostrorum consilio cassantes et penitus irritantes, fraternitati uestre per apostolica scripta mandamus atque precipimus, quatenus, si supradictus rex sue conditionis oblitus ea uiuente aliquam superducere forte uoluerit, uos auctoritate freti apostolica id eidem inhibere firmiter procuretis.

Dat. Laterani, III Idus Martii  , pontificatus nostri anno u.



CCXIII. Willelmo archiepiscopo Remensi, S. Sabine cardinali, apostolice sedis legato, et eius suffraganeis eadem mandat que superiore ad archiep. Senon. epistola.
[MANSI, Concil., XXII, 624.]




CCXIu. Philippo Francorum regi »sententiam illam diuortii  a sese irritatam et cassatam« nuntiat. Hortatur ut »uxorem recipiat et maritali affectione pertractet.«



CeLESTINUS, etc.

Cum in regno Gallie, etc., ut supra, epist. 212, fere in eumdem modum usque, discordiam seminare. Nos autem publicum instrumentum super ipsa genealogia ex parte uenerabilium fratrum nostrorum Lundensis archiepiscopi et suffraganeorum eius nobis transmissum et famam publicam attendentes, sententiam illam diuortii, contra ordinem iuris prolatam, de fratrum nostrorum consilio penitus  irritamus atque cassamus. Rogamus igitur regiam excellentiam, monemus, consulimus, et in remissionem tibi iniungimus peccatorum, quatenus predictam uxorem tuam pro Deo et salute anime tue recipias, et maritali affectione pertractes. Nos enim si quam propter hoc quod eam taliter dimisisti, uideris maculam peccati contraxisse, id de beatorum Petri et Pauli auctoritate tibi misericorditer condonamus.

Sane regiam celsitudinem uolumus non latere quod eam circa personam tuam in Domino gerimus uoluntatem: quod si factum istud cum honestate nostra et salute anime tue possemus aliquatenus sustinere, nequaquam per nos in eo tantum fuisset  processum; sed licet tu ipse, prout credimus, non ignoras, id, salua conscientia, et absque anime tue periculo non potuimus clausis oculis pertransire



CCXu. Confirmatio sententiarum excommunicationis, et interdicti latarum auctoritate Walteri archiepiscopi contra ciues Rothomagenses. 
[Petri Blesensis Opp., p. 796.]

CeLESTINUS episcopus, seruus seruorum Dei, uenerabilibus fratribus WALTERO Rothomagensi archiepiscopo, et suffraganeis suis.

Cum uniuerse Dei Ecclesie per totius amplitudinem  orbis longe lateque diffuse unam catholicam, id est uniuersalem, efficiant pretio sanguinis sponsi sui redemptam, quam sicut diuersa membra unum constituunt corpus, uniformitas fidei et doctrine connectit, si aliquam earum ledi contigerit, illius offensio sine aliarum fieri lesione non potest, in quam tanto pre aliis magis caput offenditur, quanto singularum affectu, amplius tangitur et firmiori eis connexione inheret. Qua de causa contigit ut, cum Romana Ecclesia omnium caput sit et magistra, nos, qui ei licet immeriti presidemus, cuiuslibet oppressio concutiat grauius et flagellet, et eo fortius ad compassionem inducat, quo a nobis specialius speratur in aduersitate subsidium, et qualibet consueuit Ecclesia contra uiolentiam hominum peruersorum,  deuotius et securius sedis apostolice patrocinium inuocare. Sicut autem quorumdam uestrorum et aliorum quamplurium nobis est litteris intimatum, et multorum iam relatione percepimus, ita uniuersorum refriguit caritas, excrescente malitia iniquorum, ut nulla iam fere Dei ecclesiis, uel ministris earum reuerentia impendatur; sanctuarium Domini ui conculcetur, fidei documenta spernantur, et uix ualeant aliqui reperiri qui, post enormitates quamplurimas, adiiciant ut resurgant, sed potius in ultionem precedentium criminum, commissis enormiter hactenus accumulent grauiora, letentur cum malefecerint, superbiant impii dum pauper incenditur, et in perpetratione operum iniquorum exsultent.  uerum quia peruersorum nequitia tantum inualuit, ut in hominibus non possit remedium uel subsidium inueniri, recurrendum est ad presidium Creatoris, et orationibus, et quibuslibet piis operibus propensius insistendum, ut clementie superne nos dignatio benigne respiciat, et hominem ulterius super nos preualere non sinat, et in Ecclesiarum oppressionibus non permittat diutius delectari. Quia tunc demum secure possumus superum sperare ac exspectare presidium, cum ea diligenter que ad nostrum officium pertinuerunt, fuerimus exsecuti; explicemus summatim que nobis sunt de Rothomagensi Ecclesia intimata, et remedia curemus que potuerimus adhibere.

Cum autem oportuerit te olim, frater archiepiscope,  carissimo in Christo filio nostro Richardo, illustri Anglorum regi, in peregrinatione seu captione manente, regni negotiis occupari, populus tue ciuitatis diabolica instigatione commotus in tuam cathedralem ecclesiam et in alias tibi subditas atque in ministros earum erupit hostiliter et crudeliter debaccari, bona eorum diripere, et molestias eis ac contumelias nimium graues inferre; unde communicato consilio prelatorum et aliorum religiosorum et peritorum uirorum, in malefactores illos, quia commoniti resipiscere contemnebant, anathematis sententia promulgat; illi uero que ad ipsorum correctionem et salubrem erubescentiam fuerat promulgatum, in fomentum nequitie assumentes, fortius et pertinacius ecclesias et earum ministros  postmodum persequentes, quosdam ex ministris ipsis crudeliter interimere, quosdam membris genitalibus mutilare, alios grauiter cedere, et contumeliis quampluribus afficere presumpserunt, diruerunt canonicorum domos, quasdam igne apposito combusserunt, et in diebus paschalibus eorum pecuaria et uirgulta exstirparunt. Licet autem post aliqua temporum interualla de tui super his mandati obseruatione et satisfactione prestanda, iidem malefactores exhibuerint iuramentum, quod firmauerunt sacramento, contempserunt contumaciter postmodum adimplere. Tot igitur ipsius Ecclesie grauaminibus ac subiectorum eius paterno compatientes affectu, et uolentes tantis oppressionibus apostolici presidii remedium adhibere, prescriptam  sententiam, sicut rationabiliter ac pro iure lata est, ratam decreuimus et firmam habendam, fraternitati uestre per apostolica scripta districte precipiendo, mandantes quatenus sententiam illam nullius contradictione uel appellatione obstante, singulis Dominicis festiuisque diebus per totas dieceses uestras, pulsatis campanis et candelis exstinctis, tandiu nuntietis et nuntiare faciatis publice obseruandam, donec ablata reddiderint de damnis tam crudeliter irrogatis, et illatis iniuriis: ii, qui eidem sententie sunt obligati satisfaciant competenter, et eam ad minus fratris archiepiscopi testimonio litterarum pro absolutione et penitentia super tantis excessibus nostro se conspectui representent. Si quas etiam sententias propter eiusmodi  grauamina canonice uos uel aliqui uestrum duxeritis promulgandas, usque ad debitam satisfactionem precipimus publicari. Ceterum quia predictis grauaminibus de occulto Dei iudicio alia superuenire grauamina que per exercitum Francie tuis canonicis, frater archiepiscope, et clericis aliis nimis enormiter fuerint illata, et ad frequentem admonitionem per te atque alios factam de rebus ablatis, et damnis illatis, non fuit aliquatenus satisfactio prestita, terra que de tua diecesi specialiter est subiecta, communicato presbyterorum uirorum consilio, interdicti sententie subiecisti, quosdam et clericos in illa terra manentes, qui tuam contempserunt seruare sententiam, excommunicationis et  sententiis interdicti inuiolabiliter obseruentur, donec tibi et ecclesiis et clero quibus sunt illate iniurie, congrue fuerit satisfactum.

Datum Lateran., Id. Maii, pontif. nostri ann. u.



CCXuI. Cenobiarchis S. Chrysogoni facultatem a decessoribus suis obtentam utendi pontificalibus insignibus concedit et confirmat. 
[FARLATI, Illyricum sacrum, u, 65.]

CeLESTINUS episcopus, seruus seruorum Dei, dilecto filio uINCENTIO abbati Sancti Chrysogoni Iadertini, salutem et apostolicam benedictionem.

Cum te deuotum et fidelem Ecclesie filium esse credamus, honori tuo libenter intendimus, et personam  tuam aliquo speciali priuilegio duximus honorandam, et ut feruentius in nostra et Romane Ecclesie deuotione persistat, quo te noueris per nos honore ac dignitate ecclesiastica decoratum. Eapropter, dilecte in Domino fili, deuotionem tuam et prudentiam attendentes, usum mitre, annuli, baculi ac sandalium, sicut predecessores tui hactenus habuisse noscuntur de benignitate sedis apostolice tibi duximus concedendum, ut ipsis ecclesiasticis insignibus solemnibus processionibus et precipuis festiuitatibus Ecclesie tue de auctoritate sedis apostolice tam infra monasterium tuum quam ecclesias pertinentes ad ipsum libere potiaris.

Nulli ergo omnino hominum liceat hanc paginam nostre concessionis infringere, uel ei ausu temerario  contraire. Si quis autem hoc attentare presumpserit, indignationem omnipotentis Dei et beatorum apostolorum eius Petri et Pauli se nouerit incursurum.

Datum Laterani, Xu Kal. Iunii, pontificatus anno u.



CCXuII. Capituli Carnotensis priuilegia infringi uetat. 
[Theodori Penitentiale, II, 507.]

CeLESTINUS episcopus, seruus seruorum Dei, dilectis filiis . . . . decano et capitulo Carnotensi, salutem et apostolicam benedictionem.

Curam debemus sollicitam et studium modis omnibus  adhibere, ut priuilegia et libertates que a nobis et predecessoribus nostris rationabiliter Dei ecclesiis conceduntur, in sua semper consistere ualeant firmitate: et ne cuiuslibet temeritatis incursu possint infringi, auctoritate nobis concessa studiosius imminet precauendum. Quocirca presentium auctoritate districtius inhibemus, ne aliquis archiepiscopus, episcopus, uel alia quelibet persona contra priuilegia uobis ab apostolica sede indulta presumat aliquid attentare, per quod uobis uel Ecclesie uestre preiudicium in aliquo generetur. Quod si forte presumpserit, illud decernimus fore uacuum penitus et manere, etc.

Nulli ergo omnino hominum liceat hanc nostre paginam inhibitionis et constitutionis infringere,  uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum.

Datum Laterani, Iu Nonas Iunii, pontificatus nostri anno quinto.



CCXuIII. Canonicis S. Quintini precipit, ne ledant priuilegium canonicis S. Pecinne a sese concessum. 
[COLLIETTE, Mém. du uermandois, t. II, p. 525.]

CeLESTINUS episcopus, seruus seruorum Dei, dilectis filiis decano et capitulo Sancti Quintini, salutem et apostolicam benedictionem.

Cum dilectis filiis canonicis sancte Pecinne, nostra  sit auctoritate prohibitum ut nullum in ecclesia sua per uos, in canonicum reciperent, et in fratrem, donec prebenda ipsius ecclesie, iuxta antiquam et approbatam consuetudinem fuerint ad octauum prebendarum numerum reuocate. uos, quod graue ferimus et molestum, aperte uidemini contra ipsam inhibitionem nostram eniti: et quosdam in ea, ne ipse prebende ad predictum numerum redigantur, presumitis ordinare. Unde presentium uobis auctoritate precipiendo mandamus, ut eidem inhibitioni in nullo presumatis aliquatenus derogare, sed ipsam in suo robore conseruetis penitus illibatam; alioquin noueritis nos uenerabili fratri nostro Atrebatensi episcopo dedisse firmiter in mandatis, ut uos a presumptione uestra, nostra fretus  auctoritate, per censuram ecclesiasticam, sublato appellationis impedimento, compescat.

Datum Laterani, XuII Kalend. Iulii, pontificatus nostri anno u.



CCXIX. [Micheli] archiepiscopo et archidiacono Senonensi mandat ne quedam capituli Carnotensis priuilegia infringi patiantur. 
[Theodori Penitentiale, II, p. 564.]

CeLESTINUS episcopus, seruus seruorum Dei, uenerabili fratri archiepiscopo et dilecto filio . . . archidiacono Senonensi, salutem et apostolicam benedictionem.

 Cum pro dilectis filiis . . . decano et capitulo Carnotensis Ecclesie sententia super consuetudinibus et libertatibus Ecclesie de burgensibus Carnoti ad eorumdem canonicorum seruitium recipiendis et deferendis a nobis legitime lata fuerit, et antique et rationabiles consuetudines eiusdem Ecclesie, ad quas obseruandas uenerabilis frater noster . . . . . Carnotensis episcopus iuramento tenetur approbata ipsius iuramenti forma, a nobis fuerint plenius confirmate et eisdem ab apostolica sede benigne fuerit indultum, ut nulli liceat contra priuilegia ipsius Ecclesie, nisi super hoc speciale habuerit apostolice sedis mandatum, aliqua temeritate uenire, libera ipsis facultate concessa seruos et ancillas suas qui aut que contra eos occasione  communie uel cuiuscunque rebellionis uenire presumpserint ad seruitium proprium reuocandi ac compositione que inter ipsos episcopum et capitulum Ecclesie Carnot. super precariis de Normannia, de Masengeio, de Ungreio, et de Aluersio, et super preposituris de Nongento, de Fontaneto, de Amilliaco et de Belsia amicabiliter interuenerat et fuerat redacta in scriptis, auctoritatis apostolice munimine confirmata et eidem indulta, ne sub seculari iudice, nisi in causa possessionum que seculariter possidentur, uel cum reus exceptiones suas contra eos sub eis coram quibus conuenitur legitime uoluerit comprobare, ipsi uel eorum aliquis respondere cogatur; ad instantiam dilecti filii nostri R. Carnotensis canonici, qui in promouendis  negotiis Ecclesie sue opportune et importune non destitit laborare, ne que a nobis ipsis indulta sunt uel nostrarum litterarum munimine roborata temeritate cuiuslibet in irritum ualeant reuocari, per uestre discretionis studium ipsi Ecclesie uoluimus paterna sollicitudine precauere. Ideoque discretioni uestre per apostolica scripta mandamus, quatenus que premissa sunt facientes auctoritate nostra irreuocabiliter obseruari contradictores, si qui forsitan apparuerint, nisi ad admonitionem uestram a sua nequitia duxerint desistendum, ecclesiastica districtione appellatione postposita feriatis; et faciatis donec resipuerint ab omnibus arctius euitari, nullis litteris obstantibus, harum tenore tacito, si que apparuerint a sede apostolica impetrate.

 Datum Laterani, XIII Kalendas Iulii, pontificatus nostri anno quinto.



CCXX. Statuit ut nullus canonicus trahatur ad iudicium seculare, nisi ratione feodi. 
[Ibid., p. 437.]

CeLESTINUS episcopus, seruus seruorum Dei, dilectis filiis decano et capitulo Carnotensi, salutem et apostolicam benedictionem.

Iustis petentium desideriis dignum est nos facilem prebere consensum et uota que a rationis tramite non discordant effectu prosequente complere. Eapropter,  dilecti in Domino filii, uestris iustis postulationibus grato concurrentes assensu, auctoritate uobis presentium indulgemus, ut nullus uos uel aliquem uestrum ad iudicium pertrahat seculare, nisi ratione feodi uel alterius secularis cuiuslibet possessionis super aliquo quod ad eam pertineat aliqua causa uertatur, uel aliquis a uobis coram iudice seculari conuentus, in eiusdem presentia exceptiones quas contra uos proposuerit uoluerit comprobare. Statuentes ut si aliquis contra hanc apostolice sedis indulgentiam uenire presumpserit, licitum uobis sit in ipsam ecclesiastice districtionis sententiam appellatione postposita promulgare.

Nulli ergo omnino hominum liceat hanc paginam nostre concessionis infringere, uel ei ausu temerario  contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, . . . Kalendas Iulii, pontificatus nostri anno quinto.



CCXXI. Sententiam latam inter Taonem abbatem de Fontana Taonis et plebanum Massarium confirmat. 
[ZACHARIA, Anecdota medii eui, p. 347.]

CeLESTINUS episcopus, seruus seruorum Dei, dilectis filiis, TAONI abbati et fratribus de Fontana Taonis. salutem et apostolicam benedictionem.

 Cum a nobis petitur, quod iustum est et honestum, tam uigor equitatis, quam ordo exigit rationis, ut id per sollicitudinem officii nostri ad debitum perducatur effectum. Eapropter, dilecti in Domino filii, uestris iustis postulationibus grato concurrentes assensu arbitrium a dilectis filiis Sinibaldo plebano de uilliano, et presbytero pape ecclesie S. Saluatoris rectore inter uos, et Massarium de Montecucco super ecclesiis de Stagiano et S. Simeonis de Stagiano et de Podio Montiscuccoli rationabiliter promulgarunt, sicut ab utraque parte preceptum est, et in scripto exinde confecto plenius continetur, auctoritate apostolica confirmamus, et presentis scripti patrocinio communimus. Ad maiorem uero firmitatem scriptum illud de  uerbo ad uerbum huic presenti pagine iussimus inserendum, quod sic se habet:

In nomine Domini nostri Iesu Christi Dei eterni, anno ab eius Natiuitate 1192 domno Henrico imperante, Iu Non. Maii, indic. decima. Cum lis et controuersia uerteretur inter Taonem abbatem de Fontana Taonis litigantem pro se uice et nomine sue ecclesie ex una parte, et plebanum Massarium litigantem pro se uice et nomine plebis de Montecuccoli, unde is custos et rector esse uidetur, ex altera, pro ecclesia uidelicet de Stagiano, et S. Simonis de Periano, et de Podio Montis Cuccoli, in quo ipsa plebs est constructa et edificata, placuit utrique parti hanc litem et controuersiam nobis Sinibaldo plebano de uigliano,  et presbytero pape rectori ecclesie S. Saluatoris committere, ut eam libero et proprio nostro arbitrio finiremus, quomodocunque nobis placeret. Nos itaque iam dicti arbitri huic controuersie finem imponere, eamque per omnia sopire uolentes, habito prudentum uirorum consilio, et specialiter domini Boni uenerabilis Pistoriensis episcopi, uisis etiam et perlectis priuilegiis, et chartulis, que ab utraque parte exinde fiebant, statuimus atque decernimus, et per laudum et arbitrium dicimus, quod de cetero predicta ecclesia S. Miniatis de Stagiano sit in potestate plebani Montis Cuccoli, uidelicet, quod liceat ei et teneatur illuc dirigere sacerdotem, qui diuina celebret, recipiens inde plebanus, quidquid intuitu populi de Stagiano eidem prouenit ecclesie, siue pro feudo, siue  pro oblationibus tam uiuorum quam mortuorum. Si uero plebanus ibi ponere uoluerit proprium sacerdotem, ponat, dum tamen de consensu abbatis fiat, et eidem abbas malitiose non contradicat. De capella uero Sancti Simonis de Periano ita ordinamus atque sancimus, ut ab hac hora in antea liceat abbati ponere sacerdotem in eadem ecclesia, quemcunque uoluerit, irrequisito plebano, presbyter uero ibi positus infra octo dies proximos ad plebem uadat, et populum ad ipsam plebem pertinentem de manu plebani suscipiat, et plebanus eum de eo inuestiat; presbyter autem pro eodem populo obedientiam plebano promittat, hoc modo, quod quamcunque sententiam plebanus in populum, uel in aliquem de populo tulerit ipse presbyter obseruet, et obseruari faciat, et teneatur  presbyter ire ad plebem, litanias, festiuitates, ad baptismum et mortuos sepeliendos. De festo S. Simonis ita laudamus, et arbitrio confirmamus quidquid abbas de Furculis, et magister Minias statuerunt, scilicet ut plebanus annuatim uadat ad festum S. Simonis, sociatus tantum duobus clericis, et tanquam Massarius plebanus in diuinis officiis, et in mensa tam spirituali quam corporali honoretur, populus uero eiusdem capelle quotidiana officia audiat in prescripta capella. Ad litanias uero, et festiuitates plebis, et baptisma ad plebem uadat. De plebe uero Montis Cuccoli dicimus, atque decernimus quod abbas de cetero nichil iuris, uel actionis in plebe, uel in podio habeat, uel requirat, nisi hoc tantum, ut plebanus uel rector, qui pro tempore fuerit in eadem plebe,  annuatim de modo in antea in mense Ianuarii abbati, uel eius certo nuntio quatuor libras boni olei nomine pensionis persoluat, uel persolui faciat ad rectam libram uenalem mercati ciuitatis Pistoriensis, et nichil amplius. Quod si statuto tempore non persoluerit, teneatur in duplum restituere. Statuimus etiam, ut non liceat abbati, uel alicui suo monacho alicui de populo suprascripte plebis penitentiam dare sine licentia plebani. Quicunque tamen de toto corpore, uel districtu plebis sepulturam apud abbatiam eligere uoluerit a plebano, uel eius clericis non uetetur, dum tamen quartam partem de eo quod iudicauerit, de rebus mobilibus plebano tribuat, uel tribui faciat. Preterea prefate plebis plebanus semel in anno teneatur cum toto populo plebis abbatiam sepe dictam  cum litaniis uisitare. Adiicientes insuper et firmiter statuentes, quod si aliquo tempore aliqua partium contra aliquid uel aliqua predictorum temerario ausu uenire tentauerit, et omnia ea, que a nobis superius statuta, et per laudum et arbitrium pronuntiata sunt, non obseruauerit, inobediens pars uiginti libras bonorum denariorum Pisanorum nomine pena alteri parti persoluat laudum seruanti. Qua pena data atque soluta, omnia predicta semper firma, et in suo robore permaneant duratura. Acta sunt autem hec omnia in ciuitate Pistorii in palatio domini episcopi presentia iam dicti domini Boni Pistoriensis episcopi, et Niualdi prepositi, et Bosonis archipresbyteri, et presbyteri Melioris Basilii, et presbyteri Accompagnati  concanonicorum S. Zenonis, presentia quoque Corsi iudicis ordinarii, Daliotti Pedronis Monpeslieri quondam Martini, Iacobi Daliotti, Marseppi quondam Guidalocti, Actis quondam nigri, Iacobi Pistoresis, Auerardi Melani, Ugolini et Cacciaquerre quondam Guerrieri, et aliorum quamplurium rogatorum testium, dominus Gregorius monachus ac sacerdos, et Camarlinghus predicte abbatie, omnibus predictis consensit, et parabolam dedit. Gerardus item monachus omnibus predictis assensum prebuit. Ruffus, qui dicitur Raynerius, clericus eiusdem abbatie, omnia predicta semper firma et rata habere promisit. Item Parisius, Bardus, Geoardus, Bellinus, Picciolius, Maganutus conuersi eiusdem abbatie, omnia, que superius sunt statuta et laudata, semper firma  et inuiolata habere promittentes per omnia eis consenserunt. Ex parte autem plebis presbyteri Bonus et Armisius Calincione subdiaconus, Bernardus canonicus, Leonardus clericus plebis, assensum omnibus predictis prebuerunt. Ego Auianus domni Frederici diue memorie Romanorum imperatoris iudex, et sacri palatii notarius omnibus predictis interfui, et eadem a predictis arbitris proferri audiens, et uidens de mandato eorum nichil addens, uel minuens, fideliter scripsi, et in publicum redegi.

Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit  incursurum.

Datum Laterani, u Nonas Iulii, pontificatus nostri anno quinto.



CCXXII. Ecclesie S. Marie et S. Theobaldi Metensi indulgentiarum priuilegia concedit. 
[Histoire de Metz, III, 160.]

CeLESTINUS episcopus, seruus seruorum Dei, dilectis filiis Sancte Marie Sanctique Theobaldi canonicis, salutem et apostolicam benedictionem.

Cum omnium Ecclesiarum militantibus pia sollicitudine teneamur intendere, maxime tamen eas fouere arctiusque debemus amplecti, quarum nouella plantatio est, et teneris adhuc radicibus innituntur;  et quoniam subsidia non habent Deo in eis seruientibus sufficientia, pleniori indigent nostre consolationis ubere lactari. Inde, dilecti in Christo filii, laudabile propositum uestrum attendentes, ac feruentem in diuino cultu deuotionem, porro qui nouellam de patrimoniis uestris. plantastis canonicam, quique nouam a fundamentis erigitis ecclesiam, quamuis proprie uobis non suppetant facultates, quod uenerabilis frater noster Bertrannus Metensis episcopus, de pietate Domini confisus uobis induxit, ratum habemus, et auctoritate apostolica confirmamus. Quicunque igitur bis in anno, secunda scilicet feria Pasche, et die dedicationis ecclesie uestre, que celebratur in natali beati  Laurentii martyris, nomine peregrinationis, ecclesiam uestram uisitabunt, a peccatis patrum et matrum, que sine lesione fuerunt, de parte Dei et nostra se nouerint absolutos, penitentias et peccata que ab eorum memoria recesserunt remittimus, et de penitentiis sibi iniunctis quadraginta dies. Preterea si qui sanctorum limina adire proposuerint, et de expensis uie necessariis iuxta consensum episcopi sui, uel eius quem episcopus loco eius delegauerit, ecclesie uestre in remissionem peccatorum suorum conferre uoluerint, uiam et peregrinationem auctoritate Dei et nostra, eis indulgemus.

Datum Laterani, Iu Nonas Iulii, pontificatus nostri anno quinto.



CCXXIII. Ecclesie Sipontine archidiacono, archipresbytero et primicerio mitre, podii et annuli usum concedit. 
[UGHELLI, Italia sacra, uII, 828.]


CeLESTINUS episcopus, seruus seruorum Dei, uen. fr. HUGONI archiepiscopo, et dilecto filio capitulo Sipontino salutem et apostolicam benedictionem.

Cum tu, frater episcope, a longe retroactis temporibus in seruitio nostro fueris laudabiliter conuersatus, dignum duximus ad instantiam tuam, concessam tibi Sipontinam Ecclesiam honorare. Inde est quod pagina presenti concedimus ut eiusdem Ecclesie  archidiaconus, archipresbyter et primicerii, et successores eorum, mitris deinceps, podiis, et annulis decorentur. Decernimus ergo ut nulli omnino hominum liceat hanc paginam nostre concessionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, u Idus Iulii, pontif. nostri anno u.



CCXXIu. Hu[berto] archiep. Cantuar., ap. sedis legato, et eius suffraganeis mandat ut homines ad subsidium terre Hierosolymitane ferendum adhortentur. Richardum regem admoneri uult ut milites et peditos bene instructos eo transmittat. 
[Radulf. de Diceto Imag. Hist., ap. TWYSDEN, Hist. Angl. Script., I, 684.]


CeLESTINUS episcopus . . . uen. fratr. Cantuariensi archiepiscopo, ap. sedis legato, HUB., et suffraganeis, et dilectis filiis Ecclesiarum prelatis in prouincia Cantuar. constitutis, salutem et apostolicam benedictionem.

Misericors et miserator Dominus qui ut humani generis lapsum sua misericordia restauraret, de utero uirgineo carnem sumere ac mortis non dubitauit subire discrimen, nolens nos quos de tenebris et umbra mortis sua morte redemit, nostrorum meritorum exigentia iterum manibus tradi inimici,  omnem filium quem recipit miserando castigat, monitis nos aliquando, quandoque flagellis corripiens, et cum meritis et peccatis nostris talia et maiora deberi conspicimus, ad meliorem uitam facilius et libentius inclinemus. uerum cum diebus nostris in tantum excreuerit malitia modernorum, ut nec sacre Scripture monitis nec infirmitatis nostre corripiamur flagellis, manum suam super nos in tantum uoluit aggrauare, ac terram natiuitatis sue, quod sine cordis amaritudine non possumus explicare, in manibus tradere paganorum, ut cum propheta merito deplorantes, Deus, uenerunt gentes in hereditatem , etc., auribus nostris audierimus, quod quibusdam etiam ad maiorem compunctionem datum est intueri morticina sanctorum  in escas tradita uolatilibus celi, et sanguinem eorum in potum bestiis terre. Audientes pariter abominationem desolationis facte in loco sancto, cum ibi sicut dicitur ab Agarenis factum sit prostibulum meretricum ubi quondam mensa panum fuerat et propositio sancta, et ibi sit usque hodie stabulum iumentorum ubi corpus Christi et sepultum exstitit et a fidelibus percipi consueuit. Signum etiam salutare, uidelicet sacratissimum lignum crucis in quo Apostolus typice gloriabatur cum diceret: Nos autem gloriari oportet in cruce Domini nostri Iesu Christi , in quo est salus, uita et resurrectio nostra, per quem salui et liberi sumus; in exterminio terre illius peccatis Christiani populi exigentibus in illorum potestatem  deuenit, qui crucifixum cum cruce pariter detestantur et filios Ecclesie totis conatibus persequuntur. Ierusalem preterea quondam pacis uisio, et terra ueteribus patribus repromissa, in qua Dominus noster pro nobis pati uoluit, et certa sue diuinitatis argumenta monstrare, que etiam quondam a Christiane fidei professoribus consueuerat deuotissime ac frequentissime uisitari, calcatur pedibus iniquorum et illorum spurcitia inquinatur, quibus olim et timori fuerat et horrori, ut solita gloria et diuitiis spoliata, et religiosis uiduata et deserta cultoribus ad seipsam conuersa deploret: Quomodo sedet sola ciuitas plena populo, facta est quasi uidua domina gentium . Quis igitur  Christicola tante desolationis non immemor lacrymas teneat? Quis, huius calamitatis audita miseria, non condoleat columbe gementi? Quis huius immoderati doloris consolationem recipiat? cum non sit qui consoletur Ecclesiam lacrymantem ex omnibus caris eius. Accingimini ergo, fratres, ad uerbum Dei populis euangelizandum et gloriam; accingantur quibus licet materialem gladium in persecutores fidei exercere, ut iniuriam crucis uindicta celeri ulciscantur; accingantur quibus datum est solis orationibus et contemplationibus uacare, ut Dominum possint assidua oratione placare. Ecce enim expetiit nos Satanas ut in hac turbatione cribraret sicut triticum . Ecce qui nunc cum Christo non fuerit, iuxta euangelice  auctoritatis doctrinam ipse erit auersus. Et quem ad presens crucifixi non mouebit iniuria, in signo non confidat alterius salutari. Nec aliquorum uolumus prudentiam admirari, si diuersi mundi principes qui ad expugnandam gentem Saracenicam hactenus in hasta et gladio sunt profecti, quasi nichil penitus profecerunt, quia non hasta et gladio saluos facit Dominus de sua misericordia confidentes, sed in multitudine miserationum suarum saluabit eos. Nec nostra merita hactenus usque adeo profecerunt ut iratum Dominum ad misericordiam prouocauerimus et medelam: licet enim quondam filii Isrel ad uindicandam mortem uxoris leuite de monte Ephraim contra tribum Beniamim ascenderunt. Domino precipiente, armati; non  tamen prius eos potuerunt aliquatenus superare quam ab illis semel et secundo fugati excessus suos et iniquitatem propriam purgauissent. Ascendite igitur spe ad cor altum, karissimi, ut in mirabilibus suis exaltetur Dominus. Effundite coram illo corda uestra ut adiiciat misereri Deus, et seruet in ira misericordiam suam, et post tempestatem et fletum exsultationem inducat. Sumant crucis signaculum qui hactenus arma militaria inter Christianos populos assumpserunt, nec desperent de paucitate, nec in multitudine glorientur. Si enim ac defensionem terre natiuitatis Christi, passionis, resurrectionis et ascensionis ipsius cum humilitate debita uoluerint festinare, Dominus conterens bella qui currus et exercitus Pharaonis proiecit in mare,  docebit manus eorum ad prelium et digitos ipsorum ab bella, et multitudinem paganorum ut paleam ante faciem uenti protinus exsufflabit, et ut lutum platearum delebit eos.

uos autem, fratres, archiepiscope et episcopi, quibus post summe sedis pontificem cura est uniuersorum et animarum sollicitudo commissa, precibus instantibus ad Dominum incessanter subiectos uobis populos ut, assumpto crucis signaculo, ad confundendos et confutandos persecutores Christiane fidei accingantur, predicationibus assiduis laboretis. Speramus siquidem, et uos ipsi sperare debetis, quod Dominus in uerbo predicationis et orationis uestre rete laxabit, et tales ad defensionem  orientalis prouincie propitius excitabit, quorum potius exigentia meritorum quam armorum fiducia exsurget Deus et inimici dissipabuntur ipsius, et fugient a facie eius qui oderunt eum. Nos autem illis qui pro diuinitatis amore laborem huius profectionis assumere et quantum in se fuerit implere studuerint, de indulto nobis a Deo auctoritatis officio illam remissionem imposite penitentie per sacerdotale ministerium facimus, quam predecessores nostri noscuntur suis temporibus statuisse, ut uidelicet qui corde contrito et humiliato spiritu laborem huius itineris assumpserint, et in penitentia peccatorum et fide recta decesserint, plenam suorum criminum indulgentiam, et uitam propter hoc consequantur eternam. Siue autem superuixerint  siue mortui fuerint, de omnibus peccatis suis de quibus fuerint recte confessi imposite satisfactionis relaxationem de omnipotentis Dei misericordia, et apostolorum Petri et Pauli auctoritate et nostra se nouerint habituros. Bona quoque ipsorum ex quo crucem acceperint cum familiis suis sub sancte Romane Ecclesie, nec non et archiepiscoporum atque aliorum prelatorum Ecclesie Dei protectione consistant, et nullam de his que in susceptione crucis quiete possederint, donec de ipsorum reditu uel obitu certissime cognoscatur, sustineant questionem, sed bona ipsorum integra interim remaneant et quieta. Illi autem qui in subsidium terre illius de bonis suis transmiserint, de peccatis suis ueniam consequantur iuxta suorum  moderamina prelatorum. uerum tibi, frater archiepiscope, cui sollicitudo legationis regni Anglorum est ab apostolica sede commissa, honoris huius laborem duximus iniungendum, mandantes ut apud carissimum in Christo filium nostrum Richardum, Anglorum regem illustrem, ut ad defensionem terre Ierosolymitane milites et pedites bene instructos transmittat, assiduis exhortationibus elabores, et prouinciam circuiens Anglicanam opportunis et importunis predicationibus instes, ut pro defensione Christianitatis assumpto crucis signaculo terram uisitent transmarinam. uobis autem, fratres episcopi et dilecti filii ecclesiarum prelati, presentium auctoritate mandamus, ut dictum archiepiscopum uestrum, tanquam apostolice sedis legatum,  benigne recipere ac honorifice pertractare curetis, et monitis eius et mandatis salubribus obedire.

Dat. Laterani, uIII Kalend. Augusti, pontificatus nostri anno quinto.



CCXXu. Ecclesie Pennensi duo castella asserit petente Oddone episcopo. 
[UGHELLI, Italia sacra, I, 1125.]

CeLESTINUS . . . . uen. fratri ODDONI Pennensi episcopo, salutem . . .

Cum a nobis petitur quod iustum . . . . Eapropter, uen. in Christo frater . . . duo castella, uidelicet Puliano  et Colle Alto cum omnibus pertinentiis suis, que tuo studio et diligentia Pennensi Ecclesie acquisiuisti . . . . . confirmamus et presentis scripti patrocinio communimus. Nulli ergo . . .

Datum Laterani, II Kal. Augusti, pontificatus nostri anno u.



CCXXuI. Archiepiscopis, episcopis, et aliis Ecclesiarum prelatis per totam Alemanniam et Teutoniam constitutis mandat inducant populum »ut in personis et rebus secundum iustam dispositionem P[etri] Sancte Cecilie et I[oannis] tit. Sancti Stephani in Celio monte presbyterorum cardinalium ipsi Hierosolymitane regioni succurrant.« 
[SUDENDORF, Registrum, I, 82.]




CCXXuII. Litteris ad capitulum Beati Martini Turonensis prohibet ne pensio uel modiatio rerum Ecclesie ultra decem libros sine cautione concedatur; tum statuit ut canonici ab officiis absentes priuentur sex denariis, quos de communi percipiebant singulis diebus. 
[Défense de Saint-Martin de Tours, 27.]


CeLESTINUS episcopus, seruus seruorum Dei, dilectis filiis capitulo Beati Martini Turonensis, salutem et apostolicam benedictionem

Apostolice sedis cui, diuina disponente clementia, licet immeriti presidemus, auctoritas nos inducit, ut Ecclesiarum utilitatibus debeamus, quantum largitio diuina permiserit, paterna sollicitudine  prouidere, et si qua forte in eis que ipsis uideantur dispendium importare, sub obtentu praue consuetudinis obseruantur, decet nos ea ex debito officii nostri sollicitius resecare. Sane ad audientiam apostolatus nostri peruenit quod uos sepe pensionem uel modiationem redditus ecclesie uestre fideiussoribus, uel pignoribus exinde non receptis, ad certum pretium magis offerenti ab eo iuratoria tantum cautione recepta conceditis, et ea occasione crebro contingit, quod ipse de pretio non soluto, periurium et Ecclesie damnum et iacturam incurrit. uolentes igitur ut hec de cetero caueantur, auctoritate presentium sub anathemate prohibemus, ne de cetero pensionem uel modiationem rerum Ecclesie que decem librarum summam  excedat, alicui sine sufficiente fideiussoria uel pignoratitia cautione, concedere presumatis, nec uni persone ultra tres modiationes, que maioris quam decem librarum ualoris existant, conferre, temeritate qualibet attentetis. Preterea quia relatum est nobis quod in ecclesia uestra sepe contingit, quod quando diuina celebrantur officia quidam canonicorum uel in claustro resident, uel nulla rationabili causa compulsi tanquam gyrouagi circumquaque uoluntate propria discurrentes, cum aliis qui celebrationi diuinorum assistunt, ipsis officiis non intersunt, unde ecclesia ipsa sepe a diuinorum obsequiorum solemnitate fraudatur, et aliis canonicis materia prouenit delinquendi. Presentium  statuimus auctoritate, ut quoties diuina celebrantur officia, si canonicorum aliquis, nisi forte rationabili causa et a capitulo accepta licentia se duxerit absentandum, sex denarii quos unusquisque canonicus de communi percipere diebus singulis consueuit et debet, et, omni contradictione et appellatione cessante, penitus denegentur, ut quos diuinus amor ad seruitium nequaquam Saluatoris inducit, debiti saltem subtractione stipendii compellantur.

Nulli ergo omnino hominum liceat hanc paginam nostre prohibitionis et constitutionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum  eius se nouerit incursurum.

Datum Laterani, III Kalendas Septembris, pontificatus nostri anno quinto.



CCXXuIII. Ecclesie Ausciensis protectionem suscipit, bonaque et iura confirmat. 
[Cl. de BRUGELES, Chron. de l'Egl. d'Auch., 40.]

CeLESTINUS episcopus, seruus seruorum Dei, uenerabili fratri BERNARDO Auxitanensis Ecclesie archiepiscopo, eiusque successoribus canonice substituendis, in perpetuam memoriam.

In eminenti sedis apostolice specula, disponente Domino, constituti, fratres nostros episcopos tam propinquos quam longe positos fraterna debemus  caritate diligere, et ecclesiis sibi a Deo commissis paterna sollicitudine prouidere. Quocirca, uenerabilis in Christo frater Bernarde, archiepiscope, tuis iustis postulationibus clementer annuimus, et prefatam Auxitanam Ecclesiam, cui, auctore Domino, preesse dignosceris, sub beati Petri et nostra protectione suscipimus, et presentis scripti priuilegio communimus, statuentes ut quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, uel aliis iustis modis, prestante Domino, poterit adipisci, firma tibi tuisque successoribus, et illibata permaneant. Adiicimus etiam, ut eadem  Auxitanensis Ecclesia, que soli sacrosancte Romane Ecclesie noscitur subiecta fuisse, nulli prorsus alicui debeat subiici potestati, sed in ea libertate consistat, quam ipsam recolende memorie Clodoueus quondam Francorum rex de Saracenorum manibus liberatam pia deuotione donauit et multis ac uariis donis, nec non et possessionibus ampliauit; addens quod quidquid iuris in ecclesia illa uel ciuitate habebat totum in usus eiusdem loci archiepiscopi nomine perpetui et successorum suorum ex tunc et in perpetuum proueniret, sicut memoratus rex archiepiscopo, qui Ecclesiam prescriptam tum temporis presidebat, noscitur indulsisse, et predecessores  tui hactenus possederunt. Ad hec quidquid in corpore ciuitatis uel extra, citra flumen Ercii uel ultra iure parochiali, siue iure fundi, memorata Auxitanensis terris, ac molendinis hucusque possedit, infra illos uidelicet terminos, qui ab antiquioribus ueridica sunt terminatione distincti atque calcati:

Ecclesiam Sancti Laurentii extra muros, ecclesiam Sancti Martini cum appendiciis suis, ecclesiam Sancti Petri; quartas etiam omnium ecclesiarum, de quibus eas habere et sub custode suo predecessores tui percipere consueuerunt, sicut ipsas a tempore bone memorie Austindi quondam Auxitanensis archiepiscopi, qui easdem  quartas dicitur acquisiuisse, et antecessores tui habuisse noscuntur, tibi et successoribus tuis presentis priuilegii pagina communimus. In Armaniacho ecclesiam de Nugarol cum tota parochia sua, sicut Bernardus comes cum uxore sua Naupasia, et filiis suis Geraldo et Ottone quondam ipsi Auxitanensi Ecclesie uendiderunt, nichil iuris in ea uel pertinentiis eius sibi uel posteris suis reseruantes, et eamdem uenditionem cum rerum suarum additamentis super Euangelia sancta firmantes; ecclesiam castelli de Corneliano, cum domibus, possessoribus, decimis, oblationibus et parochianorum suorum cemeterio; ecclesiam Sancti Saturnini Sotiensis, cum ipso castro et appendiciis suis; ecclesiam Sancti  Petri de uico cum ipso castro et appendiciis suis, cum decimis et cemeteriis suis; ecclesiam de Lugaiano. In Pardiaco ecclesiam Sancti Christophori et Sancte Marie de Marceliano cum decimis et oblationibus suis. In Asteriaco ecclesiam de Idrag, cum ipso castro et appendiciis suis; castrum quoque de Lamaguera cum ipsa ecclesia, decimis, terris et hominibus; ecclesiam Sancte uenantie cum tota uilla, et quod habet in ecclesia de Duroforti; ecclesiam de Arbeissano, ecclesiam de uignau, ecclesiam de Gaubissano, ecclesiam de Artigua, ecclesiam de Castello nouo, ecclesiam de Saiano, et censum quem habet in grangia de Artigues, uidelicet XXX mensuras tritici de I. Pala; ecclesiam de Barrads, ecclesiam de  Pipios, ecclesiam de Orbessano. In Magnoaco ecclesiam Sancti Mammetis. In ciuitate Elizana ecclesiam Sancte Marie cum decimis, oblationibus et parochianorum suorum cemeterio. In ipso burgo possessiones et proprias domos quas ibi habes. In Ausano ecclesiam de Agraulet cum uineis et aliis appendiciis suis; ecclesiam de Fremosens et Sancti Petri de Genens, et ecclesiam Sancti Ioannis de Hispanis, cum possessionibus et aliis pertinentiis suis; ecclesiam de Lafita, ecclesiam de Castiliono cum decimis et oblationibus, et aliis pertinentiis suis; ecclesiam de Principanio, ecclesiam de Bretos, ecclesiam Sancti Aegidii de Peyrusse. In Iuliacensi archidiaconatu  medietatem prouentuum ecclesie de Lauiniaco: in Corrensaqueis ecclesiam Sancti Ioannis, et Sancti Bibiani, et Sancti Martini de Berdale, cum appendiciis, decimis et cemeteriis suis; ecclesiam de Cabesolas, totam uillam Sancte Christine, cum terris, uineis et uillariis. In Angles ecclesiam de Insula, et ius quod habes in eadem uilla; ecclesiam Sancti Michelis de Crotera, tertiam partem ecclesie Sancti Ioannis de Ordesano, decimas de Barser, ecclesiam de uilla noua, et ipsam ecclesiam Despeirolii, ecclesiam de Basiano, ecclesiam de Despesos, et quod habes in ecclesia de Rutissano, et in ecclesia Sancti Ioannis, ecclesiam de Arcaiag. In Hispania, ecclesiam de Pedrola, et Azer, cum terris, decimis et oblationibus suis;  domos et possessiones quas habes Tudele. In Sarreria ecclesiam Sancti Ferreoli, et Sancti Fraiolfi. Episcopatus quoque inferius adnotatos Ecclesie Auxitanensi metropolitano iure subiectos, tibi tuisque successoribus auctoritate apostolica nichilominus confirmamus, uidelicet Bigorritanum, Lascurrensem, Olorensem, Aquensem, Bayonensem, Adurensem, uasatensem, Conuenarum, Conseranensem et Lactorensem. Usum insuper pallii, plenitudine uidelicet pontificalis officii tue fraternitati apostolice sedis liberalitate largimur; quo utique illis diebus utaris, quibus antecessores tuos usos esse cognoscis, uidelicet in Natiuitate Domini, in festo protomartyris Stephani, Circumcisionis Domini, Epiphania, Hypapanti, Dominica  in Ramis Palmarum, Cena Domini, Sabbato sancto, Pascha, feria II post Pascha, Ascensione, Pentecoste, tribus festiuitatibus beate Marie, in natalitio beati Ioannis Baptiste, commemoratione Omnium Sanctorum, solemnitatibus omnium apostolorum, dedicationibus ecclesiarum, consecrationibus episcoporum, ordinationibus clericorum, ecclesie tue principalibus festiuitatibus, et anniuersario tue consecrationis die. Conuenit igitur te diligentius, prouidentius prouidere, quomodo sit honor huius indumenti, modestia, actuum uiuacitate seruandus, et ut ei morum tuorum ornamenta conueniant, et tu ualeas esse utrobique, auctore Domino, conspicuus et quem pastoralis cure constringit officium, dilectionem . . . . .  fratribus exhibere, et ipsi etiam aduersarii . . . . . sequaris cum omnibus, piis uaces operibus, uirtutibus polleas, fulgeat in pectore tuo rationale iudicium cum superhumerali actione coniunctum. Ita procedas in conspectu Dei, et hominum oculis, quatenus commisso tibi gregi uirtutis prestes exemplum, et ipsi aduersarii uidentis opera tua bona glorificent Patrem tuum qui in celis est. Sit in lingua tua edificationis sermo, sit zeli feruor in animo; et preter hec cuncta que officio tuo conueniunt, cum ea temperantia agas ut que pallii dignitas expetit, uidearis frequenter amplecti; et gloriam sempiternam acquirere tibi possis in celis. Ad exemplar felicis  recordationis predecessorum nostrorum Calixti, Innocentii, Lucii, Eugenii, Anastasii, Adriani et Alexandri Romanorum pontificum, statuimus ut mortuorum corpora deinceps apud eamdem matricem Auxitanam Ecclesiam sepeliantur, ut uidelicet eorum, qui illic sepeliri deliberauerint, deuotioni et extreme uoluntati, nisi forte excommunicati uel interdicti fuerint, nullus obsistat, salua iustitia illarum ecclesiarum, a quibus mortuorum corpora assumuntur. Cemeteria quoque ecclesiarum, et ecclesiastica beneficia nullus in Auxitana prouincia hereditatis iure deinceps audeat possidere. Quod si quis hoc facere contenderit, censura canonica percellatur. Auctoritate quoque apostolica interdicimus ut nec clerici, nec  monachi seu quilibet religiosi, interdictos uel excommunicatos tuos uel ministrorum tuorum in ecclesiis scienter recipiant, uel illis presentibus diuina officia celebrent, nec ad religionis habitum eosdem excommunicatos suscipiant, nec si mortui fuerint, eos sepeliant. Nec contra sententiam tuam canonice promulgatam aliquis uenire presumat, nisi forte periculum mortis immineat, ut dum presentiam tuam habere nequiuerit, per alium secundum formam ecclesiasticam satisfactione premissa oporteat ligatum absolui. Antiquas et rationabiles consuetudines et regulares obseruantias circa ordinem canonicum et institutiones, seu destitutiones personarum quas predecessores tui hactenus tenuerunt, tibi nichilominus  confirmamus. Adiicimus etiam ut liceat tibi, frater archiepiscope, auctoritate nostra, habito consilio canonicorum regularium, in Auxitana Ecclesia substituere regulares, disponendi quoque et libere ordinandi honores, et beneficia, dignitates et officia ipsius ecclesie, in capitulo canonicorum regularium, in personis regularibus tantum, et non in aliis, liberam habeas facultatem. Non liceat tibi seu alii cuilibet persone in eamdem ecclesiam canonicos intromittere seculares. Statuimus insuper, ut beneficia Ecclesie ac dignitates que ipsa Ecclesia, uel canonici tui impresentiarum iuste et canonice possident, de ipsis canonicis regularibus et non de aliis personis, preter consensum maioris  et sanioris partis capituli ordinentur.

Statuimus quoque, et a te, frater archiepiscope, inuiolabiliter obseruari precepimus, ut quicunque in prelibatis ecclesiis Sancti Martini extra ciuitatem. Sancti Nicolai de Nugarol, Sancti Saturnini de Sotio, Sancti Petri de uico, Sancte Candide de Ieguno, Sancti Iacobi de Idrag, canonicari uoluerint, capitulo Auxitane Ecclesie prius se presentent, et in eius presentia assensu et auctoritate in nominatis ecclesiis diuinis obsequiis mancipandi canonicam suscipiant, et eidem matrici ecclesie, tanquam spirituali matri sue debitam semper obedientiam et reuerentiam humiliter exhibeant, prout consuetum est hactenus et seruatum. Sancimus etiam iuxta decretum  beate recordationis Urbani pape, in parochialibus ecclesiis quos infra episcopatum tuum monachi tenent, tuo consilio presbyteros collocent, qui presbyteri a te parochie curam cum abbatum consensu suscipiant, et de plebis cura tibi rationem reddant, abbati uero pro rebus temporalibus ad monasterium pertinentibus debitam subiectionem exhibeant. Obeunte uero te, eiusdem Ecclesie archiepiscopo, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem canonici regulares eiusdem Ecclesie communi consensu, uel pars consilii sanioris, secundum Dei timorem et sanctorum Patrum institutionem prouiderint eligendum; et eidem electioni nulla de cetero  secularis persona seu potestas se aliqua occasione ingerere, seu immiscere, eamque impedire, seu perturbare aliquo modo presumat.

Decernimus ergo ut nulli omnino hominum liceat prefatam Ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed illibata omnia et integra conseruentur eorum, pro quorum gubernatione et sustentatione concessa sunt, usibus omnimodis profutura, salua nimirum apostolice sedis auctoritate.

Si qua igitur, etc. Cunctis autem, etc.

    Ego Celestinus, catholice Ecclesie episcopus.
    Ego Albinus, Albanensis episcopus.
     Ego Octauianus, Ostiensis et uelletrensis episcopus.
    Ego Petrus, Sancte Rufine episcopus.
    Ego Guido, presbyter cardinalis Sancte Marie Transtiberim tit. Calixti.
    Ego Gregorius, Sancte Marie in Porticu diaconus cardinalis.
    Ego Hugo, Sancti Martini presbyter cardinalis tit. Equitii.
    Ego Lentinuus, tituli S. Laurentii in Lucina presbyter cardinalis.
    Ego Fid., tituli Sancti Marcelli presbyter cardinalis.
    Ego Ioannes, tit. Sancte Prisce presbyter cardinalis.
     Ego Geraldus, Sancti Adriani diaconus cardinalis.
    Ego Gregorius, Sancte Marie in Aquiro diaconus cardinalis.
    Ego Gregorius, Sancti Georgii ad uelum aureum diaconus cardinalis.
    Ego Lotharius, SS. Sergii et Bacchi diaconus cardinalis.
    Ego Gregorius, Sancti Angeli diaconus cardinalis.


Datum Laterani, per manum Cencii Sancte Lucie in Orthea diaconi cardinalis, domni pape camerarii, II Idus Septembris, indictione XIII, Incarnationis Dominice anno 1195, pontificatus uero domni Celestini pape III anno u.



CCXXIX. Ad Baiocensem, Abrincensem, Sagiensem, et Constantiensem episcopos.---De seditione in canonicos a ciuibus Rothomagensibus mota, et de satisfactione ipsis facienda. 
[MARTEN., Anecdot., I, 659.]


CeLESTINUS episcopus, seruus seruorum Dei, uenerabilibus fratribus, Baiocensi, Abrincensi, Sagiensi et Constantiensi episcopis, salutem et apostolicam benedictionem.

Ex conquestione filiorum dilectorum, decani et capituli Rothomagensis, ad audientiam apostolatus nostri peruenit, quod populus Rothomagensis murum atrii Rothomagensis ecclesie, cum quibusdam  eidem appendentibus edificiis, temerario ausu destruxit. Cumque uos ad ciuitatem accederetis, predictum populum ipsum et communiam in spiritu lenitatis diligentius monuistis, ut super tam enormi excessu Deo et sancte Ecclesie satisfactionem curarent congruam exhibere. Sed cum, tam a nobis quam a dilecto filio predicto Rothomagensi decano, sepe et sepius fuissent admoniti, id emendare penitus contempserunt. uos autem, sicut ex litteris uestris agnouimus, auctoritate et assensu uenerabilis fratris nostri Rothomagensis archiepiscopi, in eos excommunicationis sententiam protulistis; sed ipsi, iniquitatis spiritu suadente, in maiorem insolentiam prorumpentes, in sacra maiori  hebdomada ante festum Resurrectionis Dominice, manus profanas in sacerdotes Domini immittentes, quosdam ex iis occiderunt, et quosdam contumelia affectos, membris genitalibus turpiter et nefarie detruncarunt, ac in ipso die Resurrectionis Dominice domos canonicorum Rothomagensis Ecclesie ex parte diruerunt, et ex parte incendio consumpserunt, uirgulta eorum nichilominus radicitus amputantes; tandem post multas admonitiones, et karissimi in Christo filii nostri Richardi illustris regis Anglie sepius iterata mandata, tactis sanctis Euangeliis, omnes pariter iurauerunt se fore super omnibus que superscripta sunt super iudicio Ecclesie, absque omni diffugio parituros. Ceterum cum uos uocati postmodum  ad ciuitatem uenissetis predictam, et iudicium iuxta prestitum ab eis iuramentum uestra discretio iniungeret obseruandum; ascitis uobiscum uiris prudentibus et discretis, de assensu et auctoritate prefati archiepiscopi, firmiter decreuistis, ut communia ciuitatis eiusdem ad damnorum restitutionem integram teneretur, et ut murum atrii ipsius ecclesie a communia ipsa destructum cum appendiciis et pertinentiis suis, sine difficultate aliqua restauraret, domos quoque canonicorum et clericorum Rothomagensium per eamdem dirutas et combustas restituere non differret; illi uero de communia, qui in canonicos uel clericos manus uiolentas ausu temerario iniecerunt, passis iniuriam congrue satisfactis, ad sedem apostolicam properarent pro absolutionis  beneficio obtinendo. Quoniam igitur non est licitum aliquibus temere contra prestitum iuramentum uenire, eisdem ciuibus per scripta nostra mandamus, et districte precipimus, ut iuxta quod promiserunt, et exinde tenentur, iuramento astricti curent taliter satisfacere, quod Deo et Ecclesie, quos offenderunt, sit plenarie satisfactum, et eorum exinde deuotio possit merito commendari. Quod si forte preceptum uestrum adimplere distulerint, fraternitati uestre presentium tenore et auctoritate precipiendo mandamus, quatenus sententiam a uobis in eumdem populum promulgatam, quam nos ratam habemus, appellatione postposita, faciatis exsecutioni mandari.

 Datum Laterani, u Idus Octobris, pontificatus nostri anno u.



CCXXX. Ad ciues Rothomagenses.---Eiusdem argumenti. 
[Ibid.]

CeLESTINUS episcopus, seruus seruorum Dei, populo Rothomagensi.

Quod uobis salutationis alloquium non impendimus, non ex nostra duritia, sed uestra potius noueritis contumacia prouenisse. Ex conquestione sane dilectorum filiorum decani et capituli Rothomagensis, ad audientiam apostolatus nostri peruenit, quod uos murum atrii Rothomagensis ecclesie, cum quibusdam eidem muro appendentibus  ecclesie edificiis, ausu temerario destruxistis. Cumque uenerabiles fratres nostri, Baiocensis, Abrincensis, Sagiensis et Constantiensis episcopi, ad ciuitatem Rothomagensem accederent, uos et communiam in spiritu lenitatis diligentius monuerunt ut super tam enormi excessu, Deo et sancte Ecclesie satisfactionem curaretis congruam exhibere: sed cum, tam ab eisdem episcopis quam a predicto filio Rothomagensi decano sepe et sepius fuissetis diligenter admoniti, uos id emendare penitus contempsistis. Ipsi uero, sicut ex litteris eorum cognouimus, auctoritate et assensu uenerabilis fratris nostri Galteri Rothomagensis archiepiscopi, in uos sententiam excommunicationis protulerunt. Sed uos, iniquitatis spiritu suadente, in maiorem  insolentiam prorumpentes, in sacra maiori hebdomada ante festum Resurrectionis Dominice, manus profanas in sacerdotes Domini immittentes, quosdam ex eis occidistis, et quosdam contumelia affectos membris genitalibus turpiter et nefarie detruncastis, ac in ipso die Resurrectionis Dominice domos canonicorum Rothomagensis ecclesie ex parte maxima diruistis, et ex parte incendio consumpsistis, uirgulta eorum nichilominus radicitus amputantes. Tandem post multas commonitiones, et karissimi in Christo filii Richardi, illustris regis Anglorum, sepius iterata mandata, tactis sacrosanctis Euangeliis, omnes pariter iurastis super omnibus que prescripta sunt iudicio Ecclesie, absque omni diffugio parituros. Ceterum cum predicti  episcopi ad ciuitatem ipsam uocati postea accessissent, ut iudicium iuxta prestitum a uobis iuramentum iniungerent obseruandum, ascitis sibi uiris prudentibus et discretis, de assensu et auctoritate prefati archiepiscopi, firmiter decreuerunt, ut communia ciuitatis uestre ad damnorum et ablatorum restitutionem integram teneretur, et ut murum atrii ipsius ecclesie a communia ipsa destructum, cum appendiciis et pertinentiis suis sine difficultate aliqua restauraret, domos quoque canonicorum et clericorum Rothomagensium per eam dirutas et combustas restituere non differret. Illi uero de communia qui in canonicos uel clericos manus uiolentas, ausu temerario iniecerunt, passis iniuriam  congrue satisfactis, ad sedem apostolicam properarent pro beneficio absolutionis obtinendo. Quoniam igitur non est licitum aliquibus contra prestitum iuramentum temere uenire, uniuersitati uestre per apostolica scripta mandamus et districte precipimus, quatenus iuxta quod promisistis, et exinde tenemini iuramento astricti, taliter satisfacere percuretis quoad Deo et Ecclesie, quos offendistis, sit plenarie satisfactum, et uestra exinde deuotio possit merito commendari. Alioquin noueritis nos sententiam, quam iidem episcopi pertulerunt, ratam habere et ipsam faciemus per eosdem exsecutioni demandari.

Datum Lateranis, u Idus Octobris, pontificatus nostri anno quinto.



CCXXX bis. Ecclesie S. Marie de Nouo-Castro protectionem suscipit, donationes, bona, ac possessiones eius confirmat. 
[MATILE, Monum. de l'Hist. de Neuchâtel, I, 35.]


CeLESTINUS episcopus, seruus seruorum Dei, dilectis filiis PETRO preposito et canonicis ecclesie Sancte Marie de Nouo-Castro, tam presentibus quam futuris, canonice. . . . . . . . . . . . . in perpetuum.

. . . . . . Infra postulantibus indulgere et uigor equit tis et ordo exigit rationis, presertim quando petentium uoluntatem. . . . . . . . . . . et ueritas non relinquit. Eapropter, dilecti in Domino filii,  uestris iustis postulationibus clementer annuimus, et. . . . . . . . . . . . . . ecclesiam Sancte Marie de Nouo Castro in qua diuino mancipati estis obsequio, sub beati Petri et nostra protectione suscipimus et presentis scripti priuilegio communimus, statuentes ut quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, uel oblatione fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata remaneant. In quibus hec propriis duximus exprimenda uocabulis:

Locum ipsum in quo prefata ecclesia sita est cum  omnibus pertinentiis suis, uineas et alia que ibidem habetis, ecclesiam de Haris cum omnibus pertinentiis suis; ecclesiam de Furnis cum omnibus appendiciis et pertinentiis suis, uineas et alia que habetis apud Sarrières, terram et alia que habetis apud Pusoz, terram quam habetis apud Marens, terram et alia que habetis apud Finis, terram et alia que habetis apud Boudeuiler, et ea que habetis alibi. Chrisma uero, oleum sanctum, consecrationes altarium seu basilicarum uestrarum, ordinationes canonicorum et clericorum uestrorum qui ad ordines fuerint promouendi, et alia ecclesiastica sacramenta per diecesanum episcopum, siquidem catholicus fuerit, et gratiam atque communionem sedis apostolice habuerit, uobis gratis et absque  exactione aliqua uolumus exhiberi. Ad hec auctoritate apostolica districte inhibemus, ne quis in uos et ecclesias uestras excommunicationis uel interdicti sententiam absque manifesta et rationabili causa promulgare, seu uos nouis et indebitis exactionibus fatigare presumat. In parochialibus autem ecclesiis quas habetis, liberum sit uobis sacerdotes eligere, et eos diecesano episcopo presentare, quibus, si idonei fuerint, curam animarum committat, ut ei de spiritualibus, uobis uero de temporalibus respondere debeant. Cum autem generale interdictum terre fuerit, liceat uobis clausis ianuis, exclusis excommunicatis uel interdictis, non pulsatis campanis, suppressa uoce diuina officia celebrare. Preterea libertates et immunitates, nec non antiquas  et rationabiles consuetudines uobis et ecclesie uestre concessas et hactenus obseruatas, ratas habemus, et eas futuris temporibus illibatas manere sancimus.

Decernimus ergo ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur eorum, pro quorum gubernatione et sustentatione concessa sunt, usibus omnimodis profutura, salua sedis apostolice auctoritate, et diecesani episcopi canonica iustitia.

Si qua igitur in futurum, etc.

    Ego Celestinus, catholice Ecclesie episcopus.
    Ego Pandulphus, basilice XII Apostolorum presbyter  cardinalis.
    Ego Ioannes, titulo Sancti Clementis cardinalis uiterbiensis et Constantinensis episcopus.
    Ego Guido, presbyter cardinalis Sancte Marie Transtiberim titulo Calixti.
    Ego Hugo, presbyter cardinalis Sancti Martini titulo. . . . . .
    Ego Centhius, titulo Sancti Laurentii in Lucina presbyter cardinalis.
    Ego Goffredus, titulo Sancte Praxedis presbyter cardinalis.
    Ego Fidus, titulo Sancti Marcelli presbyter cardinalis.
    Ego Ioannes, titulo Sancte Preneste presbyter  cardinalis.
    Ego Bernardus, Sancti Adriani diaconus cardinalis.
    Ego Gregorius, Sancte Marie in Porticu diaconus cardinalis.
    Ego Gregorius, Sancte Marie in Aquiro diaconus cardinalis.
    Ego Gregorius, Sancti Georgii ad uelum aureum diaconus cardinalis.
    Ego Nicolaus, Sancte Marie in Cosmedin diaconus cardinalis.
    Ego Gregorius, Sancti Angeli diaconus cardinalis.
    Ego Bobo, Sancti Theodori diaconus cardinalis.
     Ego Albinus, Albanensis episcopus.
    Ego Octauianus, Ostiensis et uelletrensis episcopus.
    Ego Petrus, Portuensis et Sancte Rufine episcopus.


Datum Laterani, per manum Centii Sancte Lucie in Orthea diaconi cardinalis domni pape camerarii, XIII Kalendas Nouembris, indictione XIII, Incarnationis Dominice anno 1195, pontificatus uero domni Celestini pape III anno quinto.



CCXXXI. Priuilegium pro monasterio Beccensi. 
[Lanfranci Opp., p. 333.]

CeLESTINUS episcopus . . . , dilectis filiis GALTERO  abbati et conuentui Beccensi salutem et ap. bened.

Sacrosancta Romana Ecclesia deuotos et humiles filios ex assuete pietatis officio diligere propensius consueuit, et ne prauorum hominum molestiis agitentur, eos tanquam pia mater sue protectionis munimine confouere. Eapropter, dilecti in Domino filii, iustis uestris postulationibus annuentes, personas uestras et monasterium uestrum cum omnibus pertinentiis suis, et omnibus que impresentiarum possidetis, aut in futurum iustis modis, prestante Domino, poteritis adipisci, sub beati Petri et nostra protectione suscipimus, et presentis scripti patrocinio communimus; statuentes ut nullus  archiepiscopus, episcopus, archidiaconus, decanus, seu ulla ecclesiastica superior, inferiorue persona, nec etiam legatus sedis apostolice, nisi speciale mandatum habuerit, uos, monasterium uestrum, siue speciales ecclesias, uel alias possessiones uestras, uel earum custodes, siue administratores suspensionis, interdicti, siue excommunicationis sententie subiicere, uel a uobis, uel possessoribus uestris quidquam quod uobis molestiam inferat, uel grauamen, uel priscis monasterii uestri consuetudinibus deroget, ullo ausu exigere uel extorquere presumat, et si presumptum fuerit, uiribus careat, et penitus euanescat. Inhibemus etiam, ne aliqua ecclesiastica persona aliquam ecclesiarum uestrarum gratia uel familiaritate qualibet alieni conferre  presumat, uel sibi ipsi retineat, uel uobis super hoc molestiam inferat, uel grauamen; uel a laicali persona aliquem sibi suscipiat presentatum, sed illum solum recipiat, quem sibi caritatis intuitu duxeritis presentandum, quam si forte recipere, uel instituere distulerit; tandiu ex indulgentia nostra uestras uacantes ecclesias in deportatione habeatis, donec ad presentationem uestram per diecesanos episcopos ordinetur. Auaritiam quoque quorumdam radicitus exstirpare uolentes nichilominus inhibemus, ne quis in domibus uestris, quas sine dispendio, in proprio potestatis dominio retinere potestis, monachos instituere uos compellat.

Preterea uobis auctoritate apostolica indulgemus,  ut ecclesias uestras cum pertinentiis earum, in quarumcunque prouincia siue diecesi esse noscantur, refectioni pauperum, et susceptioni hospitum libere possitis communi assensu prouide deputare. Ita quod nulli liceat easdem ecclesias ab usu et utilitate pauperum et hospitum, ui uel potentia, uel temeritate qualibet reuocare. Liceat quoque uobis clericos et laicos ex seculo fugientes ad conuersionem recipere, et absque contradictione qualibet retinere. Cum autem generale interdictum terre fuerit, liceat uobis, clausis ianuis, non pulsatis campanis, exclusis tamen illis, quos excommunicatos uel interdictos esse noueritis, diuina officia celebrare. Sepulturam quoque ipsius loci liberam esse decernimus, ut eorum deuotioni et ultime uoluntati,  qui se ibi sepelire deliberauerunt, nullus obsistat.

Ceterum si quemlibet patronum, uel parochianum ecclesie uestre contigerit pro speciali delicto suo, interdicto supponi, illis non minus exclusis, ut alios parochianos uestros, qui complices eorum non fuerunt, liceat uobis ad diuina recipere, et eis tam in morte quam in uita secundum morem Ecclesie subuenire, auctoritate apostolica indulgemus Premissis quoque duximus adiungendum, ut a prioratibus tuis, fili abbas, priores secundum beati Benedicti Regulam, et antiquam monasterii tui consuetudinem hactenus obseruatam, certis et statutis de causis amouendi, et alios, quos uideris expedire, subrogandi liberam habeas, nullo cogente, tu et  successores tui, ex indulgentia sedis apostolice facultatem. Obeunte autem te, uel quolibet successorum, uel ad maioris cumulum dignitatis diuinitus euocato, nulla secularis ecclesiastica, laicaue persona electioni uestre interesse presumat, nisi forte de communi, uel maioris, uel sanioris partis fratrum consensu ad hoc fuerit precibus euocata.

Cum autem secundum Deum, et ordinis uestri regulam, eligeritis aliquem in abbatem, ipsum diecesano uestro presentetis, cuius electionem, si idem diecesanus confirmare, uel ipsi electo sine mora, et nota prauitatis, benedictionis manus distulerit impertiri; quemlibet alium adeatis antistitem, qui, dummodo catholicus sit, et gratiam Romani  pontificis habeat, quod postulatur satagat indulgere.

Interdicimus etiam, ne quis intra fines parochialium ecclesiarum uestrarum oratorium, siue ecclesiam sine assensu uestro constituere, siue de noualibus, que de propriis manibus, aut sumptibus colitis, de fructibus hortorum, siue de nutrimentis animalium uestrorum decimas a uobis exigere, uel extorquere presumat.

Ad hec presenti pagina duximus inhibendum ne quis archiepiscopus, episcopus, archidiaconus, decanus, siue etiam legatus sedis apostolice procurationem aliquam, seu aliquid nomine procurationis a uobis, siue a domo uestra extra ambitum murorum exigere uel extorquere nitatur. In adhibita  temperantia, quam conuenit, precipimus obseruari; in minoribus autem, quorum ad hoc non suppetunt facultates, id omnino fieri prohibemus. Paci quoque et tranquillitati uestre uolentes in posterum prouidere, ne quibuslibet archiepiscopis, episcopis, archidiaconis, decanis, uel officialibus eorum, uos super aliquibus querelis in causam trahere liceat, nisi de speciali mandato sedis apostolice, districtius inhibemus. uerum si qui contra uos in iure uoluerint experiri, in citramarinis partibus coram dilectis filiis Sancti uictoris, Sancte Genouefe abbatibus, et cantore Parisiensi; in transmarinis uero coram Westmonasteriensi Sancti Albani et Sancti Edmundi abbatibus, quibus super hoc scribimus, causam suam ordine iudiciario prosequantur.

 Decernimus ergo ut nulli omnino hominum fas sit hanc nostre protectionis, permissionis seu inhibitionis paginam infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani decimo, quinto Kalendas Decembris, pontificatus nostri anno quinto.



CCXXXII. Monasterii S. Marie Germerodensis protectionem suscipit, possessionesque ac priuilegia confirmat. 
[KUCHENBECKER, Anal. Hass., IX, 148.]

CeLESTINUS episcopus, seruus seruorum Dei, dilectis  filiis LUDOuICO preposito Sancte Marie in Germenrode eiusque fratribus et sororibus tam presentibus quam futuris regularem uitam professis.

Quoties a nobis petitur quod iuri et religioni conuenire dignoscitur animo nos decet libenti concedere et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus et prefatam ecclesiam Sancte Marie de Germenrode in qua diuino mancipati estis obsequio ad instar felicis recordationis Lucii pape predecessoris nostri sub beati Petri et nostra protectione suscipimus et presentis scripti priuilegio communimus, in primis siquidem statuentes ut ordo canonicus  qui secundum Deum et beati Augustini Regulam atque institutionem Premonstratensium fratrum institutus esse dignoscitur, in domo uestra perpetuis temporibus inuiolabiliter obseruetur. Preterea quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, uel aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Locum ipsum in quo prefata ecclesia sita est, quam Ruckerus comes de Bilsteynn pro remedio anime sue Deo et beate Marie cum curte adiacente  contulit, et omnibus appendiciis suis, uillis, curtibus, mansibus, terris, cultis et incultis, uiis atque inuiis, siluis, nemoribus, pratis, pascuis, riuis, aquis, aquarumque decursibus cum omnibus sibi attinentibus siue ex fidelium oblationibus uel propriis laboribus iuste et legaliter acquisitis. Curtes etiam Wolffartrodt, Arnolffrodt, Luprestadt, Reymetshussenn, Sigersshusen, uoothmanrodt, Fridericdorpp, Rudolffshusen, Honedhe, Welssbech, Ruchellinge, et Sal qui annuatim ecclesie soluitur in Sothe, Berharssdorp totam uillam. Preterea possessiones sitas in his uillis Grucinge, Herboltsshusenn, Francquartsshussenn, uorwerch, Bolestedde Cuera, Hosnolre, Luderbech, Rudansshusen, Iletre, Berthen, Heppenrodt, Hasla, Rodenkirchen,  Gozenwinden, Wolsten, Holsten, Holtzhusen, Hasla, Tense Trintberch, Huntzenrodt, Hassbach, Mutherodt, Hempenrodt, Tunnefelt, Bassendrot, Hermensassen, Iohendorpp, Rinerichdorpp, Wissener, Theffer, Elkenhagen. Sane noualium uestrorum, que propriis manibus aut sumptibus colitis siue de uestris noualium nutrimentis nullus a uobis decimas presumat exigere. Liceat quoque uobis clericos et laicos et sorores, liberos et absolutos e seculo fugientes ad conuersionem recipere et eos sine contradictione aliqua retinere. Cum autem generale interdictum . . . . . fuerit, liceat uobis, clausis ianuis, exclusis excommunicatis et interdictis, suppressa uoce, non pulsatis campanis, diuina officia celebrare. Obeunte uero . . . , nunc eiusdem loci preposito,  uel suorum quolibet successorum, nullus ibi qualibet subreptione, astutia seu uiolentia preponatur, nisi quem fratres et sorores communi consensu uel fratrum uel sororum pars consilii sanioris secundum Dei timorem et beati Augustini Regulam prouiderint eligendi. Sed neque aduocatiam sibi quisquam usurpet nisi maior natu de progenie fundatoris, qui sine omni uiolentia et iniuria officium gerat et a malignorum decursibus teneatur, quandiu ius aduocatie sibi uoluerit conseruari. Sepulturam quoque loci illius liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua  tamen iustitia illarum ecclesiarum, a quibus mortuorum corpora assumuntur.

Decernimus ergo ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere, seu aliquibus uexationibus fatigare, sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate et diecesani episcopi canonica iustitia. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum digna satisfactione correxerit, potestatis honorisque sui dignitate careat reamque  se diuino iudicio existere de perpetrata iniquitate cognoscat et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subueniat. Cunctis autem eidem loco sua iura seruantibus sit pax Domini nostri Iesu Christi quatenus et hic fructum bone actionis percipiant et apud discretum iudicem premia eterne pacis inueniant. Amen.

Datum Laterani, per manum Centii Sancte Lucie in Orthea diaconi cardinalis domini pape camerarii, XIII Kalendas Ianuarii, indictione XIII, Incarnationis Dominice anno 1114 [leg. 1195], pontificatus uero domni Celestini pape anno quinto.



CCXXXIII. Ad Simonem decanum Eboracensem.---De administratione eiusdem diecesis. 
[MANSI, Concil., XXII, 604.]


CeLESTINUS episcopus, seruus seruorum Dei, dilecto filio SIMONI, decano Eboracensi, salutem et apostolicam benedictionem.

Cum uniuersalis Ecclesie regimen nobis, licet insufficientibus, diuina fauente gratia sit commissum, et singularum ex eis casibus precauere teneamur et utilitatibus prouidere: illud nobis est summo opere precauendum, ne inde Ecclesie in temporalibus uel spiritualibus detrimentum incurrant, unde ipsarum honorem et commodum credimus procurare.  Cum enim pensatis personarum meritis, et diligenter inspectis, aliquis iuxta suorum exigentiam meritorum per nos fuerit sue dignitatis potestate suspensus, et ab ecclesiarum prelatione ad tempus amotus: ne subditis pastoris cura priuatis malignandi materia tribuatur et occasio litigandi, eis tali debemus prouidere persona, que et litigantium dirimere questiones, et subditorum excessus corrigere nouerit; et, quantum sui officii debitum patitur, et diligat, et affectet. Inde est, quod cum Eboracensis archiepiscopus, eius actibus exigentibus, et contumacia faciente, qui abusus patientia nostra, neque a suis iniquitatibus destitit, nec nostro se conspectui, indulto sibi misericorditer  termino, presentauit, ab usu pallii, et episcopalis officii exsecutione, a ministratione quoque tam spiritualium quam temporalium, et beneficiorum perceptione, nostra sit auctoritate suspensus discretioni tue auctoritate presentium duximus indulgendum, ut cum consilio canonicorum in Eboracensi Ecclesia residentium, clericorum Eboracensis diecesis excessus corrigere ualeas, et querelantium tam clericorum quam laicorum Eberacensis diecesis controuersias, que iudicio exigunt ecclesiastico terminari, canonice definire, canonica seueritate, appellatione remota, percellens eum qui super hoc contumaciter duxerit resistendum, donec eidem ecclesie aliter fuerit sollicitudine nostra prouisum. Nulli ergo omnino hominum liceat hanc paginam  nostre concessionis infringere, uel ei ausu temerario contraire: si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, X Kalendas Ianuarii, pontificatus nostri anno quinto



CCXXXIu. Ad clericos Eboracenses.---Eiusdem argumenti. 
[Ibid., 605.]

CeLESTINUS episcopus, seruus seruorum Dei, dilectis filiis uniuersis abbatibus, prioribus, archidiaconis, et aliis clericis, comitibus, et baronibus,  et aliis in Eboracensi prouincia constitutis, salutem et apostolicam benedictionem.

Quam misericorditer Romana Ecclesia super facto Eboracensis archiepiscopi processerit uidere licet, si litterarum nostrarum tenorem, quas utraque partium a sede apostolica diuersis temporibus impetrauit, diligenter attendatis. Cum enim, significantibus dilectis filiis decano et capitulo Eboracensi, et non paucis abbatibus, prioribus, et aliis Ecclesie prelatis in regno Anglie constitutis, ad apostolatus nostri audientiam peruenisset, dictum archiepiscopum, pastoralis officii debito pretermisso, secularibus negotiis implicari, et non diuinis obsequiis, non clericis ordinandis, non ecclesiis dedicandis, non synodis celebrandis, non benedicendis  abbatibus, sed uenationibus et aucupio totius animi sui studium applicare, et exercere alia que commisso sibi officio pontificali et honori non modicum derogant: non statim formauimus iudicium contra eum, sed inquisitionem fame ipsius uenerabili fratri nostro Lincolniensi episcopo, et dilectis filiis archidiacono de Northamtun et priori de Ponte fracto [al. sancto] duximus committendam; cupientes ipsum archiepiscopum per interminationem suspensionis, si de his que nobis fuerant significata constaret, uel si ea legitime comprobari non possent, per exhibitionem canonice purgationis, quam ei cum tribus episcopis et totidem abbatibus feceramus indici; a suis excessibus deterrere, et ad ueritatis tramitem reuocare. uerum  quoniam idem archiepiscopus, antequam citatio eorumdem iudicum peruenisset, ad sedem appellauit apostolicam: dicti iudices iuxta litterarum nostrarum tenorem, spatio ei trium mensium indulto, Kalendas Iunii, quo appellationem interpositam prosequi non differret, ipsi procurauerunt pro termino assignare. Deinde uero cum archiepiscopus ipse iter arripuisset ad sedem apostolicam ueniendi, timens ne propter inclementiam eris aliquod persone ipsius periculum eueniret, a nobis litteris et nuntiis postulauit, ut statutum sibi terminum deberemus misericorditer prorogare. Nos uero precibus ipsius annuentes, et credentes quod eo citius de suis excessibus peniteret, quod nos ad audiendas  petitiones suas magis propitios et faciles inueniret, terminum usque ad octauas B. Martini proximo preterituras prosequende appellationis ad ipsum purgandum statuimus, memoratis iudicibus dantes nichilominus in mandatis, ut si tunc inde archiepiscopus nostro aspectui neglexerit se presentare, exinde iuxta priorum litterarum tenorem in causa procederent; et que ipsis per easdem litteras mandata fuerant, exsequi procurarent. Ceterum memorato termino iam transacto, cum ad Romanam Ecclesiam nec accesserit, nec aliquem miserit responsalem, qui absentiam suam quolibet modo excusaret: ipsius inobedientiam et contumaciam attendentes, ipsum ab usu pallii et pontificalis officii exsecutione, administratione etiam tam temporalium  quam spiritualium, ac perceptione beneficiorum duximus suspendendum: memoratis iudicibus per apostolica scripta mandantes, ut eum per totam Eboracensem diecesim, et prouinciam, suspensum a nobis publice statuant nuntiare. Ideoque uniuersitati uestre per apostolica scripta mandamus, quatenus eidem archiepiscopo, uel officialibus eius, nec in spiritualibus nec in temporalibus presumatis aliquatenus respondere; sed si quas inter aliquos uestrum in Eboracensi diecesi positorum questiones oriri contingat, que iudicio ecclesiastico debeant terminari: ad audientiam dilecti filii nostri Simonis Eboracensis decani easdem controuersias deferatis, ipsius iudicium recepturi humiliter, et firmiter seruaturi: scientes nos eidem decano de  solita sedis apostolice misericordia indulsisse, ut cum consilio canonicorum suorum in Eboracensi Ecclesia residentium, excessus corrigat clericorum, et eorum ac laicorum qui ecclesiasticam audientiam exigunt, in Eboracensi diecesi definiat questiones.

Datum Laterani, X Kalendas Ianuarii, pontificatus anno quinto.



CCXXXu. Ad Lincolniensem episcopum.---Eiusdem argumenti. 
[Ibid., 606.]

CeLESTINUS episcopus, seruus seruorum Dei, uenerabili fratri Lincolniensi episcopo, et dilectis  filiis archidiacono de Northamptun, et priori de Ponte fracto [al. sancto], salutem et apostolicam benedictionem.

Cum sacrosancta Romana Ecclesia super immobile fundamentum, lapidem scilicet angularem et uerum, perpetua stabilitate fundata, de se ipsa ueritate dicente: Super hanc petram edificabo Ecclesiam meam , per beati Petri merita ecclesiarum omnium magisterium cepit et primatum, ad principem apostolorum Domino protestante: Si diligis me, pasce oues meas ; et non solum corporum, sed etiam animarum iudiciariam accepit potestatem, eodem apostolorum principe audiente a Domino: Quodcunque ligaueris super terram, erit ligatum in celis ; nos,  quos non propria merita, sed sola diuina miseratio, ad summi pontificatus apicem euocauit, si iudicia nostra recta uolumus et prouida deliberatione formare, et potestate nobis tradita non abuti, illius debemus, quantum humana permittit fragilitas, exempla sectari, in quo sedes apostolica fundata consistit, et a quo ceterarum ecclesiarum curam suscepit, et ligandi atque soluendi plenitudinem potestatis. Mirabilis enim super omnia Deus, et inscrutabilis diuini consilii altitudo, licet incomprehensibilia sint iudicia eius, et inuestigabiles uie ipsius, aliquid tamen ex his, que in inferioribus operatur, si recte conspicimus, nobis et aliis ecclesiarum prelatis in forma iudicii innuit imitandum, qui cum sterilem arborem de uinea sua, iuxta  illud Euangelii, preceperit succidendam, ne terram fertilem occuparet, premisit, dicens: Ecce tres anni sunt, ex quo uenio querens fructum in ficulnea hac, et non inuenio, succide ergo illam . Hoc siquidem nos, licet minimi, et humane fragilitatis subiacentes defectibus, intra nos ipsos assidua meditatione pensantes, auditis excessibus Eboracensis archiepiscopi, et de inhonesta uita, et de inutili conuersione eius rumoribus in nostra et fratrum nostrorum audientia recitatis, non statim formauimus iudicium contra eum; sed exemplo illius, cuius miserationes super cetera opera eius, ut sterilis arbor pullularet in fructus, et uigorem reciperet iam amissum, non modico temporis spatio ad correctionem ipsius, multiplicatis litteris et  mandatis non destitimus laborare: nunc eum ad uiam salutis nostris monitis reuocantes, nunc per interminationem suspensionis officii et beneficii deterrentes ab iniquitatis sue semitis et erroris, sicut uobis, qui totam rei seriem et processum negotii quoad ordinem agnouistis, credimus manifestum. Sane ad audientiam nostram ex personarum de capituli Eboracensis Ecclesie insinuatione peruenit, et id ipsum dilectorum nostrorum Roberti de Eboraco et Rogeri de Selebi, et aliorum undecim abbatum Premonstratensis ordinis testimonia manifeste declarare uidentur: quod Gaufridus Eboracensis archiepiscopus sacramenta iniuncti sibi officii uilipendens, uenatione, aucupio, et aliis militaribus  curis inutiliter occupatus, ordinationi clericorum, ecclesiarum dedicationibus, aut synodis celebrandis, nec manum nec operam post sui promotionem adhibuit, nec abbatem aliquem benedixit, licet tam contra clericos quam abbates ad maledicendum et excommunicandum linguam consueuerit iuxta motum proprium indiscrete laxare. Libertates Ecclesie sue, ac consuetudines approbatas euacuat ac subuertit: appellationes, que solent esse ad remedium oppressorum, ad Romane sedis iniuriam reduxit in contemptum: et plures, pro eo quod ad nos appellationem emiserant, uinculis fecit carceralibus uehementer astringi. Personas Ecclesie sue post appellationem ad nos factam honoribus et beneficiis spoliauit: quosdam canonicorum appellatione contempta  excommunicationi subiecit: priuilegia Romanorum pontificum, in eius presentia sua, omnino auctoritate frustrantur; et qui forte alias tutus esset, in ostensione priuilegii nostri, optati coram eo presidii beneficium demeretur. Cum contingit aliquem ad subtractam sibi ecclesiam uel possessionem per iudices delegatos auctoritate nostra restitui, eum, per quem iudicium debuerat exsecutioni mandari, statim sentiet inimicum. Plures enim taliter restitutos destituit, et ecclesias suas per ministros suos uiolenter aggrediens, fores earum fregisse, et eos proponitur per uiolentiam expulisse: quamplures reatum periurii fecit perniciose incurrere, ipsos ab obedientia, quam archipiaconis suis canonice seruandam iuramento promiserant,  quadam necessitatis uiolentia retrahendo. Preterea maiorem ecclesiam cum multitudine armatorum aggrediens, fores capituli per uiolentiam confringi et asportari fecit, et bona canonicorum et clericorum plurium, qui res suas tam in ecclesia quam in thesauraria ibi deposuerant, fecit per potentiam detineri. Pro quibus omnibus Eboracense capitulum ad nostram presentiam appellauit. Comperimus etiam ex testimonio predictorum, quod ecclesiis quandoque uacantibus, presentatas sibi ab his ad quos presentatio pertinet personas idoneas non admittit; sed eas aut pueris et minus honestis personis assignat, usus pariter et presentantis et instituentis officio, aut facit eas de sola uoluntate uacare, ut earum fructus usibus  ipsius applicentur, et quod sustentationi alicuius honesti clerici debebatur, sibi non metuit retinere. Adiecerunt etiam, quod cum spiritualia dona gratis debeant et sine prauitate distribui, frequenter cum donat ecclesiam, aut eam scindit per partes contra statuta canonica, uel in ea sibi nouam et indebitam retinet possessionem [f. pensionem], et quamplures excommunicatos, uel suspensos, non nisi pecunia interueniente absoluit: religiosi uero et honesti uiri in conspectu eius despecti et contemptibiles fiunt; uiles et suspecte persone de facili familiaritatem eius et gratiam assequuntur. Nos uero de rumoribus tam profanis auditis non semel, sed sepius, et tam predictorum quam aliorum prelatorum, in regno Anglie, et in Eboracensi prouincia  positorum litteris, nostris auribus frequentius inculcatis, uolentes eum a suis excessibus deterrere, et ad exsequendum pastoralis officii debitum reuocare: inquisitionem fame ipsius uobis duximus committendam, ut conuocatis abbatibus, et prioribus, et aliis ecclesiasticis personis Eboracensis diecesis, inquireretis de premissis diligentius ueritatem, et si accusatores legitimi procederent contra eum, auditis que proponerentur hinc et inde, et depositionibus testium redactis in scriptis, eas sigillorum uestrorum signatas munimine ad sedem apostolicam transmittere deberetis; assignato partibus termino competenti, quo ad audiendam sententiam nostro se conspectui presentarent. Hoc  etiam iisdem litteris meminimus fuisse insertum, ut deficientibus accusatoribus, si fama publica faceret contra eum, purgationem ipsius cum tribus episcopis et totidem abbatibus, sublato appellationis obstaculo, indicere curaretis. In qua si forte deficeret, ipsum ab archiepiscopali officio et administratione suspensum, nostro feceretis conspectui presentari; si uero archiepiscopus memoratus, antequam citatio uestra perueniret ad ipsum, ad sedem apostolicam appellaret, induciis ei trium mensium indultis, si infra eos interpositam appellationem prosequi negligeret uel differret, ipsum ab omni pontificali officio et archiepiscopatus administratione nostra nuntiaretis auctoritate suspensum. Quia uero idem archiepiscopus, antequam per uos  citaretur ad causam, sicut nobis suis litteris et nuntiis intimauit, sedem curauit apostolicam appellare: et uos ei ad prosequendam appellationem Kalendas Ianuarii pro termino assignastis: ipsius laboribus et expensis parcere disponentes, ac timentes, si [f. ne si] estiuo tempore ad Urbem accederet, aliquod persone ipsius ex eris inclementia periculum proueniret, cum, sicut nobis intimatum fuerat, iter arripuisset ad sedem apostolicam ueniendi, et paratus existeret de obiectis sibi criminibus respondere, de solita sedis apostolice benignitate prosequende appellationis ab ipso usque ad Octauas Beati Martini proximo preterituras terminum duximus prorogandum; omnia que fuerunt contra eum impetrata, usque ad eumdem  terminum suspendentes, et reuocantes in statum pristinum quidquid contra eum post appellationem ad nos interpositam priorum litterarum obtentu fuisset a nobis uel aliis immutatum. uobis etiam per apostolica scripta distincte mandauimus, ut, nisi in Octauis Sancti Martini nostro conspectui se presentaret, iuxta formam prime commissionis, sublato cuiuslibet contradictionis et appellationis obstaculo, procedere nullatenus differetis. uerum quoniam memoratus archiepiscopus, abusus patientia nostra, nec ad Romanam Ecclesiam accessit, nec responsalem aliquem destinauit, qui uel eius absentiam excusaret, cum eum non modicum ultra prefixum sibi terminum misericorditer curauerimus exspectare, licet eo ipso uideatur confessus  de crimine, quod nostro se conspectui presentare neglexerit, ipsum ab usu pallii, et omnis episcopalis officii exsecutione, a ministratione quoque tam spiritualium quam temporalium, et beneficiorum perceptione ipsius Eboracensis Ecclesie, et prouincie, duximus suspendendum: ut sic saltem a sue iniquitatis pertinacia resipiscens, canonice seueritatis censuram in se non exigat fortius exerceri. Ideoque discretioni uestre per apostolica scripta mandamus, atque precipimus, quatenus eum, per omnes ecclesias Eboracensis diecesis et prouincie suspensum a nobis publice nuntietis: omnibus clericis et laicis eiusdem prouincie ex parte nostra firmius iniungentes, ne ipsi archiepiscopo uel officialibus eius in temporalibus uel spiritualibus respondere  presumant, donec de ipso archiepiscopo aliud duxerimus statuendum. Mandamus autem et per uos uolumus in Eboracensi diecesi nuntiari, ut si forsitan inter aliquos questiones moueri contingat, quas ecclesiastico iudicio conueniat terminari, ad audientiam dilecti filii nostri Simonis Eboracensis decani, cui cum consilio canonicorum in eadem ecclesia residentium, et clericorum excessus committimus corrigendos, et litigantium tam clericorum quam laicorum controuersias decidendas, referant, ipsius iudicium suscepturi humiliter et firmiter seruaturi. Ad hec, omnia, que auctoritate litterarum nostrarum, antequam ad uos secundarum notitia peruenisset, super negotiis eumdem archipiscopum  contingentibus, tam restitutionibus ablatorum, quam de aliis prouide et rationabiliter statuistis, rata decreuimus permanere: mandantes ut auctoritate nostra suffulti, ad Eboracensem Ecclesiam accedentes, iuxta priorum litterarum tenorem, tam in inquisitione fame, quam restitutione ablatorum canonicis facienda, nichilominus procedatis, non impediente appellatione uel absentia archiepiscopi memorati, nec obstantibus litteris in primarum litterarum preiudicium hactenus impetratis. Ad hec, presentium uobis auctoritate iniungimus, quatenus sententiam excommunicationis in quosdam canonicos, uicarios, clericos et seruientes canonicorum Eboracensis ecclesie, ab eodem archiepiscopo post appellationem ad nos  interpositam, promulgatam, irritam iudicetis penitus et inanem: ita tamen, ut dictos canonicos et alios in eadem sententia nominatos ad maiorem cautelam auctoritate apostolice sedis absoluatis. Omnes autem illos, qui in Benedictum clericum supradicti decani, Gualterum presbyterum, Richardum de Semare, et quinque de Cauel clericos, et alios clericos Eboracensis Ecclesie, manus temerarias iniecerunt, uel qui eis uiolentiam preceperunt inferri, tandiu nuntietis, appellatione remota, excommunicationis uinculo detineri, donec passis iniuriam congrue satisfecerint, et cum uestrarum testimonio litterarum ad sedem ueniant apostolicam absoluendi. Quod si omnes his exsequendis nequiueritis interesse, duo uestrum ea nichilominus  exsequantur.

Datum Laterani, X Kalendas Ianuarii, pontificatus nostri anno quinto.



CCXXXuI. Sententiam a Michele archiepiscopo et M. archidiacono Senonensi latam inter capitulum Carnotense et Adeliciam comitissam Blesensem confirmat. 
[Theodori Penitentiale, II, p. 565.]

CeLESTINUS episcopus, seruus seruorum Dei, dilectis filiis G. decano et capitulo Carnotensi, salutem et apostolicam benedictionem.

Si litigantibus reuocandi ea que iudicio uel concordia statuuntur audacia preberetur, frustra imponeretur  litibus finis et iudiciaria potestas esset pro nichilo reputanda. uerum approbata priorum Patrum institutio litigantium cupiens malitiam refrenare constitutiones iudicum auctoritate firmatas ad maiorem cautelam et perpetuam firmitatem redigi recepit in scriptis, et Ecclesia Romana, que de mandato ipsius recte fuerint definita, litteris consueuit apostolicis confirmare. Sane cum inter uos et dilectam filiam in Christo nobilem mulierem Adeliciam comitissam Blesensem, super libertatibus et consuetudinibus Carnotensis Ecclesie questio uerteretur; post arbitrium uenerabilis fratris nostri Wilelmi Remensis archiepiscopi, Sancte Sabine cardinalis, apostolice sedis legati, et Adele illustris regine Francorum, inde perlata ea fuit uenerabili  fratri nostro M. archiepiscopo et dilecto filio M. archidiacono Senonensi ab apostolica sede commissa, qui cum partes legitime citauissent, et intellexissent earum plenius rationes, pro uobis diffinitiuam sententiam promulgarunt. Ceterum cum eadem causa fuisset ad nos, transmissis procuratoribus utriusque partis cum litteris de ratihabitatione patentibus, per appellationem delata, nos ipsam cum emergenti super quadam indulgentia questione dilectis filiis nostris Hugoni titulo Sancti Martini presbytero et P. Sancte Marie in uia Lata diaconis cardinalibus commisimus audiendam. In quorum presentia utriusque partis procuratoribus constitutis, procurator Ecclesie uestre sententiam predictorum iudicum inductis rationibus confirmari  humiliter postulauit. uerum cum pars aduersa multipliciter allegaret dictam sententiam non esse auctoritate apostolica roborandam, postulans potius pro ipsa comitissa quamdam contra consuetudines uestras indulgentiam quam uester contendebat nuntius suis rationibus repellendam: memorati auditores factum cum allegationibus utriusque partis super utraque questione quibusdam fratribus nostris de mandato nostro scriptis mediantibus exhibentes, de ipsorum consilio testes ex abundanti a parte uestra super quibusdam articulis receperunt. Que cum ad nostram fratrumque nostrorum communem discussionem omnia referrentur, discussis partium meritis, communi fratrum consilio, indulgentiam  ipsam que contra consuetudines uestras in grauamen Carnotensis Ecclesie petebatur prorsus duximus irritandam. Attendentes etiam ipsius sententie a premissis iudicibus auctoritate nostra pro uobis late iustitiam, eamdem sententiam, sicut in ipsorum iudicum authentico continebatur, auctoritate presentium confirmamus et presentis scripti patrocinio communimus. Ad maiorem autem cautelam, ipsum authenticum in nostra lectum presentia, de uerbo ad uerbum duximus litteris inserendum, quod tale est: Excellentissimo Patri et domino suo Celestino diuina electione summo pontifici, M. Senonensis Ecclesie minister humillimus et M. eiusdem Ecclesie archidiaconus, salutem et tam debitam quam et deuotam in omnibus obedientiam.  Nouerit sanctitas uestra, reuerendissime Pater, quod cum controuersia inter dilectos filios capitulum Carnotense et Adelam nobilem comitissam Blesensem uerteretur super libertatibus et consuetudinibus Carmotensis Ecclesie de seruientibus recipiendis et tuendis et super quibusdam eorumdem canonicorum seruientibus ad eorum seruitium domesticum iuxta easdem consuetudines sub Ecclesie tuitione receptis, nec non et super compromissione a partibus facta in excellentem dominam nostram Adelam Francorum reginam et uenerabilem Patrem Willermum Remensem archiepiscopum, ad nos emanauit mandatum nostrum sub hac forma:

»Celestinus episcopus, seruus seruorum Dei, uenerabili fratri M. archiepiscopo et dilecto filio M. archidiacono  Senonensi, salutem et apostolicam benedictionem. Sicut Henricus archidiaconus,« etc. uide epist. 159, supra.

Nos igitur iuxta tenorem rescripti uestri, Pater sanctissime, partes ad nostram presentiam conuocauimus, auditisque allegationibus; et attestationibus hinc inde productis et diligenter discussis, tandem prudentum uirorum et iurisperitorum freti consilio, negotium ipsum ad sententiam diffinitiuam in hunc modum produximus; siquidem compromissum factum in dominam reginam et dominum Remensem et arbitrium ab eisdem prolatum, prorsus irritum duximus, et cassum, tum quia in arbitrio nulla fuerat pena constituta, tum quod nobis liquido constitit arbitrium contra formam compromissi fuisse promulgatum.  Libertates et consuetudines de legitimorum uirorum testimonio comprobatas et infra subnotatas adiudicauimus Ecclesie Carnotensi, decernentes ut canonicis eiusdem Ecclesie libere liceat, burgenses Carnot. qui ad eorum domesticum seruitium transierint, preter seruos principis Carnotensis recipere, ac tueri, eadem libertate et immunitate cum ipsis canonicis gaudentes una cum rebus et familiis suis, relicta tamen omni negotiatione et usura; hoc excepto, quod in tempore messis annonas, et in tempore uindemiarum uinum pro uoluntate sua emere possunt et uendere, sicut et canonici, et de uelleribus ouium suarum pannos facere et eos sine consuetudine laicali uendere; ad quorum perfectionem, si quid defuerit, et aliunde fuerit comparatum, eis sine solutione telonei  id facere licebit. De omnibus nutrituris suis et earum prouentibus facere possunt sub eadem libertate. Maiestatis igitur uestre genibus prouoluti deuotius supplicamus, ut nostre definitioni auctoritate uestra promulgata robur apostolice confirmationis apponentes, eam obseruari inuiolabiliter faciatis.

Nulli ergo omnino hominum liceat hanc nostre paginam confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum.

Datum Laterani, Iu Non . . . , pontificatus nostri anno quinto.



CCXXXuII. Monasterii S. Marie Dauleiensis protectionem suscipit, bonaque ac priuilegia confirmat.
[Dom CALMET, Histoire de Lorraine, II, Pr., p. 408.]


CeLESTINUS episcopus, seruus seruorum Dei, dilectis filiis WARNERIO, priori monasterii Sancte Marie de Dauleio, eiusque fratribus tam presentibus quam futuris, regularem uitam professis in perpetuum.

Quoties a nobis petitur quod religioni et honestati conuenire dignoscitur, animo nos decet libenti concedere et iustis petentium desideriis apostolicum patrocinium impertiri. Eapropter, dilecti in Domino filii, uestris iustis postulationibus clementer annuimus, et prefatum monasterium S. Marie de  Dauleio, in quo diuino mancipati estis obsequio, sub beati Petri et nostra protectione suscipimus, et presentis scripti priuilegio communimus; in primis siquidem statuentes ut ordo monasticus, qui secundum Domini et beati Benedicti Regulam in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium impresentiarum iuste et canonice possidet, aut in futurum concessione pontificum, largitione regum uel principum, oblatione fidelium seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

 Locum ipsum in quo prefatum monasterium situm est, cum omnibus pertinentiis suis, etc. . .

Liceat quoque uobis clericos uel laicos, liberos et absolutos e seculo fugientes ad conuersionem recipere, et eos absque contradictione aliqua retinere. Prohibemus insuper ut nulli fratrum uestrorum post factam in monasterio uestro professionem, fas sit absque prioris sui licentia, nisi arctioris religionis obtentu, de eodem loco discedere; discedentes uero absque communi litterarum cautione, nullus audeat retinere. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce, diuina officia celebrare. In parochialibus autem ecclesiis  quas habetis, liceat uobis sacerdotes eligere et diecesano episcopo presentare. Quibus, si idonei reperti fuerint, episcopus curam animarum committat, ut ei de spiritualibus, uobis uero de temporalibus debeant respondere.

Preterea libertates et immunitates uobis et monasterio uestro concessas, nec non antiquas et rationabiles consuetudines hactenus obseruatas, ratas habemus et eas futuris temporibus illibatas manere sancimus. Sepulturam quoque eiusdem loci liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a  quibus mortuorum corpora assumuntur.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, imminuere seu quibuslibet uexationibus fatigare, sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate, et diecesani episcopi canonica iustitia et monasterii Sancti Apri debita reuerentia. Si qua igitur in futurum ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui careat  dignitate, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine diuine ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Data anno 1195.



ANNO 1196.



CCXXXuIII. Ad Hubertum Cantuariensem archiepiscopum.---De negotiis Terre Sancte. 
[MANSI, Concil., XXII, 610.]


CeLESTINUS episcopus, seruus seruorum Dei, uenerabili fratri HUBERTO Cantuariensi archiepiscopo, et apostolice sedis legato, salutem et apostolicam benedictionem.

Ex parte tua in audientia fuit nostra propositum, quod multi sunt in Anglia, qui, ut sepulcrum Domini uisitarent, et illi Terre Sancte in qua steterunt pedes Domini subsidium opportunum conferrent, crucem Dominicam assumpserunt; et licet uotum possint perficere, tamen ab exsecutione eiusdem se subtrahunt in suarum periculum animarum. Sunt etiam quidam qui, licet crucem susceperint,  pro paupertate tamen et corporis debilitate, uel alia iusta causa, emissum uotum non possunt, sicut conuenit, adimplere. uerum quia quid super his agendum sit circa eos, nos duxit fraternitas tua consulendos: auctoritate tibi presentium respondemus, per apostolica scripta mandantes, quatenus omnes illos, qui uotum tale emiserunt, sicut dictum est, et ad illud explendum proprie suppetunt facultates, nisi ex iusta causa omittendum, eos ad exsequendum quod gratis uouisse dicuntur, per censuram ecclesiasticam, appellatione remota, compellas. Ceterum de his qui paupertate et corporis debilitate, uel alio iusto impedimento, uotum quod emisisse noscuntur, non possunt, sicut conuenit,  adimplere; uolumus ut, cum super his ueritas tibi fuerit declarata, penitentia congrua eis iniuncta, licentiam eis tribuas remanendi: eisdem firmiter iniungens, ut, quam cito exsequendi uotum suum libera eis fuerit attributa facultas, id exsequi sine dilatione aliqua non postponant. His uero, quos pro infirmitate corporis tibi constiterit nullatenus posse in propria persona uotum suum prosequi, unam personam idoneam, uel plures, secundum quod facultates eorum suppetierint, ultra mare transmittant in suis expensis, per annum, uel amplius iuxta tuum arbitrium, ibidem in Iesu Christi obsequio moraturas.

Datum Laterani, II Idus Ianuarii, pontificatus nostri anno u.



CCXXXIX. Ad Walterum Rothomagensem archiepiscopum.---Ut eos cerceat qui Ecclesie censuras contemnebant 
[MANSI, Concil., XXII, 617.]


CeLESTINUS episcopus, seruus seruorum Dei, uenerabili fratri Rothomagensi archiepiscopo salutem et apostolicam benedictionem.

Eos qui contra prelatos suos supercilium electionis assumunt, et in contumacia perdurantes, nec eorum sententiam seruant, nec monitis deferunt uel mandatis, non minus credimus debere puniri, quam deuotorum et humilium obedientia remunerari debet, et ab omnibus merito commendari. Nisi enim superbia fuerit contumacium edomata, et  apostolice sedis auctoritate depressa, ordo ecclesiasticus deperibit, et quibuslibet incentiuum accrescit, et materia delinquendi. Ad audientiam siquidem apostolatus nostri, te significante, peruenit, quod cum quosdam propter suos excessus excommunicationis uinculo innodaris et ab omnibus decreueris euitandos, religiosi et alii quidam in tua diecesi constituti, ipsos ad communionem suam recipere ausu temerario presumpserunt et ad celebrationem admittere diuinorum. Licet autem tales ipso iure minori sunt excommunicatione astricti, et ex hoc a corporis et sanguinis Christi participatione amoti, ut tamen citius peniteant, et a suis iniquitatibus resipiscant, nisi ad commonitionem tuam sua uoluerint presumptione desistere,  et de hoc quod hactenus attentarunt satisfactionem congruam exhibere; ut eos uinculo excommunicationis innodes, et communionem ecclesiasticam interdicas, liberam tibi tribuimus auctoritate presentium, facultatem. Nulli ergo, etc.

Datum Laterani, Idibus Ianuarii, pontificatus nostri anno u.



CCXL. Alberto episcopo uercellensi, et abbati Locediensi mandat, sub anathematis pena interdicant monachis S. Iusti ne contra canonicorum Ulciensium priuilegium burgensibus Secusiensibus sacramenta ecclesiastica tribuant. 
[Ulciensis Ecclesie Chartarium, p. 106.]




CCXLI. Gerardo, episcopo Bononiensi, concedit, si sacerdotes ecclesiarum tum ciuitatis tum diecesis Bononiensis decesserint, ut muneris eorum aliis mandandi habeat potestatem. 
[SAuIOLI, Ann. Bol., II, II, 183.]


CeLESTINUS episcopus, seruus seruorum Dei, uenerabili fratri GERARDO Bononiensi episcopo, salutem et apostolicam benedictionem.

Cum in Dei Ecclesiis persone debeant idonee ordinari, et loco decedentium alie infra certum tempus, secundum statuta concilii Lateranensis institui, si quando aliter fiat grauiter ferimus et, ut citius corrigatur, auctoritatem apostolicam libentius  impertimur. Eapropter, uenerabilis in Christo frater, petitionibus tuis gratum impendentes assensum, auctoritate tibi presentium indulgemus, ut in ecclesiis tam ciuitatis quam diecesis Bononiensis que tibi sunt lege diecesana subiecte et in quibus duo uel plures consueuerunt presbyteri ministrare, iuxta facultates earum loco decedentium personarum alias auctoritate concilii Lateranensis instituas, nullius super hoc contradictione uel appellatione obstante.

Nulli ergo omnino hominum liceat hanc paginam nostre concessionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit  incursurum.

Datum Laterani, anno Domini 1195, uI Kal. Februarii, pontificatus nostri anno u.



CCXLII. Monasterii Sancte Marie Baumgartensis protectionem suscipit, bonaque ac priuilegia confirmat. 
[WURDTWEIN, Noua Subsidia dipl., t. X, p. 170.]

CeLESTINUS episcopus, seruus seruorum Dei, dilectis filiis, MAXIMIANO abbati monasterii Sancte Marie de Bongarth eiusque fratribus tam presentibus quam futuris regularem uitam professis, in perpetuum.

Religiosam uitam eligentibus apostolicum conuenit adesse presidium, ne forte cuiuslibet temeritatis  incursus aut eos a proposito reuocet, aut robur, quod absit! sacre religionis eneruet. Eapropter, dilecti in Domino filii, uestris iustis postulationibus clementer annuimus et prefatum monasterium Sancte Dei genitricis et uirginis Marie de Bongarth, in quo diuino mancipati estis obsequio, sub beati Petri et nostra protectione suscipimus, et presentis scripti priuilegio communimus, in primis siquidem statuentes, ut ordo monasticus qui secundum Deum et beati Benedicti Regulam atque institutionem Cisterciensium fratrum in eodem monasterio institutus esse dignoscitur perpetuis ibidem temporibus inuiolabiliter obseruetur. Preterea quascunque possessiones, quecunque bona idem  monasterium impresentiarum iuste et canonice possidet, aut in futurum concessione pontificum, largitione regum uel principum, oblatione fidelium seu aliis iustis modis, prestante Domino, poterit adipisci, firma uobis, uestrisque successoribus et illibata permaneant. In quibus hec propriis duximus exprimenda uocabulis:

Locum ipsum, in quo prefatum monasterium situm est cum omnibus pertinentiis suis, et adiacenti grangia de Bongarth terram de Cilkenberth cultam et incultam; molendinum de Heisco cum uineis adiacentibus et pratis; quidquid etiam habetis in uineis, terris arabilibus, et pratis et siluis et ceteris rebus apud uillam de Ephekeb, et in adiacentiis eius; uineam de Borsperch et de Birkereth, nec non et molendinum quod  fecit fieri uenerabilis frater noster Conradus Argentinensis episcopus; terram de Salemberch; grangiam de Howarth, terram Tecelini et Humberti, et quidquid habetis in eadem grangia; grangiam de Anesseim cum omnibus pertinentiis suis, eleemosynam Walfridi de Bissoffheim in uineis, terris, pratis, curiis, domibus et molendino apud Ergesseym; grangiam de Baldenem cum omnibus appendiciis suis; grangiam de Hanso cum decimatione et omnibus pertinentiis suis; grangiam de Fossa cum omnibus appendiciis suis. Usuaria etiam nemorum et pasturas animalium ad omnes uestros per totam terram usus, castri quod dicitur Spicemberg; terras arabiles et uineas de Tambach, uineas de Blineswilre et de Nothehalt, et de Cella. Sane laborum  uestrorum, quos propriis manibus et sumptibus colitis, tam de terris cultis quam incultis, siue de aruis et uirgultis uestris, uel de nutrimentis animalium uestrorum nullus a uobis decimas exigere, uel extorquere presumat. Liceat quoque uobis clericos uel laicos liberos et absolutos e seculo fugientes ad conuersionem recipere, et eos absque contradictione aliqua retinere. Prohibemus insuper, ut nulli fratrum uestrorum post factam in monasterio uestro professionem fas sit absque abbatis sui licentia de eodem loco discedere. Discedentem uero absque communi litterarum cautione nullus audeat retinere: quod si quis forte retinere presumpserit, licitum sit uobis in ipsos monachos, siue conuersos sententiam regularem proferre. Illud districtius  inhibentes, ne terras, seu quodlibet beneficium ecclesie uestre collatum liceat alicui personaliter dari siue alio modo alienari, absque consensu totius capituli, uel maioris partis et sanioris. Si que uero donationes, uel alienationes aliter quam dictum est facte fuerint, eas irritas esse censemus. Ad hec etiam prohibemus, ne aliquis monachus siue conuersus sub professione uestre domus astrictus sine consensu et licentia abbatis et maioris partis capituli uestri pro aliquo fideiubeat, uel ab aliquo pecuniam mutuo accipiat ultra pretium, capituli uestri prouidentia constitutum, nisi propter manifestam domus uestre utilitatem: quod si facere presumpserit, non teneatur conuentus pro his  aliquatenus respondere; licitum preterea sit uobis in causis propriis, siue ciuilem, siue criminalem contineant questionem, fratrum uestrorum testimoniis uti, ne pro defectu testium ius uestrum in aliquo ualeat deperire. Insuper auctoritate apostolica inhibemus, ne nullus episcopus uel quelibet alia persona ad synodos uel conuentus forenses uos ire, uel iudicio seculari de uestra propria substantia, uel possessionibus uestris subiacere compellat, nec ad domos uestras causa ordines celebrandi, causas tractandi, uel aliquos publicos conuentus conuocandi uenire presumat, nec regularem electionem abbatis uestri impediat, aut de instituendo uel remouendo eo, qui pro tempore fuerit, contra statuta Cisterciensis ordinis se aliquatenus intromittat.  Si uero episcopus, in cuius parochia domus uestra fundata est, cum humilitate ac deuotione qua conuenit, requisitus substitutum abbatem benedicere, et alia que ad officium episcopale pertinent, uobis conferre renuerit, licitum sit eidem abbati, si tamen sacerdos fuerit, proprios nouitios benedicere, et alia que ad officium suum pertinent exercere, et uobis omnia ab alio episcopo percipere, que a uestro fuerint indebite denegata, illud adiicientes, ut in recipiendis professionibus, que a benedictis uel benedicendis abbatibus exhibentur, ea sint episcopi forma et expressione contenti, que ab origine ordinis noscitur instituta, ut scilicet abbates ipsi saluo ordine suo profiteri debeant, et contra statuta ordinis sui nullam professionem facere  compellantur; pro consecrationibus uero altarium et ecclesiarum, siue pro oleo sancto, uel quolibet ecclesiarum sacramento nullus a uobis sub obtentu consuetudinis, uel alio modo quidquam audeat extorquere, sed hec omnia gratis uobis episcopus diecesanus impendat, alioquin liceat uobis quemcunque malueritis catholicum adire antistitem gratiam et communionem sacrosancte Romane sedis habentem, qui nostra fretus auctoritate uobis, quod postulatur, impendat: quod si sedes diecesani episcopi forte uacauerit, interim omnia ecclesiastica sacramenta a uicinis episcopis accipere libere et absque contradictione possitis; sic tamen ut ex hoc in posterum propriis episcopis nullum preiudicium generetur. Quia uero interdum propriorum  episcoporum copiam non habetis, si quem episcoporum Romane sedis, ut diximus, communionem habentem, et de quo plenam notitiam habeatis, per uos transire contigerit, ab eo benedictiones uasorum et uestium, consecrationes altarium, ordinationes monachorum auctoritate apostolice sedis recipere ualeatis. Porro si episcopi, uel alii ecclesiarum rectores in monasteria uestra, uel personas inibi constitutas suspensionis, excommunicationis, uel interdicti sententiam promulgauerint, siue etiam in mercenarios uestros pro eo, quod decimas non soluitis, uel aliqua occasione eorum, que ab apostolica benignitate uobis indulta sunt, seu benefactores uestros, pro eo quod aliqua uobis beneficia  uel obsequia ex caritate prestiterint, uel ad laborandum iuuerint in illis diebus, in quibus uos laboratis, et alii feriantur, eamdem sententiam protulerint, ipsam tanquam contra sedis apostolice indulta prolatam duximus irritandam, nec littere ille firmitatem habeant, quas tacito nomine Cisterciensis ordinis et contra tenorem apostolicorum priuilegiorum constiterit impetrari. Paci quoque et tranquillitati uestre paterna in posterum sollicitudine prouidere uolentes, auctoritate apostolica prohibemus, ut infra clausuras locorum seu grangiarum uestrarum nullus rapinam seu furtum facere, ignem apponere, sanguinem fundere, hominem temere capere, uel interficere, seu uiolentiam audeat exercere. Preterea omnes libertates et immunitates  a predecessoribus nostris Romanis pontificibus ordini uestro concessas, nec non libertates et exemptiones secularium exactionum a regibus et principibus, uel aliis fidelibus rationabiliter uobis indultas auctoritate apostolica confirmamus et presentis scripti priuilegio communimus.

Decernimus ergo, ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate. Si qua igitur in futurum ecclesiastica secularisue persona, hanc nostre constitutionis paginam sciens,  contra eam temere uenire presumpserit, secundo tertioue commonita, nisi presumptionem suam congrua satisfactione correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine diuine ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Celestinus, catholice Ecclesie episcopus.
    Ego Albinus, Albanensis episcopus.
     Ego Octauianus, Ostiensis et uelletrensis episcopus.
    Ego Ioannes, Prenestinus.
    Ego Petrus, Portuensis et Sancte Rufine episcopus.
    Ego Pandulfus, basilice XII Apostolorum presbyter cardinalis.
    Ego Melior, Sanctorum Ioannis et Pauli presbyter cardinalis titulo Pammachii.
    Ego Iordanus, Sancte Pudentiane titulo Pastoris presbyter cardinalis.
    Ego Ioannes, Dei gratia ecclesie Sancti Clementis cardinalis presbyter.
    Ego Guido, presbyter cardinalis Sancte Marie  Transtiberim, titulo Calixti.
    Ego Hugo, presbyter cardinalis Sancti Marci, titulo Equitii.
    Ego Centius, titulo Sancti Laurentii in Lucina presbyter cardinalis.
    Ego Soffredus, titulo Sancte Praxedis presbyter cardinalis.
    Ego Fidantius, titulo Sancti Marcelli presbyter cardinalis.
    Ego Ioannes, titulo Sancte Prisce presbyter cardinalis.
    Ego Gratianus, Sanctorum Cosme et Damiani diaconus cardinalis.
    Ego Gerardus, Sancti Adriani diaconus cardinalis.
     Ego Gregorius, Sancte Marie in Porticu diaconus cardinalis.
    Ego Gregorius, Sancte Marie in Aquiro diaconus cardinalis.
    Ego Gregorius, Sancti Georgii ad uelum aureum diaconus cardinalis.
    Ego Lotarius, Sanctorum Sergii et Bacchi diaconus cardinalis.
    Ego Nicolaus, Sancte Marie in uia Lata diaconus cardinalis.
    Ego Gregorius, Sancti Angeli diaconus cardinalis.
    Ego Bobo, Sancti Theodori diaconus cardinalis.


Datum Laterani, per manum Centii Sancte Lucie  in Orthea diaconi cardinalis, domini pape camerarii, u Idus Februarii, indictione XIu, Incarnationis Dominice anno 1195, pontificatus domini Celestini pape III anno quinto.



CCXLIII. Abbati Longi-Pontis concedit »ne quis in grangiis ad monasterium pertinentibus procurationes postulet aut homagium a seruitoribus expetat.« 
[Abbat. Longi pontis Chronic., 105.]

CeLESTINUS episcopus, seruus seruorum Dei, dilecto filio abbati Longi Pontis, salutem et apostolicam benedictionem.

Licet cunctarum Ecclesiarum nobis cura immineat generalis, et earum nos oporteat opportunitatibus,  quantum cum Domino possumus precauere, religiosis tamen qui Domino disposuerunt in claustri silentio militare et ab altercationum litigiis suas amouere penitus uoluntates, propensiori sollicitudine assistere uolumus et debemus, et eos a prauorum hominum molestiis defensare. Ad audientiam siquidem nostram, te referente, peruenit quod quidam potentes in grangiis ad tuum monasterium pertinentibus sumptuosas sibi procurationes postulant exhiberi, quas cum habere uelint, res uestras per uiolentiam auferunt ad solutionem huiusmodi expensorum. Alii quosdam mercenarios ad seruitium monasterii tui commorantes et aduenas, qui nulla eis sunt ratione subiecti capiunt et exspoliant, et ad faciendum eis homagium indebita presumptione  compellunt. Nolentes igitur quod monasterium tuum huiusmodi de cetero uexationibus fatigetur, presenti pagina sub interminatione anathematis inhibemus, ne aliquis in grangiis monasterii tui presumat huiusmodi procurationes indebitas extorquere, uel homines ad seruitium monasterii tui commorantes ad prestandum homagium aliqua ratione compellere, uel ab eis sua iniuste auferre. Nulli ergo hominum liceat hanc paginam nostre inhibitionis infringere uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

 Datum Laterani, uIII Idus Februarii, pontificatus nostri anno quinto.



CCXLIu. [Aegidio] episcopo Mutinensi asserit ius canonicorum in episcopatus sui ecclesiis instituendorum. 
[TIRABOSCHI, Memor. Moden., Iu, 18.]

CeLESTINUS episcopus, seruus seruorum Dei, uenerabili fratri [AEGIDIO] Mutinensi episcopo, salutem et apostolicam benedictionem.

Cum ad uniuersalis Ecclesie regimen non nostris meritis, sed, Domino disponente, uocati simus, sic ad eas nostre considerationis aciem dilatare debemus, ut que in eis contra ius canonicum et approbatam  consuetudinem in fratrum et cepiscoporum nostrorum preiudicium attentantur, corrigere debeamus et in melius commutare. Peruenit siquidem ad nos ex tenore litterarum quas ad sedem apostolicam destinasti, quod licet institutio clericorum in ecclesiis tue diecesis ad te iure et consuetudine pertineat approbata, dilecti filii Sancti uiti et de Baisoria archipresbyteri, post electionem tuam, te inscio et penitus inconsulto, magistrum Martinum ecclesie tue prepositum, et quosdam alios, sicut dicitur, in canonicos receperunt, eis spretis et penitus reprobatis, pro quibus tua fraternitas interuenire curauerat, et rogare. Eapropter, uenerabilis in Christo frater, tuis petitionibus annuentes, ordinationis huiusmodi in predictis ecclesiis et aliis  in quibus ius instituendi habere dignosceris, preter tuam conscientiam attentatas omnino cassamus, et decernimus non tenere. Statuentes ut, sicut in tua diecesi hactenus est seruatum, nullus in ecclesiis que tibi sunt diecesana lege subiecte, preter auctoritatem tuam in clericum admittatur, uel si admissus fuerit, talis institutio nullam obtineat firmitatem. Ad hec fraternitati tue auctoritate presentium indulgemus ut eos, qui possessiones ecclesiarum tue dieceseos temere turbare presumpserint, uel auferre, nisi post trinam admonitionem tuam a sue presumptionis audacia duxerint desistendum, excommunicationi subiicias, et ab omnibus, appellatione remota, precipias euitari.

 Datum Laterani, II Idus Februarii, pontificatus nostri anno quinto.



CCXLu. Priuilegium pro ecclesia S. Sepulcri Hierosolymitana. 
[Eug. de ROSIÈRE, Cartulaire du Saint-Sépulcre, 233.]

CeLESTINUS episcopus, seruus seruorum Dei, dilectis filiis GAUFRIDO, priori ecclesie Sancti Sepulcri, eiusque fratribus, tam presentibus quam futuris, religiosam uitam professis in perpetuum.

Quoties illud a nobis petitur, quod religioni et honestati noscitur conuenire, animo nos decet libenti concedere et petentium desideriis congruum  suffragium impertiri. Eapropter, dilecti in Domino filii, uestris iustis postulationibus clementer annuimus, et prefatam ecclesiam, in qua diuino mancipati estis obsequio, ad exemplar predecessorum nostrorum pie memorie Honorii, Innocentii, Celestini et Lucii, Eugenii et Alexandri, Romanorum pontificum, sub beati Petri et nostra protectione suscipimus, et presentis scripti priuilegio communimus; in primis siquidem statuentes ut ordo canonicus, qui secundum Deum et beati Augustini Regulam in ipsa ecclesia institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia impresentiarum iuste et canonice possidet, aut in futurum concessione  pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Medietatem oblationum omnium, que ad Sepulcrum Domini pertinebunt uel deferentur, sed de cera duas ecclesie partes, unam pro luminaribus ecclesie, alteram uero ad seruitium canonicorum semper habebit, tertia uero tantum uenerabilis fratris nostri monachi, patriarche uestri, et successorum eius usibus cedet, uiuifice nichilominus crucis, que quidem custodie uestre deputatur, oblationes omnes, excepta sola die Parasceue, aut cum eumdem patriarcham uel successores suos necessitas compulerit eam in  expeditionem portare; necnon et magnum altare, quod est in choro uestro, cum oblationibus omnibus eidem prouenientibus; carcerem quoque et altare cum omnibus, que ibidem offeruntur; altare Sancti Petri et Sancti Stephani et inuentionem cum altaribus et oblationibus cunctis; altare, quod est ad caput Sancti Sepulcri, parochiale cum oblationibus suis; cathedram, que est post magnum altare, et omnia, que ibidem, uel in quocunque prescriptorum altarium missam patriarcha celebrauerit, ad suam manum siue ad pedem offerentur; omnes etiam oblationes compassi, quod in medio chori uestri est; plateam, que est inter portam ecclesie et columnas, et aliam plateam inter easdem columnas  et Hospitale Sancti Ioannis, sicut in longum et latum protenditur; domos insuper, stationes, terras et quidquid in quarterio ecclesie et patriarche habetis, et de cetero iuste acquirere poteritis; et omnes domos, stationes et terras, que infra Ierusalem uel extra possidetis; item omnes furnos Ierusalem, exceptis duobus, unum Hospitalis et unum de Latina, et specialiter illum quem uobis patriarcha reddidit testimonio Petri, Tyrensis archiepiscopi, quem a uobis commodatum tenuerat. Preterea ecclesiam et cemeterium extra portam Dauid, iuxta uiam qua itur Bethlehem; dimidiam etiam partem illius possessionis, quam primus rex Balduinus pro excambio episcopatus Bethlehemitici prefate Dominici Sepulcri ecclesie dedit;  omnes decimas ciuitatis Ierusalem et totius episcopatus, exceptis decimis funde, a bone memorie Arnulpho, quondam Ierosolymitano patriarcha, rationabiliter uobis concessas, sicut eas impresentiarum pacifice possidetis, et alias etiam decimas quas in eadem ciuitate et episcopatu legitime poteritis in posterum adipisci, uobis et ecclesie uestre auctoritate apostolica confirmamus. In Neapoli terram, quam Amalricus, illustris Ierosolymorum rex, in nouo burgo uobis donauit, et ecclesiam, quam ibidem cum cemeterio ex concessione felicis recordationis Amalrici, Ierosolymitani patriarche edificare cepistis, et quidquid iuris habetis apud Neapolim et in confinibus eius; uiginti et unum casalia, que dux Godifridus cum pertinentiis suis  ecclesie uestre dedit; uillas etiam, quas edificastis, Machomariam uidelicet magnam et paruam et Bethtsurit, et alias omnes, quas edificaturi estis, ubi Latini habitabunt, cum ecclesiis et omni integritate iustitie et iuris parochialis; item Thecue cum omnibus pertinentiis suis, et ecclesiam Quarentene cum pertinentiis suis; Geladiam et terram, quam emistis a Ioanne Gomagno, et omnia casalia cum pertinentiis eorum, que emistis ab Hugone de Ybelino; ecclesiam Sancti Petri in Ioppen cum honoris et dignitatis sue integritate, quemadmodum eam quiete nunc possidetis, et decimam, quam recepistis in toto comitatu illo a rege et religiosis hominibus et ab omnibus Christianis; quidquid iuris habetis apud Ascalonam et in confinio eius;  quidquid iuris habetis sub potestate et dominio domini de Arsurii, apud Cesaream et in toto episcopatu eius; castrum Fe[n]iculi, domum iuxta Cayfas, Gebul, Lo Cara; cuncta etiam, que in toto archiepiscopatu Nazareno et in Acconensi episcopatu atque in toto Tyrensi archiepiscopatu, et omnia nichilominus, que in uniuerso patriarchatu et in regno Ierosolymitano rationabiliter possidetis uel possessuri estis; item quidquid iuris apud montem Peregrinum et in toto episcopatu Tripolitano habetis, et in Antiochia et in toto patriarchatu et principatu eius, uel in futurum, Deo donante, legitime acquirere poteritis; preterea omnes possessiones, quas citra mare habetis in regno Sicilie, uidelicet in ipsa Sicilia, in Calabria et in tota  Apulia, primum ecclesiam Sancti Sepulcri et Sancti Laurentii apud Brundusium cum omnibus pertinentiis suis, apud Barolum ecclesiam Sancti Sepulcri cum omnibus pertinentiis suis, ecclesiam Troie cum omnibus pertinentiis suis, apud Beneuentum ecclesiam Sancti Theodori cum omnibus pertinentiis suis; quidquid iuris Rome et in omnibus finibus eius, in Tuscia et in tota Italia habetis uel habituri estis; omnia insuper, que in toto regno Francie et uniuersis eidem subiacentibus iure prouinciis, necnon et in cunctis regnis et comitatibus Hispaniarum, seu ubique locorum in partibus ultramontanis sepedicta Dominici Sepulcri ecclesia legitime possidere dignoscitur, uel in futurum,  largiente Domino, acquirere poterit; omnes nichilominus antiquas et rationabiles ecclesie consuetudines uobis uestrisque successoribus perpetualiter confirmamus. Sane de his et aliis possessionibus et bonis uestris liberam disponendi, communi tamen consilio, ad honorem Dei et ecclesie uestre profectum habeatis facultatem.

Transfretante autem patriarcha Ierosolymitano, prior et canonici, qui pro tempore in eadem ecclesia fuerint, domum, ut iustum est, et familiam patriarche et omnia, que ad ius spectant intus et extra custodient et regent, donec ipse redierit. Obeunte eiusdem loci patriarcha, nullus ibi qualibet subreptionis astutia seu uiolentia preponatur, nisi quem canonici ipsius loci communi assensu uel  canonicorum pars consilii sanioris secundum Dei timorem et sanctorum Patrum instituta canonice prouiderint eligendum. Nihilominus quoque uobis auctoritate apostolica confirmamus stationes Templi Domini, Montis Sion, Montis Oliueti et uallis Iosaphat in festiuitatibus eorum, sicut ecclesia Dominice Resurrectionis easdem semper consueuit habere, ita quod, absente patriarcha, liceat priori, qui pro tempore fuerit, missam in eis solemniter celebrare et processionem cum canonicis. Addicimus etiam ut licitum sit uobis malefactores uestros et specialiter uobis decimas auferentes, qui de uestra parochia fuerint, infra Ierusalem uel extra, nisi legitime commoniti satisfecerint, interdicti et excommunicationis sententia in patriarche uestre  absentia condemnare. Statuimus quoque ut non liceat patriarche siue priori res ecclesie, nisi de communi aut sanioris partis canonicorum consilio, distrahere aut quomodolibet alienare seu possessiones impignorare; ea uero, que ab ecclesia uestra in damnum et detrimentum ipsius iam alienata noscuntur, licitum sit uobis rationabiliter reuocare. Sancimus etiam ut non sit fas patriarche siue priori aliquem de uobis sine consilio et assensu capituli uel sanioris partis eiusdem ad aliquam obedientiam cismarinam dirigere seu ab officio suo suspendere et a consortio canonicorum remouere, nisi ob manifestam culpam suam, que publica fuerit, aut unde confessus siue conuictus existat; preterea  confratribus uestris, nisi excommunicati aut nominatim fuerint interdicti, corpus Domini et ecclesiastica sepultura non negetur. Ad hec supradictis adiungimus ut patriarcha nil de rebus ecclesie uestre, quod sibi de iure non competit a canonicis uel confratribus per obedientiam exigere audeat. Sane noualium uestrorum, que propriis manibus aut sumptibus colitis, siue de nutrimentis animalium uestrorum decimas a uobis nullus presumat exigere. Porro medietatem possessionum, que inter uos communes sunt, ut in Anglia, in Dacia, in Alemannia, Polonia, Rutenia, Auagia, Hungaria, Constantinopolim et in omnibus finibus eius, in quibus medietatem expensarum facere debetis, uobis confirmamus.

 Decernimus ergo ut nulli hominum liceat prefatam ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed illibata omnia et integra conseruentur eorum, pro quorum gubernatione et sustentatione concessa sunt, usibus commodis profutura, salua sedis apostolice auctoritate et Ierosolymitani patriarche canonica iustitia et reuerentia. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi presumptionem suam digna satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat,  et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

    Ego Celestinus, catholice Ecclesie episcopus.
    Ego Albinus, Albanensis episcopus.
    Ego Octauianus, Ostiensis et uelletrensis episcopus.
    Ego Petrus, Portuensis et Sancte Rufine episcopus.
    Ego Pandulfus, basilice XII Apostolorum presbyter  et cardinalis.
    Ego Melior Sanctorum Ioannis et Pauli presbyter cardinalis tituli Pammachii.
    Ego Iordanus, Sancte Pudentiane tituli Pastoris presbyter cardinalis.
    Ego Ioannes, tituli Sancti Clementis cardinalis, uiterbinus et Tuscanus episcopus.
    Ego Hugo presbyter cardinalis Sancti Martini tituli Equitii.
    Ego Cintius, tituli Sancti Laurentii in Lucina presbyter cardinalis.
    Ego Sofredus, tituli Sancte Praxedis presbyter cardinalis.
    Ego Fidantius, tituli Sancti Marcelli presbyter  cardinalis.
    Ego Gratianus, Sanctorum Cosme et Damiani diaconus cardinalis.
    Ego Girardus, Sancti Adriani diaconus cardinalis.
    Ego Gregorius, Sancte Marie in Porticu diaconus cardinalis.
    Ego Gregorius, Sancti Georgii ad uelum aureum diaconus cardinalis.
    Ego Lotarius, Sanctorum Sergii et Bacchi diaconus cardinalis.
    Ego Gregorius, Sancti Angeli diaconus cardinalis.
    Ego Bobo, Sancti Theodori diaconus cardinalis.


Data Laterani, per manum Centii, Sancte Lucie  in Orthea diaconi cardinalis, domini pape camerarii, Idus Februarias, inductione XIu, Incarnationis Dominice anno 1195, pontificatus uero domini Celestini pape III anno quinto.



CCXLuI. Permutationem »possessionis Bocharn« a preposito et capitulo ecclesie Augiensis factam cum C[onrado] episcopo et canonicis Ratisponensibus, confirmat. 
[Mon. Boica, I, 223.]

CeLESTINUS episcopus, seruus seruorum Dei, dilectis filiis preposito et capitulo Augensis Ecclesie salutem et apostolicam benedictionem.

Iustis petentium desideriis dignum est nos facilem prebere consensum, et uota que a rationis tramite  non discordant effectu prosequente complere. Eapropter, dilecti in Domino filii, uestris iustis postulationibus grato concurrentes assensu permutationem possessionis Bocharn, quam cum uenerabili fratre nostro C. episcopo et dilectis filiis canonicis Ratisponensibus contraxistis, sicut rationabiliter et sine qualibet prauitate facta est, et ex utraque parte recepta, et eiusdem episcopi authentico continetur, uobis et per uos ecclesie uestre auctoritate apostolica confirmamus, et presentis scripti patrocinio communimus.

Nulli ergo omnino hominum liceat hanc paginam nostre confirmationis infringere, et ei ausu temerario contraire. Si quis autem hoc attentare presumpserit,  indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, Xu Kalendas Martii, pontificatus nostri anno quinto.



CCXLuI bis. Ad clerum, magnates et plebem Cypriensem.---Significat se, petente Amalrico rege, Laodicensem archidiaconum, et Alanum Cypri cancellarium delegasse ut in hac insula, hucusque schismatica, quidquid ad dotes Ecclesie conferendas spectaret, nonobstante appellationis obstaculo, ordinarent. 
[DE MAS-LATRIE, Histoire de l'île de Chypre. Paris, 1854, in-8o, Ire partie. Documents, p. 599, ex chartulario Sancte Sophie uenete, charta n. 2.]


CELESTINUS, episcopus, seruus seruorum Dei, dilectis filiis, clero, magnatibus et populo Cypri, salutem et apostolicam benedictionem.

Fundauit Deus in unitate fidei supra petram ecclesie firmamentum, cuius a sui nascentis exordio, collata beato Petro eiusque uicariis potestate, Romane sedi primatium contulit, et indulsit tocius magisterii principatum; ex qua si quidem per partes orbis plurimas et diuersas in unius doctrine spiritu ecclesie, uelut a matre filie procreate ab eiusdem uberibus in edificacionem fidelium lac nutriantur, necessaria suggerere documenta, ut inde omnes  suscipiant regulas magisterii ubi totius ecclesie Christus posuit principatum, ut, que uniuscuiusque sacerdotalis dignitatis mater esse dinoscitur, sit etiam ellactandis filiis magistra ecclesiastice rationis; quia et Dei priuilegio possidetur et sanctorum Patrum sanctionibus euidentius declaratur ab unitate fidei prorsus exorbitare probantur qui secus aliquando sentientes, diuinis obuiare institutionibus moliuntur, uendicantes sibi magisterium non a Deo, aurientes scientiam non a fonte, ac proprie uoluntatis uestigia prosecuti in oberrare deuiis periculose nituntur.

Sane, quia, sicut ex tenore litterarum dilecti filii nobilis uiri A. domini Cipri, perpendimus euidenter, ipse Dei scientiam, eius inspiratione dumtaxat, in  singularitate fidei possidet, et Romanam ecclesiam, capud et magistram ecclesiarum omnium recognoscens, Cipri insulam, cuius dominium diuina potius credimus quam humana ei potestate collatum, a suis tandem erroribus suo diligenti studio reuocatam a beluato fermentatorum scismate ad unitatem ortodoxe matris ecclesie reducere studio se contendit, sicut per dilectum filium magistrum B. archidiaconum Laodicensem, nuntium suum, uirum utique prouidum et discretum, nobis est manifestius intimatum; omnipotenti Deo grates referimus copiosas, et sue deuotionis feruorem plurimum in Domino comendamus. Certa utique nobis est de sua probitate fiducia, cum illud inter alia summamus interius argumentum quod, recolende memorie, Ierosolimitanus  quondam rex frater suus  , se pro ecclesia murum defensionis opposuit, et suam in pluribus expertus est constantiam probitatis. Ceterum, auditis deuotionis et sincere fidei suc petitionibus, apostolatui nostro affectuose porrectis, cum grato ascensu uotum suum ac desiderium promouere uollentes, dicto magistro B. et dilecto filio A [lano  ] cancellario Cipri, uices nostras in hac parte duximus committendas, ut quicquid exinde, tam super decimis quam dotibus ecclesie conferrendis, digne cum Deo uiderint statuendum nostra authoritate fieri, sine appellationis obstaculo, non differant ordinare, quod ratum nos faciemus et firmum inuiolabiliter obseruari. Ideoque uniuersitati uestre per  apostolica scripta precipiendo mandamus quatenus ipsis, ut super huiusmodi liberum possint et optatum in Domino habere processum, diligentem operam, fauorem, consilium et auxilium, appellatione seposita, exhibere et conferre curetis.

Datum Laterani, X Kal. Martii, pontificatus nostri anno quinto.



CCXLuII. Ecclesiam S. Albani Basileensem tuendam suscipit, et eius bona iuraque confirmat. 
[SCHePFLIN, Als. dipl., I, 302.]

CeLESTINUS episcopus, seruus seruorum Dei, dilectis  filiis THEODERICO, preposito ecclesie Sancti Albani in territorio Basiliensi constructe, eiusque fratribus tam presentibus quam futuris, regularem uitam professis in perpetuum.

Quoties a nobis petitur quod religioni et honestati conuenire dignoscitur, animo nos decet libenti concedere et iusta petentium desideriis apostolicum patrocinium impertiri. Eapropter, dilecti in Domino filii, uestris iustis postulationibus clementer annuimus, et prefatam ecclesiam Sancti Albani in qua diuino estis mancipati obsequio, sub beati Petri et nostra protectione suscipimus, et presentis scripti priuilegio communimus; in primis siquidem statuentes, ut ordo monasticus, qui secundum Deum et beati Benedicti Regulam in eadem ecclesia institutus  esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, Deo propitio, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Locum ipsum, in quo prefata ecclesia sita est, cum omnibus pertinentiis suis. In ciuitate ipsa Basiliensi ecclesias Sancti Albani et Sancti Martini, sicut fluuius Birsicus determinat; ecclesiam Bussissenheim cum appendiciis suis et omni iure suo. Ius  quod habetis in ecclesia de uilla que dicitur Kemps, et medietatem uille cum suis appendiciis. Ecclesiam de Hegendorf in uilla que dicitur Inferior Basilea; ecclesiam et uillam de Appenwilre cum earum pertinentiis; Lerrach cum ecclesia et omnibus suis appendiciis, tam in uineis quam in agris, pratis et siluis; ecclesiam de Howingen cum suis appendiciis; ecclesiam de Candro cum suis appendiciis; ecclesiam de Aenschossingen cum suis appendiciis; siluam que sita est iuxta Sanctum Albanum; molendina in ripa Birse cum pratis adiacentibus; tres partes decimarum in uilla que dicitur Huningen, ita tamen quod sacerdos eiusdem uille et Sancti Martini debet recipere quartam partem. Rinwilr, Leidinchouen, Habenchesheim, Guzwilre,  Sierentze; in uilla que dicitur Westhalda curtem unam cum uineis; Ufheim, Marswilre, Ramspach, Michelenbach, Oberwilr, Bratello, Gelterchingen, Durmin, Hollnstein, Metten, Bladolsheim, Biningen, Magstat, Utingen cum omnibus suis appendiciis. Possessiones et bona illa que bone memorie Burkardus Basiliensis episcopus ecclesie uestre concessit et scripti sui munimine confirmauit, uobis nichilominus presentis priuilegii pagina confirmamus. Liceat quoque uobis clericos uel laicos, liberos et absolutos e seculo fugientes ad conuersionem recipere et eos absque contradictione aliqua retinere. Prohibemus insuper, ut nulli fratrum uestrorum post factam in monasterio uestro professionem fas sit absque prepositi sui licentia, nisi arctioris religionis  obtentu, de eodem loco discedere; discedentem uero absque communium litterarum cautione nullus audeat retinere. Ad hec auctoritate apostolica districtius inhibemus, ne quis in uos uel ecclesias uestras excommunicationis uel interdicti sententiam, absque manifesta et rationabili causa promulgare, seu uos nouis et indebitis exactionibus fatigare presumat. Cum autem generale interdictum terre fuerit, licitum uobis sit, clausis ianuis, exclusis excommunicatis et interdictis, non pulsatis campanis, submissa uoce diuina officia celebrare. Sepulturam preterea eiusdem loci liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat;  salua tamen iustitia illarum ecclesiarum a quibus mortuorum corpora assumuntur. Preterea libertates et immunitates nec non antiquas et rationabiles consuetudines uobis et ecclesie uestre concessas, et hactenus approbatas, uobis auctoritate apostolica confirmamus.

Decernimus ergo, ut nulli omnino hominum liceat prefatam ecclesiam uestram temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate et diecesani episcopi canonica iustitia, et Cluniacensis monasterii debita reuerentia. Si qua  igitur in futurum, etc.

Datum Laterani, per manum Centii Sancte Lucie in Orthea diaconi cardinalis, domini pape camerarii, IX Kalendas Martii, indictione IX, Incarnationis Dominice anno 1195, pontificatus uero domini Celestini pape III anno quinto.



CCXLuIII. Monasterii S. Petri Aldenburgensis protectionem suscipit bonaque ac priuilegia confirmat. 
[Chronicon monasterii Aldenburgensis, ed. uan de Putte, p. 106.]

CeLESTINUS episcopus, seruus seruorum Dei, dilectis  filiis HERMANNO abbati Sancti Petri Aldenborgensis eiusque fratribus tam presentibus quam futuris, regularem uitam professis in perpetuum.

Effectum iusta postulantibus indulgere et uigor equitatis et ordo exigit rationis, presertim quando petentium uoluntates et pietas adiuuat et ueritas non relinquit. Eapropter, dilecti in Domino filii, uestris iustis postulationibus clementer annuimus et prefatum monasterium in quo diuino mancipati estis obsequio, sub beati Petri et nostra protectione suscipimus et presentis scripti priuilegio communimus; in primis siquidem statuentes ut ordo monasticus, qui secundum Deum et beati Benedicti Regulam in eodem monasterio institutus esse dignoscitur, perpetuis ibidem temporibus inuiolabiliter obseruetur.  Preterea quascunque possessiones, quecunque bona idem monasterium, impresentiarum iuste et canonice possidet, aut in futurum, concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Locum ipsum in quo prefatum monasterium situm est cum omnibus pertinentiis suis; tertiam partem decime totius parochie de Aldenborgh, tertiam partem preterea decime et oblationes omnes et quecunque de altari Sancte Marie proueniunt, exceptis beneficiis que ad presbyteratum pertinent, que omnia sub annuo censu octo librarum  et undecim solidorum, quos annuatim debetis persoluere, quemadmodum in priuilegiis Tornacensis Ecclesie continetur, uobis auctoritate apostolica confirmamus; decimam de Eer[.....]ghem, terram quam habetis apud Aldenborgh. Sane noualium uestrorum que propriis manibus aut sumptibus colitis, siue de nutrimentis animalium uestrorum, nullus a uobis decimas exigere, uel extorquere presumat. Liceat quoque uobis clericos uel laicos, liberos uel absolutos e seculo fugientes ad curationem recipere et eos absque contradictione aliqua retinere. Prohibemus insuper ut nulli fratrum uestrorum post factam in monasterio uestro professionem fas sit absque abbatis sui licentia, nisi arctioris religionis obtentu, ab eodem loco discedere; discedentem  uero absque communi fratrum cautione nullus audeat retinere. Nihilominus etiam arctius inhibemus ne episcopo, archidiacono, uel eorum ministerialibus, canonicis seu clericis aliis, pro confirmatione, inthronizatione, uel benedictione abbatis cappam sericam aut quidquid aliud facultas uel licentia pateat a nobis obtentu cuiuslibet consuetudinis exigendi, si uero pro iis a uobis quidquid exegerint, cum detestabile sit et obuium rationi, libere uobis liceant eis quod postulauerint denegari. Interdicta si terra fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce, diuina officia celebrare. Sepulturam preterea eiusdem loci liberam  esse decernimus, et eorum deuotioni et extreme uoluntati, qui se illic sepeliri deliberauerunt, nisi forte excommunicati uel interdicti fuerint, nullus obsistat, salua tamen iustitia illarum ecclesiarum a quibus mortuorum corpora assumuntur. Obeunte uero te, nunc eiusdem loci abbate, uel tuorum quolibet successorum, nullus ibi subreptionis qualibet astutia seu uiolentia preponatur nisi quem fratres communi consensu uel fratrum pars consilii sanioris secundum Dei timorem et beati Benedicti Regulam, prouiderint eligendum.

Decernimus ergo ut nulli omnino homini liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra  conseruentur eorum, pro quorum gubernatione aut sustentatione concessa sunt, usibus omnimodis profutura, salua sedis apostolice auctoritate et diecesani episcopi canonica iustitia. Si qua igitur in futurum ecclesiastica secularisue persona, hanc nostre constitutionis paginam sciens, contra eam uenire tentauerit, secundo tertioue commonita, nisi reatum suum congrua satisfactione correxerit, pietatis honorisque sui careat dignitate, reamque se diuino iudicio existere de perpetrata iniquitate agnoscat et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine diuine ultioni subiaceat. Cunctis autem eidem loco sua iura seruantibus sit pax Domini nostri Iesu Christi quatenus et hic fructum  bone actionis percipiant et apud districtum iudicem premia eterne pacis inueniant. Amen.

Datum Rome, apud S. Petrum, per manum Centii Sancte Lucie in Orthea diaconi cardinalis, domni pape camerarii, u Kal. Martii, indictione XIu, Incarnationis Dominice anno 1195, pontificatus uero domini Celestini pape III anno quinto.



CCXLIX. Parthenonis S. Marie Kluaynardensis protectionem suscipit, bonaque ac priuilegia confirmat. 
[Monastic. Angl., II, 1043.]

CeLESTINUS episcopus, seruus seruorum Dei, dilectis in Christo filiabus AGNETI abbatisse monasterii  S. Marie de Kluaynard, eiusdem sororibus tam presentibus quam futuris religiosam uitam professis, in perpetuum.

Prudentibus uirginibus que sub habitu religionis, accensis lampadibus per opera sanctitatis, iugiter se preparant ire obuiam sponso, sedes apostolica debet presidium impertire, ne forte cuiuslibet temeritatis incursus aut eas a proposito reuocet, aut robur, quod absit! sacre religionis infringat. Eapropter, dilecte in Christo filie, uestris iustis postulationibus clementer annuimus, et prefatum monasterium de Kluaynard, in quo diuino estis obsequio mancipate, sub beati Petri et nostra protectione suscipimus, et presentis scripti priuilegio communimus, in primis siquidem statuentes ut  ordo canonicus, qui secundum Domini et beati Augustini Regulam atque institutionem Frensium fratrum in eodem monasterio institutus esse dignoscitur, perpetuis ibidem temporibus immutabiliter obseruetur. Preterea quascunque possessiones, quecunque bona idem monasterium impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis et eis que uobis successerint, et illibata permaneant. In quibus hec propriis duximus exprimenda uocabulis:

Locum ipsum in quo prefatum monasterium situm est, cum omnibus pertinentiis suis; Lesnabenny,  Grhlem, Balinchuleman, Rosinbardan, cum earum pertinentiis; ecclesiam Sancte Marie de Luscha, cum decem aggeribus de eleemosyna Ioannis Dublinensis archiepiscopi in adiacenti campo; Cuodmua, Arrd, Grenog, Lesamulin, Kellathlechty cum earum pertinentiis; ecclesiam Sancte Marie de Dublinia cum uillis Balinsgellan, Kelmactalmanais, Kelbrigi, Glenduah cum earum pertinentiis; ecclesiam Sancte Marie de Damliay cum uilla Balimleochid cum suis pertinentiis; ecclesiam Sancte Marie de Thermunkechin cum uilla Achadersamid, cum suis pertinentiis; ecclesiam Sancte Marie de Scrin cum adiacenti campo Dumdonnuill, cum pertinentiis suis; ecclesiam S. Odra cum ipsa uilla et omnibus suis pertinentiis; ecclesiam Sancte  Brigidie de Athrim, cum pertinentiis suis; ecclesiam Sancte Marie de Kenenus, cum mansione sua in eadem ciuitate et uilla Disnerthicechan; ecclesiam Sancte Marie de Fauor cum uilla Kellarthalgach cum pertinentiis suis; ecclesiam Sancte Marie de Durmaig, cum suis possessionibus; ecclesiam Sancte Marie de Kluaynmacnois ad Orientem, cum uilla de Kellogainechan cum suis pertinentiis; ecclesiam Sancte Marie ad Occidentem cum uilla Drumalgach cum suis pertinentiis; ecclesiam Sancte Marie de Euachdun, cum uilla Kelgel cum suis pertinentiis.

Sane noualium uestrorum que propriis manibus aut sumptibus colitis, siue de nutrimentis animalium uestrorum nullus a uobis decimas exigere uel  extorquere presumat. Liceat quoque uobis personas liberas et absolutas, a seculo fugientes ad conuersionem recipere, et eas absque contradictione aliqua retinere. Prohibemus insuper ut nulli sororum uestrarum, post factam in loco uestro professionem, fas sit, absque abbatisse sue licentia, de eodem loco, nisi arctioris religionis obtentu, discedere; discedentem uero, absque communium litterarum cautione nullus audeat retinere. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce diuina officia celebrare. Inhibemus etiam ne ullus archiepiscopus, episcopus, uel alia quelibet persona,  nisi a uobis fuerit requisitus, in uestro monasterio conuentus publicos conuocare, causas seu alia negotia pertractare presumat, nisi a Romano pontifice uel eius legato super hoc mandatum receperit. Nouas etiam et indebitas exactiones ab archiepiscopis, episcopis, archidiaconis seu decanis, aliisque omnibus ecclesiasticis secularibusque personis uobis omnino fieri prohibemus.

Ad hec etiam duximus inhibendum, ne ulli archiepiscopo, uel episcopo seu alie persone a uobis pro decimis uestris, iniuste aliud petere, et recipere liceat quam fuerit a predecessoribus eorum usque ad hec tempora requisitum. Decimas et possessiones ad ius ecclesiarum uestrarum spectantes, que a laicis detinentur, redimendi et legitime  liberandi de manibus eorum, et ad ecclesias ad quas pertinent reuocandi, libera sit uobis de auctoritate nostra facultas. Eas etiam decimas quas monasterium uestrum a quadraginta annis inconcusse possedit, et impresentiarum rationabiliter possidet, uobis, et per uos eidem monasterio nichilominus confirmamus. Libertates preterea et munitiones uestras antiquas, et rationabiles consuetudines monasterio uestro concessas, hactenus obseruatas, et eas futuris temporibus illibatas manere sancimus. Sepulturam quoque ipsius loci liberam esse decernimus, ut eorum deuotioni et extreme uoluntati qui se illic sepeliri deliberauerint, nisi forte excommunicati uel interdicti sint, nullus obsistat; salua tamen iustitia illarum ecclesiarum  a quibus mortuorum corpora assumuntur.

Obeunte uero te, nunc eiusdem loci abbatissa, uel earum qualibet, que ubi successerint, nulla ibi qualibet subreptionis astuitia seu uiolentia preponatur, nisi quam sorores communi consensu, uel sororum pars consilii sanioris, secundum Dei timorem et beati Augustini Regulam prouiderint eligendam. Paci quoque ac tranquillitati uestre paterna imposterum sollicitudine prouidere uolentes, auctoritate apostolica prohibemus ut infra clausuras locorum uestrorum nullus rapinam seu furtum committere, sanguinem fundere, hominem temere capere, uel interficere, seu uiolentiam audeat exercere.

Decernimus ergo, etc.

Datum Laterani, etc., Iu Kalendas Martii, indictione  Iu, Incarnationis Dominice anno 1195, pontificatus uero domini Celestini pape III anno quinto.



CCL. Ad magistrum et fratres militie Templi.---De decimis. 
[ROSIÈRE, Cartul. du Saint-Sépulcre, 273.]

CeLESTINUS episcopus, seruus seruorum Dei, dilectis filiis magistro et militie fratribus Templi salutem et apostolicam benedictionem.

Conquesti sunt apostolatui nostro dilecti filii prior et canonici Dominici Sepulcri quod conuentionem inter uos et ipsos super decimis, quas in locis  ad eos uel eorum ecclesiam pertinentibus possidetis, uel estis imposterum possessuri, factam et in scriptis redactam contra iuris ordinem presumitis in irritum reuocare. Cum enim inter uos conuenisset ut medietatem omnium decimarum de locis predictis annuatim tam eis quam eorum successoribus sine contradictione qualibet fideliter redderitis, uos promissionem non seruantes eamdem debitam de iam dictis decimis diminuere portionem nullatenus formidatis. Quapropter uniuersitati uestre per apostolica scripta mandamus et in obedientie uirtute precipimus quatenus, sicut uobis priuilegia uestra uultis a nobis integra et illibata seruari, ita, sicut tenemini eisdem, inuiolabiliter obseruetis,  ne ad quos querela super hoc ueniens iterata nos debeat contra uos merito prouocare.

Data Laterani, Iu Kalendas Martii, pontificatus nostri anno quinto.



CCLI. Comitem Tolosanum hortatur, ut damna monasterio S. Aegidii illata resarciat; alioquin eum ostendit a Bituricensi, Narbonensi, Arelatensi et Aquensi archiepiscopis excommunicatum iri. 
[Hist. de Languedoc, III, Pr., p. 181.]

CeLESTINUS episcopus, seruus seruorum Dei, dilecto filio nobili uiro comiti Tolosano, salutem, etc.

Cum recolende memorie patrem tuum, olim minori fungentes officio, sincere dilexerimus caritatis  affectu, postquam nos, licet immeritos, in sede apostolica uoluntati diuine placuit collocare, illius antique dilectionis nequaquam immemores, ad personam tuam eiusdem caritatis insignia transfundere disposuimus, nisi actus tui uoluntatis nostre propositum retardarent. uerum ea de tuis ad nos actionibus referuntur, per que animus noster ab ipsius dilectionis ardore, quanquam inuitus, cogitur reuocari, nec potest ille uerus amor et integer suum erga te conseruare uigorem, nisi forte de temerariis excessibus, quibus iam tibi, sicut audiuimus, precipitium preparasti, debita fuerit satisfactio subsecuta. Audiuimus siquidem, et non modicum dolorem concepimus, audientes quod ad ecclesiarum et religiosorum locorum iustitiam nullum habens  diuine pietatis consideratione respectum, ecclesiam de Asperano et edificia que ibi erant, omniaque ad eamdem ecclesiam pertinentia, in quibus edificiis dilectus filius noster abbas Sancti Aegidii plusquam LX, millia solidor. se asserit expendisse, et ecclesiam de Scieura hostiliter destruxisse, messes earum de Cassanicis, de Stagello, pro tua diripiens uoluntate, ecclesiam quoque Sancti Genesii uiolenter bonis omnibus spoliasti; domo etiam Sancti Amantii bonis omnibus destituta, quoddam etiam molendinum, et messes eiusdem domus per uiolentiam occupasti, et in anime tue perniciem detinere illicite presumpsisti, nec in iis tuus fuit furor auersus; sed ut magis tue malitie peruersus notaretur, in suggilationem monasterii Sancti Aegidii,  quod ad nos nullo pertinet mediante, quoddam etiam castrum in eiusdem allodio construere temere presumpsisti; in quo nimirum excessu, preter alias iniurias, que ipsi cenobio per te contra iuramentum tuum, sicut in instrumento bulla tua munito euidenter apparet, irrogata dicuntur, abbas et conuentus eiusdem loci graue admodum et damnosum requiruntur preiudicium sustinere. Quia igitur eo modo illud amplectimur, ut iacturam ipsius, tanquam nobis illatam, nos ipsi grauiter patiamur, nobilitati tue per apostolica scripta mandamus, et sub anathematis interminatione districte precipimus, quatenus predictum castrum dirui facias sine mora; super aliis iniuriis et damnis prefato monasterio irrogatis, ita satisfacturus ad plenum, quod  nulla eisdem abbati et conuentui de te remaneat materia conquerendi, ipsumque monasterium in omni iure suo conserues indemne; alioquin noueris nos uenerabilibus fratribus nostris Bituricensi, Narbonensi, Arelatensi, et Aquensi archiepiscopis, et eorum suffraganeis districte precipiendo mandasse, ut te et omnes baiulos et fautores tuos, auctoritate nostra, omni contradictione, dilatione et appellatione cessante, uinculo excommunicationis innodent, et totam terram tuam subiiciant interdicto, et tandiu sententias ipsas singulis Dominicis diebus, publice, accensis candelis, pulsatis campanis non differant innouare, faciantque per uniuersas ecclesias suarum diecesum solemniter innouare, et in uniuersis aliis terris ad quas te uenire contigerit,  dum in eis presens fueris, diuina prohibeant officia celebrari, donec satisfactionem exhibueris super premissis omnibus competentem; sciturus pro certo, quod si in incepta malitia duxeris persistendum, nos a iuramento fidelitatis, quo tibi tenentur astricti, uniuersos tuos homines absoluimus.

Datum Rome apud S. Petrum, Kalendas Martii, pontificatus nostri anno quinto.



CCLII. Priuilegium pro monasterio S. Laurentii Wedinghusensi. 
[HUGO, Annales Premonst., t. I, Probat., p. 117.]

CeLESTINUS episcopus, seruus seruorum Dei, dilectis  filiis CHRISTIANO abbati monasterii Sancti Laurentii in Wedinekusen, eiusque fratribus tam presentibus quam futuris, preclara uita professis in perpetuum.

Religiosam uitam eligentibus apostolicum conuenit adesse presidium, ne forte cuiuslibet temeritatis incursus, aut eos a proposito reuocet, aut robur, quod absit! religionis infringat. Eapropter, dilecti in Domino filii, uestris iustis postulationibus clementer annuimus, et prefatum monasterium Sancti Laurentii iu Wedinckhusen, in quo diuino mancipati estis obsequio, sub beati Petri et nostra protectione suscipimus, et presentis scripti priuilegio communimus; in primis siquidem statuentes, ut ordo canonicus qui secundum Deum et  beati Augustini Regulam atque institutionem Premonstratensium fratrum in eodem loco institutus dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona, idem monasterium impresentiarum iuste possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Locum ipsum in quo prefatum monasterium situm est, cum omnibus pertinentiis; curiam in Marselde quod Henricus comes de Arnesbery, qui monasterium uestrum pia consideratione inductus  fundauit, concedentibus Henrico et Godefrido filiis suis, eidem monasterio tradidit perpetuo possidendum, cum omnibus pertinentiis suis; curiam que dicitur Euenho, montem qui dicitur Echols, et montem qui dicitur Cetus, mansum unum Weltere, mansum unum Eenole, mansum unum Buren, mansum unum Hagenen, mansum unum Holthausen, Grinele, Hagenbole, Mollensclea, Wige, decimam Wanden quam habetis ex dono Euerhardi de Arthei, et fratris eius Ionathe, Eoolbem in Wirte quam supradicti fratres Henricus et Godefridus monasterio uestro cum omnibus pertinentiis suis, deliberatione prouida, concesserunt; ius quod habetur in monasterio monialium Rumbecke. Sane noualium uestrorum que propriis manibus aut sumptibus  colitis, de hortis et uirgultis, et piscationibus uestris, de nutrimentis animalium uestrorum, nullus a uobis decimas exigere, uel extorquere presumat. Liceat quoque uobis clericos uel laicos habere, et absolutos e seculo fugientes ad monasterium recipere, et eos absque contradictione aliqua retinere. Prohibemus insuper ut nulli fratrum uestrorum post factam in monasteriis uestris professionem, fas sit absque abbatis sui licentia, de eodem loco discedere: discedentem uero absque communi litterarum uestrarum cautione nullus audeat retinere. Ad hec inhibemus nemini episcopo uel alii plus a uobis pro uestris decimis petere, aut recipere liceat quam fuerit a predecessoribus concessum et usque ad hec tempora requisitum. Cum autem generale interdictum  terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce, diuina officia celebrare; chrisma uero, oleum sacrum, consecrationes altarium seu basilicarum, ordinationes clericorum qui ad sacrum ordinem fuerint promouendi, a diecesano suscipietis episcopo, siquidem catholicus fuerit, et communionem sancte Romane sedis habuerit, et nisi uobis uoluerit sine prauitate quadam exhibere; alioquin liceat uobis quemcunque uolueritis catholicum adire antistitem, gratiam et communionem sedis apostolice habentem, qui nostra fretus auctoritate, uobis quod postulatis impendat. Prohibemus insuper ut infra fines parochie  uestre nullus sine assensu diecesani episcopi et uestro capellam uel oratorium de nouo construere audeat, saluis priuilegiis Romanorum pontificum. Ad hec nouas et indebitas exactiones ab archiepiscopis, archidiaconis, decanis, aliisque omnibus ecclesiasticis secularibusue personis omnino fieri prohibemus. Sepulturam quoque ipsius loci liberam esse decernimus ut eorum deuotioni et extreme uoluntati qui se illic sepeliri deliberauerint, nisi forte excommunicati, uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. Decimas preterea et possessiones et ius ecclesiarum uestrarum spectantes que a laicis detinentur, redimendi et legitime liberandi de manibus eorum et  ad ecclesias ad quas pertinent, reuocandi, libera sit uobis de nostra auctoritate facultas. Paci quoque et tranquillitati uestre paterna in posterum sollicitudine prouidere uolentes, auctoritate apostolica confirmamus ut infra clausuras locorum uel grangiarum uestrarum, nullus rapinam uel furtum facere, ignem apponere, sanguinem fundere, hominem temere capere uel interficere, seu uiolentiam audeat exercere. Preterea omnes libertates et immunitates a predecessoribus nostris Romanis pontificibus ordini uestro concessas, nec non et libertates et exemptiones secularium exactionum a regibus et principibus et fidelibus rationabiliter indultas, auctoritate apostolica confirmamus, et presentis scripti priuilegio communimus.

 Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum, pro quorum gubernatione ac sustentatione concessa sunt, usibus et commodis profutura, salua sedis apostolice auctoritate, et diecesani episcopi canonica iustitia Si qua igitur in futurum ecclesiastica secularisue persona, hanc nostre confirmationis paginam sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore  et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus, sit pax Domini nostri Iesu Christi, qui et hic fructum bone actionis percipiant, et apud districtum iudicem premia eterne pacis inueniant. Amen, amen.

    Ego Celestinus, catholice Ecclesie episcopus.
    Ego Ottomanus, Ostiensis et uelletrensis episcopus.
    Ego Petrus, Portuensis et Sancte Rufine episcopus.
    Ego Petrus, tit. Sancte Cecilie presbyter card.
    Ego Ioannes, Sancte Pudentiane tit. Pastor  presb. cardinalis.
    Ego Ioannes, ecclesie Sancti Clementis cardinalis uiterbiensis et Tusculanus episcopus.
    Ego Hugo, presb. cardinalis tit. Equitii.
    Ego Ioannes, tit. Sancti Stephani in Celio monte presb. card.
    Ego Cintius, tit. Sancti Laurentii in Lucina presb. card.
    Ego Loffricius, tit. Sancte Pradexis presb. card
    Ego Bernardus, Sancti Petri presb. card. tit. Eudoxie.
    Ego Gratianus, SS. Cosme et Damiani diac. card.
    Ego Gerardus, Sancti Adriani diac. card.
    Ego Gregorius, Sancte Marie in Porticu diac. card.
     Ego Gregorius, Sancti Georgii ad uelum aureum diac. card.
    Ego Lotharius SS. Sergii et Bacchi diac. card.
    Ego Nicolaus, Sancte Marie in Cosmedin diac. card.
    Ego Bobo, Sancti Theodori diac. card


Datum Laterani per manum Centii, Sanct. Lucie in Orthea diac. cardinalis domini pape camerarii, Non. Martii, indictione XIu, Incarnationis Dominice 1196, pontificatus nostri domini Celestini pape III anno quinto.



CCLIII. Ad capitulum Nidrosiense.---Prohibet ne quis laicus in diecesi Nidrosiensi iurisdictionem ecclesiasticam exerceat. 
[THORKELIN, Diplom. Arna-Magn., II, 17.]


CeLESTINUS episcopus, seruus seruorum Dei, dilectis filiis Nidrosiensi capitulo, salutem et apostolicam benedictionem.

Cum ecclesiastice dignitates et spiritualis iurisdictio a laicorum personis debeant esse aliene, mirari non sufficimus, quod post canonicas institutiones felicis recordationis Adriani pape predecessoris nostri, quibus tres archidiaconatus in Ecclesia uestra distinxit, et decanum duxit unicum ordinandum, per laicos iurisdictiones conqueremini, ecclesiasticas exerceri, et eis in spiritualibus indebitam potestatem concedi. uolentes igitur tam detestabile uitium a Nidroniensi Ecclesia remouere,  auctoritate presentium distinctius inhibemus, ne aliquis laicus in diecesi uestra ecclesiasticam iurisdictionem exerceat, uel causas audiat aut definiat, que iudicio exigunt ecclesiastico terminari.

Nulli ergo omnino hominum liceat hanc paginam nostre inhibitionis et constitutionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, XuI Kalendas Aprilis, pontificatus nostri anno quinto.



CCLIu. Monasterii S. Mauritii Agaunensis possessiones et priuilegia confirmat. 
[uide GUICHENON, Bibl. Sebus., p. 262.]





CCLu. Willelmo abbati S. Mauritii Agaunensis usum mitre et annuli tribuit. 
[Gallia Christ., XII, 431, Prob.]

CeLESTINUS episcopus, seruus seruorum Dei, dilecto filio WILLELMO abbati S. Mauritii Agaunensis salutem et apostolicam benedictionem.

Cum monasterium S. Mauritii S. Romane Ecclesie subsit et sub tuitione S. Petri existat, dignum credimus et conueniens rationi ut per sedem apostolicam  specialis priuilegii prerogatiua letetur, ut et libertas cognoscatur ex munere, et dignitas pateat ex ornatu Eapropter, dilecte in Domino fili, deuotionem Ecclesie tue, quam circa Romanam Ecclesiam semper exhibuit, attendentes, considerantes etiam religionis constantiam, quam te multorum testimonio didicimus obtinere, tibi et successoribus tuis de benignitate apostolice sedis usum mitre et annuli duximus concedendum, quibus infra Ecclesiam tuam ad missarum solemnia in festiuis diebus utaris. Nulli ergo hominum liceat hanc paginam nostre concessionis infringere, uel ei ausu temerario contrauenire. Si quis autem hec presumpserit, iram Dei omnipotentis, et indignationem SS. Petri et Pauli apostolorum nouerit se incursurum.

 Datum Laterani, uIII Idus Aprilis, pontificatus nostri anno quinto.



CCLuI. Berardo, electo archiepiscopo Messanensi, »decimam integram fluminis Dionysii« asserit 
[PIRRI, Sicilia sacra, t. I, p. 400.]

Datum Laterani, Iu Idus Aprilis, pontificatus anno u.



CCLuII. Decernit ut Berardo archiepiscopo Messanensi, parochiam lustranti a, Grecis et Latinis abbatibus necessaria procurentur. 
[Ibid.]


Bernardus, quem Bernardum Lellus, Bertium uocat Bonfiglius, monachus S. Benedicti, Messanensis fuit antistes: ei facultatem fecit Celestinus papa III, dato diplomate Laterani, Idibus Aprilis, pont. anno u, sal. 1196, ut cum parochiam suam uisitaret, abbates Grecos et Latinos ad procurationem sibi debitam et consuetam compellere posset.



CCLuIII. Ad [Willelmum] Magalonensem episcopum 
[GARIEL, Series presulum, etc., t. II, p. 245.]

 CeLESTINUS episcopus, seruus seruorum Dei, uenerabili fratri Magalonensi episcopo, s. et ap. b.

Ad culmen licet immeriti summi pontificatus assumpti, iustas petitiones nos admittere conuenit singulorum et iura fratrum et cepiscoporum nostrorum specialius in Domino confouere, quia dum prelationi ecclesiarum honor debitus conseruatur illesus, uigor ecclesiasticus suscipit firmitatem et disciplina ecclesiastica nunquam potest deperire. Peruenit siquidem ad apostolatus nostri notitiam, quod cum plerumque in ecclesia tua, archidiaconatum et sacristiam uacare contingat illi quorum assensum teneris requirere dignitatibus conferendis nichil rationabile uel canonicum nominatis a te personis obiicientes, institutionem tuam malitiose  impedire nituntur, et ordinationi ipsi uoluntate ducti propria contradicunt. Nolentes igitur quod maleuola tergiuersatione quorumlibet in ecclesiis consuete dignitatis institutio prorogetur, fraternitati tue presenti pagina indulgemus. Quod si illi, quorum in predictarum dignitatum ordinatione teneris postulare assensum, aliquid rationabile uel canonicum contra personas a te nominatas non obiecerint, et requisiti legitime, non probauerint; liceat tibi, eorum contradictione uel appellatione penitus non obstante, personam idoneam ipsius ecclesie ad predictas dignitates uacantes infra tempus a Lateranensi concilio constitutum auctoritate apostolica ordinare.

Decernimus ergo ut nulli hominum liceat hanc  paginam nostre concessionis infringere, uel ei ausu temerario contraire. Si quis hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, X Kal. Maii, pontificatus nostri anno sexto.



CCLIX. Ad [Willelmum] episcopum et capitulum Ecclesie Magalonensis. 
[Ibid., p. 247.]

CeLESTINUS episcopus, seruus seruorum Dei, uenerabili fratri episcopo Magalonensi et dilectis  filiis capitulo Magalonensi, s. et ap. b.

Ad hoc sumus, licet immeriti, ad apicem summi pontificatus assumpti, ut bonis digna meritorum premia in Domino largiamur, et malitiosis obuiemus, quantum possumus, actibus singulorum.

Quoniam igitur, sicut ueridica relatione recepimus, tam tu, frater episcope, quam bone memorie predecessor tuus, cum ad Romanam Ecclesiam ueniretis capti fuistis et rebus omnibus spoliati, et socii uestri ad redemptionem coacti, et nunc etiam superabundante in partibus uestris malitia plurimorum multi canonici et homines Magalonensis Ecclesie a parochianis et a uicinis uestris sepius capiuntur. uolentes uestris et ecclesie uestre, quantum possumus, indemnitatibus precauere,  auctoritate uobis presentium indulgemus, ut quicunque de diecesi uestra episcopum, canonicos uel homines Magalonensis Ecclesie ceperit, aut bona eorum abstulerit uiolenter, commonitus canonice reatum suum digna non curauerit emendatione corrigere, et uobis et ecclesie uestre satisfacere competenter, malefactor ipse extunc, sicut excommunicatus ab omnibus arctius euitetur, et terra eius et locus in quo idem malefactor commorabitur, et persona capta, uel res detinebuntur ablate, usque ad condignam satisfactionem, ecclesiastico subiiciatur interdicto.

Nulli ergo hominum liceat hanc paginam nostre concessionis infringere, uel ausu temerario contraire. Si quis hoc attentare presumpserit, indignationem  omnipotentis Dei, et beatorum Petri et Pauli apostolorum eius se nouerit incursurum.

Datum Laterani, X Kal. Maii, pontificatus nostri anno sexto.



CCLX. Priori et monachis S. Pancratii de Leues interdicit ne pensiones quasdam soluant, neue »ecclesias antequam uacent alicui promittant.« 
[RYMER, Federa, I, 93.]

CeLESTINUS episcopus, seruus seruorum Dei, dilectis filiis . . . . priori et monachis S. Pancratii de Leues, salutem et apostolicam benedictionem.

Que in preiudicium ecclesiarum, preter iuris ordinem, perperam attentantur, auctoritate sunt  apostolica corrigenda, et cum nobis immineat, ex iniuncte seruitutis officio, de singulis ecclesiis per uniuersum orbem diffusis paterna sollicitudine cogitare, ipsarum debemus utilitati consulere, et onera subleuare tenemur.

Accepimus siquidem quod ad instantiam quorumdam nobilium, quibus fauorem uestrum non poteratis de facili denegare, primas, secundas et tertias uacantes ecclesias quibusdam clericis promisistis, quibus interim certas soluistis pensiones, ex quarum solutione ecclesia uestra non modicum aggrauatur. Eapropter uestris postulationibus fauorem apostolicum impendentes, uos et ecclesiam uestram ab huiusmodi promissionibus, apostolice sedis auctoritate absoluimus, et ad talium pensionum  solutionem decernimus non teneri; districtius inhibentes ne ecclesias, antequam uacent, alicui promittere presumatis, uel de ipsis aliquem inuestire.

Nulli ergo omnino hominum liceat hanc paginam nostre absolutionis et inhibitionis infringere, uel ei ausu temerario contraire. Si quis autem hoc attentare presumpserit, indignationem Dei et beatorum Petri et Pauli apostolorum eius se nouerit incursurum.

Datum Laterani, u Kalendas Maii, pontificatus nostri anno sexto.



CCLXI. Pontem Litie cum capella capitulo Parmensi confirmat. 
[AFFO, Storia di Parma, III, 309.]


CeLESTINUS episcopus, seruus seruorum Dei, dilectis filiis GIRARDO archidiacono et capitulo Ecclesie Parmensis, salutem et apostolicam benedictionem.

Cum a nobis petitur, quod iustum et honestum est, tam rigor equitatis quam ordo exigit rationis ut id per sollicitudinem officii nostri ad debitum perducatur effectum. Eapropter, dilecti in Domino filii, uestris iustis postulationibus grato concurrentes assensu, Pontem Litie cum capella, sicut ea iuste et sine controuersia possidetis, deuotioni uestre auctoritate apostolica confirmamus,  et presentis scripti patrocinio communimus; statuentes, ut nulli omnino hominum liceat hanc paginam nostre confirmationis infringere, aut ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Rome, apud S. Petrum, III Kal. Maii, pontificatus nostri anno sexto.



CCLXII. Bulla pro parthenone Crisenonis. 
[Gall. Christ. XII, Instr., 140.]

 CeLESTINUS episcopus, seruus seruorum Dei, dilectis in Christo filiabus SARRAE abbatisse de Crisenone, eiusque sororibus tam presentibus quam futuris regularem uitam professis, in perpetuum.

Prudentibus uirginibus que sub habitu religionis accensis lampadibus per opera sanctitatis iugiter se preparant ire obuiam Sponso, sedes apostolica debet patrocinium impertiri, ne forte cuiuslibet temeritatis incursus au teas a proposito reuocet, aut robur, quod absit! sacre religionis eneruet. Eapropter, dilecte in Christo filie, uestris iustis postulationibus clementer annuimus, et prefatum locum de Crisenone, in quo diuino estis mancipate obsequio, felicis recordationis Eugenii pape predecessoris nostri uestigiis inherentes, sub B. Petri et nostra protectione  suscipimus, et presentis scripti priuilegio communimus. Statuentes ut quascunque possessiones, quecunque bona impresentiarum iuste et canonice possidetis, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino poteritis adipisci, firma uobis, uestrisque succedentibus, et illibata permaneant. In quibus hec propriis duximus exprimenda uocabulis:

Locum ipsum in quo cenobium uestrum situm est, cum omnibus pertinentiis suis; furnum de foro Antissiodori; furnum de S. Geruasio cum usuario de bosco de Bar; molendina de pratis; clausum uinearum; stagnum de Sanctoliuis, octoginta brunellos salis,  usuarium de bosco de Fretai. Apud Basernam duos modios bladi; in molendinis filii nobilis uiri Narioudi unum, et alium in reddentibus Galfridi; et tertiam partem allodii in bosco et plano, et aquis et omnibus costumis et consuetudinibus et duos modios uini in clauso Narioudi domini Baserne; et apud Baserne unum sextarium frumenti. Apud Chistri decem solidos censuales; apud ualan censum et bladum; apud monasterellum ecclesiam cum representatione sacerdotis, uiginti solidos et decem libras cere, et quinquaginta solidos de teloneo uille Liniaci, et dimidiam partem minutarum decimarum; in Campis decimam uini et bladi; apud Apoignis decem solidos censuales; ad Sanctum-Cirum decimam bladi et ceterorum; apud Malliacum-uillam medietatem minutarum  decimarum, et de Malliaco castello decimam de Roan. Iterum apud Antissiodorum duos furnos ad portam Feschel, et furnum de S. Eusebio, et uineas quamplures; molendina de Cren. Apud Rippam tria sextaria bladi, et quinque solidos censuales; apud Ners unum modium bladi in molendino de Montet; apud Ultenatum furnum; in campis de Mondefeis partem decime; apud Malliacum decem libras in uenditionibus; usuarium mortui nemoris in bosco de Arsiaco; apud Marriacum sufficientem usum terre, petre et nemorum ad opus molendinorum de Cren; apud Pratum-Gilberti grangiam cum territorio suo et censum cum costumis et consuetudinibus; ecclesiam de Luchiaco cum representatione sacerdotis; uillam de Lissi cum appendiciis  suis, et ecclesiam eiusdem uille cum representatione sacerdotis; grangiam de Charmei cum territorio suo; molendina de Arsiaco, et decimam bladi et uini, et duos solidos censuales, et quartam partem oblationum per tria festa, grangiam de uertennaco cum territorio suo, uineas et domos uarziaci cum appendiciis suis, grangiam de Chalmes cum territorio suo, apud Truciacum censum et costumas, apud Sementeron tertiam partem decime, et totam minutam decimam, medietatem decime de Chassi, censum apud Creuent et consuetudines, apud Iussi censum, ad Colunias censum et costumas, apud Castrum-Censorium annualia prebendarum canonicorum, apud Nuiliacum in Campania medietatem in decimis, apud Lisigni decem solidos censuales,  apud Fonroone medietatem furni, ius quod habetis in monasterio de Firmitate uobis nichilominus confirmantes. Sepulturam preterea eiusdem loci uestri liberam esse decernimus, ut eorum deuotioni et extreme uoluntati qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. Obeunte uero te, nunc eiusdem loci abbatissa, uel earum aliqua que tibi successerint, nulla ibi qualibet subreptionis astutia seu uiolentia preponatur, nisi quam sorores communi consensu, uel sororum pars consilii sanioris, secundum Dei timorem, et B. Benedicti Regulam prouiderint eligendam.

 Decernimus ergo ut nulli omnino hominum liceat prefatum cenobium uestrum temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur eorum, pro quorum gubernatione ac sustentatione concessa sunt usibus omnimodis profutura, salua sedis apostolice auctoritate, et diecesani episcopi canonica iustitia. Si qua igitur in futurum, etc.

Datum Rome, apud S. Petrum, per manum Cencii S. Lucie in Orchea diaconi cardinalis, domni pape camerarii, Kalendis Maii, indictione XIu, Incarnationis Dominice 1196, pontificatus uero domni Celestini III anno sexto.



CCLXIII. Huberto, archiepiscopo Cantuariensi mandat, copiam faciat monachis Torneiensibus ut in locum deiecti abbatis successorem substituant. 
[TWYSDEN, II. A. Scr., I, 696.]


CeLESTINUS episcopus, seruus seruorum Dei, HUBERTO Cantuariensi archiepiscopo.

Cum de agro Domini lolium messem triticeam oppressurum falce sit apostolica resecandum, fraternitati tue per apostolica scripta mandamus, quatenus abbate de Torneie, tam ab administratione quam ab officio abbatie amoto, monachis auctoritate nostra, sublato appellationis obstaculo, licentiam tribuas in abbatem personam idoneam eligendi. Ad hec ne  predicti abbatis excessus remaneat impunitus, uolumus et presentium tibi auctoritate mandamus, quatenus auctoritate nostra ipsum capi facias, et tam diu carcerali custodie mancipari, donec super hoc nostre receperis beneplacitum uoluntatis.

Datum Laterani, pridie Nonas Maii, pontificatus nostri anno quinto.



CCLXIu. Ecclesiam Sancte Marie de Portu Rauennatem tuendam suscipit, et eius bona ac iura confirmat. 
[FANTUZZI, Mon. Rauenn., II, 167.]

CeLESTINUS episcopus, seruus seruorum Dei, dilectis filiis uARDO priori ecclesie S. Marie in Portu Rauennate, eiusque fratribus tam presentibus quam  futuris regularem uitam professis in perpetuum.

Commisse nobis apostolice sedis nos hortatur auctoritas ut locis et personis eius auxilium deuotione debita implorantibus tuitionis presidium impendere debeamus. Quia, sicut iniusta petentibus, nullus est tribuendus assensus, ita legitima et iusta postulantium non est differenda petitio, eorum presertim qui cum honestate uite et laudabili morum compositione gaudent omnipotenti Domino deseruire. Eapropter, dilecti in Domino filii, uestris iustis postulationibus clementer annuimus, et prefatam ecclesiam Beate Dei genitricis Marie cum omnibus ad eam pertinentibus, ad exemplar felicis memorie Innocentii et Adriani Romanorum pontificum  predecessorum nostrorum, sub B. Petri et nostra protectione suscipimus, et presentis scripti priuilegio communimus; statuentes, ut quascunque possessiones, quecunque bona, eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, Deo propitio, poterit adipisci, firma uobis uestrisque successoribus, et illibata permaneant. In quibus hec propriis duximus exprimenda uocabulis:

Locum ipsum in quo prefata ecclesia sita est et cum tota insula; locum qui dicitur Corrizolo cum palude sua iuxta Bidentem, et Badarenum posita usque ad portum Gaii Cesaris, et ad uiam que uadit  iuxta podia S. Seueri usque ad mare; quidquid iuris habetis in partibus Rauennati tam in ciuitate quam extra, aquimolum cum redimine, et adiacentiis suis extra portam S. Laurentii Rauen. ubi molendinum construxistis iuxta pontem in superiori et exteriori parte eiusdem pontis, quem uos tenetis a iure B. Petri sub censu unius denarii Lucensis monete Ecclesie Romane annualiter persoluenda; quidquid iuris habetis in episcopatu Ceruie salinas, et tumbas, et domos, cum terris et uineis, que sunt posite in loco qui dicitur Bouaredo, et locum Sancti Pelegrini cum terris, uineis, campis et pratis; et quidquid iuris habetis in episcopatu Cesene cum ecclesia Sancte Crucis, que est de iure B. Petri, cum omnibus que habetis in eodem uicariatu;  quidquid habetis in comitatu Auximano, quidquid habetis in comitatu Senogagl. et locum qui dicitur Mons Crucis cum capella ibidem edificata; quidquid iuris habetis in episcopatu Fanensi cum capella, cui uocabulum est, Sancta Maria de Mari; quidquid iuris habetis in episcopatu Pesauriensi et Ariminensi; quidquid habetis in episcopatu Populiensi et episcopatu Liuiensi cum capella Sancti Augustini; quidquid iuris habetis in episcopatu Fauentino cum capella S. Marie, que dicitur in Stratella; quidquid habetis in episcopatu Imolensi et Bononiensi, siue in partibus Medicine et in plebe de ueterana; quidquid iuris habetis in comitatu Mantue cum ecclesia Sancti Bartholomei, et ecclesia S. Marie de uenetia cum omnibus pertinentiis  suis; quidquid habetis in episcopatu Padouani et Taruisinensi, et in episcopatu Clodiensi; quidquid habetis in episcopatu Comaclensi, et in loco qui dicitur Gatula, et uincareta, et Fossa-Bouaria cum omnibus uallibus et paludibus eisdem suis pertinentiis; quidquid habetis in saltu Ferrarie cum capella Sancte Margarete, et quidquid bone memorie Gualterius, Moyses, Anselmus, Gerardus, Rauennates archiepiscopi in massa de Costanciago, et in Sandolo, et in Argenta, seu in aliis locis et fundis uobis concesserunt intuitu pietatis. Quecunque etiam a Firman., Ariminen., Cesenat., Ceruien., Liuien., Comaclen., et Mantuan. episcopis eidem ecclesie sunt concessa; quecunque ab Aliponto abbate S. Andree de Cereto ex partibus Istrie per Enphit.  uestri predecessores acquisiuerunt, seu ab aliis abbatibus aliorum monasteriorum concessa sunt. Preterea quidquid uobis concesserunt abbates S. Apollinaris in Classe, et S. Ioannis euangeliste, et cantores S. Rauennatis ecclesie, sicut in eorum scriptis authenticis continetur. Liceat etiam uobis clericos e seculo fugientes ad conuersionem in congregatione uestra suscipere absque alicuius episcopi uel prepositi contradictione uel molestia, sed et laicos de quibuslibet parochiis uestre societati ad discipline uidelicet regularis conuersionem per uos ipsos adiungi, nisi forte aliquibus se legalibus condictionibus teneantur obnoxii, et nullus episcopus uel prepositus uobis interdicere ualeat. Nulli quoque  fratrum eiusdem ecclesie licentia pateat post factam apud uos professionem de claustro uel domo uestra aliqua occasione discedere sine prioris ecclesie uestre aut absque communis congregationis licentia. Quod si quis ex clericis uel laicis professis de claustro, uel de domo uestra discesserit, et commonitus redire contempserit, priori eiusdem ecclesie, qui pro tempore fuerit, ex apostolica auctoritate sit facultas eiusmodi e suis officiis suspendere et excommunicare; suspensum uero uel excommunicatum nullus episcoporum abbatumue suscipere uel retinere presumat. Que omnia apostolica auctoritate concedimus, quandiu apud uos canonici ordinis tenor, Deo prestante, uiguerit. Preterea clericorum tonsuram in uestro loco regulariter per professionem  uolentium uiuere nostra auctoritate uobis facere liceat. Porro clericorum uestrorum ordinationem a quocunque malueritis catholico episcopo suscipiendi licentiam habeatis, si quando Rauennas Ecclesia forte antistitem non habuerit, uel si is, qui in ea fuerit, constiterit non esse catholicum, aut si ea gratis uobis concedere noluerit. Sane fructuum uestrorum decimas ubilibet uestris laboribus, sumptibusque colligitis nullus episcoporum uel episcopalium ministrorum a uobis exigere audeat. Sepulturam quoque sacrorum locorum uestrorum liberam omnino esse decernimus, sicut eorum qui se illic sepeliri deliberauerint, deuotioni et extreme uoluntati, nisi forte sint excommunicati uel interdicti, nullus obsistat. Ad hec adiicientes statuimus auctoritate  presentis priuilegii, ut prefata ecclesia uestra cum omnibus ubilibet ad se pertinentibus ab omni sit extraordinaria functione immunis, ut uidelicet si aliquando archiepiscopum Rauennatis, uel quemlibet alium episcopum in cuius parochia aliquam ecclesiam uel possessiones habetis, uel decedente archiepiscopo, clericos uel laicos eiusdem ecclesie ad Romanum pontificem uel ad imperium cuiuslibet rei gratia proficisci contigerit, nullam uobis exactionem in argento, aut equitaturis, aut aliquibus aliis stipendiis de eiusdem ecclesie rebus facere audeant, seu ibidem hospitando aliquando unquam grauamen inferre. Preterea si, ingruente bello, ciues Rauennates uel aliarum ciuitatum, uel locorum homines pro militibus, uel pro tuenda ciuitate,  uel castro collectam fecerint, iam dictam ecclesiam uestram ab omni exactione nichilominus immunem esse precipimus.

Decernimus ergo ut nulli omnino hominum liceat prefatam ecclesiam temere perturbare, aut eius possessiones auferre, minuere, aut aliquibus uexationibus fatigare, sed omnia integra conseruentur eorum, pro quorum gubernatione et sustentatione concessa sunt, usibus omnimodis profutura, salua sedis apostolice auctoritate.

Si qua igitur in futurum, etc. Cunctis autem eidem loco, etc.

    Ego Celestinus, catholice Ecclesie episcopus.
    Ego Albinus, Albanen. episcopus.
     Ego Octauianus, Ostiensis et uelletrensis episcopus.
    Ego Petrus, Portuensis et Sancte Rufine episcopus.
    Ego Melior, SS. Ioannis et Pauli presb. card. tit. Pammachii.
    Ego Iordanus, S. Pudentiane presb. card. tit. Pastoris.
    Ego Ioannes, tit. S. Clementis card. uiterbiensis et Tuscan. episcopus.
    Ego Guido, presb. card. S. Marie Transtiberim, tit. Calixti.
    Ego Hugo, presb. card. S. Martini, tit. Equitii.
    Ego Ioannes, tit. S. Stephani in Celio-Monte, presb. card.
     Ego Cinthius, tit. S. Laurentii in Lucina presb. card.
    Ego Soffredus, presb. card. tit. S. Praxedis.
    Ego Gratianus, SS. Cosme et Damiani diac. card.
    Ego Gerardus, S. Adriani diaconus card.
    Ego Gregorius, S. Marie in Porticu diaconus card.
    Ego Lotharius, SS. Sergii et Bacchi diac. card.
    Ego Nicolaus, S. Marie in Cosmedin diac. card.


Datum Laterani, per manum Cencii S. Lucie in Orthea diaconi cardinalis, domni pape camerarii. u Idus Maii, indictione XIu, Incarnat. Dominice anno 1196, pontificatus uero domni Celestini pape III anno uI.



CCLXu. Ecclesie Parisiensis possessiones ac priuilegia confirmat. 
[Cartulaire de Notre-Dame de Paris, I, 26.]


CeLESTINUS episcopus, seruus seruorum Dei, uenerabili fratri MAURITIO Parisiensi episcopo, eiusque successoribus canonice substituendis in perpetuum.

Quanto nobilis et gloriosa Parisiensis Ecclesia pro sede regis Francorum existit famosior, et in amore et reuerentia beati Petri et sancte Romane Ecclesie, uenerabilis frater, Mauriti episcope, etc., ut in priuilegio Innocentii II, usque ad: Spectare noscuntur.

Ius etiam episcopale in subscriptis abbatiis et earum  parochiis seu parochianis omnibus, uidelicet in abbatia de Latiniacensi, in abbatia Fossatensi, in abbatia Sancti Maglorii, in abbatia Sancti uictoris, in abbatia uallis Sancte Marie, in abbatia de Sarneia, in abbatia Heriuallis, in abbatia Hermeniarum, in abbatia Montis Estiui, in abbatia sanctimonialium de Monte Martyrum, in abbatia de Hedera, in abbatia de Kala, in abbatia de Gif, in abbatia Sancti Ciriaci et in abbatia uallis Profunde, et in ecclesia super Argenteolis.

Paci quoque et tranquillitati Parisiensis Ecclesie prouidere uolentes, etc., ut in priuilegiis Innocentii II et Lucii II.

Datum Laterani, per manum Cencii, Sancte  Lucie in Orthea diaconi cardinalis, domni pape camerarii, II Idus Maii, indictione XIu, anno Dominice Incarnationis 1196, pontificatus uero domni Celestini pape III anno sexto.



CCLXuI. Capituli Matisconensis consuetudines confirmat. 
[SEuERTII Chronol. hist., II, 146.]

CeLESTINUS episcopus, seruus seruorum Dei, dilectis filiis Matisconensi capitulo, salutem et apostolicam benedictionem.

Ea que a fratribus nostris gerentibus legationis officium deliberatione prouida statuuntur et confirmantur, munimine roborari debent. Eapropter, dilecti in Domino filii, uestris iustis postulationibus grato consulentes  assensu, rationabiles consuetudines ecclesie uestre hactenus approbatas, quas dilectus filius Melchior tit. BB. Ioannis et Pauli presbyter cardinalis, in partibus ipsis tunc apostolice sedis legatus, approbauit et confirmauit, prout in eius scripto authentico continentur, quod ad maiorem firmitatem in posterum de uerbo ad uerbum presentibus litteris inseri fecimus et transcribi. Cuius tenor est talis:

Melchior Dei gratia tituli SS. Ioannis et Pauli presb. cardinalis, apostolice sedis legatus, dilectis filiis decano et capitulo Matisconensi, salutem in Domino.

Piarum desideria uoluntatum maioribus conuenit studiis adiuuari, ut si quid eis defuerit firmitatis, superiorum fauore adhibito, suum effectum consequantur.  Sane cum tu, dilecte decane, ad presentiam nostram accederes, pro ecclesie tue negotiis promouendis, inter cetera ipsius ecclesie consuetudines approbatas confirmari a nobis suppliciter postulasti, quas etiam bone memorie [Stephani] Matisconensis quondam episcopi ostendisti scripto authentico roboratas. Nos ergo tuis iustis postulationibus annuentes, auctoritate duximus presentium statuendum; ut cum Matisconensis episcopus rite fuerit per tempora consecratus, in primis promittat se cum omni uigilantia et cura consuetudines et iura ecclesie, atque capituli aut clericorum quibus preficitur, obseruaturum. Hec autem sunt que hucusque de consuetudine et iure ecclesia obtinuit. Episcopus de canonico uel de quolibet alio e choro ecclesie et e clero, dum in communi  capitulo respondere uoluerit, iniustitiam facere uel alios compellere non debet. Quotiescunque uero requisitus fuerit super iniuria uel damno illato canonicis uel clericis eiusdem ecclesie, maxime de possessionibus et rebus ad ecclesiam pertinentibus; statim de malefactoribus condignam iustitiam facere debet. In canonicis eligendis uel prebendis dandis episcopus interesse non debet; excepto quod canonici electi in capitulo librum pro inuestitura de manu eius accipiunt. Item uacante decania uel cantoria, liberam habet capitulum, sine episcopo eligendi facultatem. Deinde, ex communi consensu electo, uocatus ad hoc episcopus ascendendo in choro honoris, confirmat dignitatem. Episcopus de ecclesia quos uoluerit et ubi uoluerit, archidiaconos eliget. electos tamen in capitulo presentabit,  et exinde in choro sedium suarum eis dabit inuestituram. Si de corpore ecclesie eligatur episcopus, quascunque detineat ab ea possessiones, statim ad ipsum  reuertuntur. In communi tamen remanent, quousque consecratus sit; aut si forte reprobatus fuerit, possessiones suas recuperabit. Episcopus tres procurationes  generales debet singulis annis in refectorio, in Natali Domini primam, in passione B. uincentii secundam, in Pascha tertiam; et tria pigmenta, in Aduentu Domini primum pro abbatia, secundum pro sacristana, tertium pro episcopatu. Episcopus in capellanos qui ad capitulum pertinent, nullas habet exactiones, excepto eo quod pro modo suo et tempore hospitium, si forte necesse fuerit, negare non debet. Episcopus, quia  sacrista est, debet diruta templi tecta reficere, signa fracta refundere , et que necessaria sunt ad diuina officia, tam in luminaribus, quam in aliis prouidere, etiamque candelam in refectorio hospitibus ecclesie. Hec omnia que hactenus sine contradictione obseruata sunt in ecclesia uestra, rata firmaque habemus, et auctoritate legationis qua fungimur, confirmamus, sub interminatione anathematis inhibentes ne quis eis presumat ausu temerario contraire.

Que nimirum ut inuiolabiliter obseruentur , impressione sigilli nostri presentem fecimus paginam roborari, quam presenti pagina confirmamus, et  ius scripti patrocinio communimus. Statuimus etiam ut constitutio illa, quam idem cardinalis de consilio uenerabilis fratris episcopi uestri et nostri, de clericis illis qui erant in officiis diuinis Matisconensis Ecclesie negligentes constituit, firma penitus et illibata consistat, ne aliquis uestrum uel successorum uestrorum eam presumat temeritate qualibet uiolare.

Decernimus ergo ut nulli omnino hominum liceat hanc paginam nostre confirmationis infringere, aut ei ausu temerario contraire presumat. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, Idibus Maii, pontificatus nostri  anno sexto.



CCLXuII. Decernit, ad quos spectare debeat in clero Mutinensi onus expensarum in aduentu aut transitu legatorum sancte sedis, et metropolitani. 
[MURATORI, Antiq. Ital., u, 1055.]

CeLESTINUS episcopus, seruus seruorum Dei, uenerabili fratri Mutinensi episcopo, salutem et apostolicam benedictionem.

Per litteras fraternitatis tue nuper nostro apostolatui destinatas nobis significare curasti, quod cum in ciuitate tua talis consuetudo fuerit ab antiquo, ut prima die episcopus, secundo canonici, tertio abbas Sancti Petri, quarto clerici ciuitatis  eiusdem legatos debeant sedis apostolice procurare, in hoc tu solus plurimum aggrauaris; quia, cum aliquando legatus Romane Ecclesie, uel metropolitanus tuus in ciuitate ipsa per unum diem tantummodo commoratur, tu solus ei procurationem exhibes, nec alii, qui tenentur, tibi alicuius subuentionis subsidia subministrant. Nolentes igitur, quod tu, sicut non conuenit, in receptione aggraueris ipsorum, presenti duximus pagina statuendum quod si aliquando legatus Romane Ecclesie, uel metropolitanus in Mutinensi ciuitate per tot dies moram non fecerit, quod singulas procurationes per ordinem recipiat memoratas, illi, qui ad exhibendas procurationes tenentur, tibi studeant de ipsa procuratione proportionaliter respondere, ut  nec tu possis in exhibendis procurationibus indebite aggrauari, et Romane Ecclesie ab iis, qui tenentur, debitus honor et seruitium impendatur.

Datum Laterani, XII Kalendas Iunii, pontificatus nostri anno sexto.



CCLXuIII. S[icardo], episcopo Cremonensi mandat ne ecclesiam S. Crucis Cremonensem a patronis et uicinis eiusdem administrationi in monasterii Nonantulani iniuriam patiatur. 
[TIRABOSCHI, Storia di Nonantola, II, 324.]

CeLESTINUS episcopus, seruus seruorum Dei, uenerabili fratri S. Cremonensi episcopo, salutem et apostolicam benedictionem.

 Conquerentibus dilectis filiis abbate et conuentu Nonantulano ad nostram audientiam est delatum, quod ecclesia Sancte Crucis de Cremona ad eos specialiter et de iure pertineat, et priorem et monachos et capellanum usque ad hec tempora instituere ac destituere consueuerint in eadem, patroni et uicini eiusdem ecclesie, reuerentia ecclesiastica pretermissa, in eorum preiudicium ipsam ecclesiam detinere pro sua uoluntate conantur; et priorem et capellanum in ea contra iuris ordinem ordinare. Adiectum est etiam quod quamdam uineam eiusdem ecclesie contra uoluntatem ibi manentium pignori obligarunt. Quia igitur ista, si uera sunt, non debent clausis oculis pertransiri, fraternitati tue per apostolica scripta mandamus, quatenus dictos  presumptores, ut ecclesiam ipsam memoratis abbati et conuentui Nonantulano in ea libertate dimittant, qua consueuerunt, sine contradictione cuiuslibet ordinandam, et de bonis propriis uineam redimant supradictam, moneas efficaciter et inducas; et, si opus fuerit, ecclesiastica censura, cessante appellatione compellas.

Datum Laterani, II Nonas Iunii, pontificatus nostri anno sexto.



CCLXIX. Confirmatio compositionis inter archiepiscopum et clericos Spalatenses. 
[FARLATI, Illyricum sacr., III, 226.]

CeLESTINUS episcopus, seruus seruorum Dei,  uenerabili fratri archiepiscopo, et dilectis filiis canonicis Spalatensibus, salutem et apostolicam benedictionem.

Cum inter te, frater archiepiscope, et tue ciuitatis clericos super uariis articulis questio uerteretur, eam nostro conspectui presentastis, ut sub nostro examine uentilata fine debito clauderetur, a quibus utique clericis tu, frater archiepiscope, postulabas ut quartam partem decimationis et oblationum de corpore ciuitatis tibi debitam exhiberent. Petebas etiam ut eo tempore, quo ad Romanam Ecclesiam accederes, tu uel successores tui, idem clerici tibi adiutorium impenderent opportunum. Ipsi uero tibi ad hec taliter respondebant, quod predecessores tui quinque hebdomarios, presbyterum scilicet,  leuitam, subdiaconum, acolythum et sacristam per totam tenerentur hebdomadam procurare, et hoc eis importabile uideretur, ita conuenerunt cum canonicis, ut pro recompensatione procurationum supradictarum haberent ipsi quartam partem decimationis et oblationum de corpore ciuitatis, sicut in scriptis bone memorie Gaudii, Gerardi et Petri predecessorum tuorum continetur expressum. Petebant insuper duodecim prandia constitutis et certis festiuitatibus anni percipienda, potationes Sabbatorum et procurationes tribus hebdomariis singulis diebus Dominicis exbibenda. Cum igitur nos multis et uariis negotiis occupati, ad hec intendere non possemus, uenerabilem fratrem nostrum I[oannem] uiterbiensem episcopum Sancti  Clementis, et dilectum filium C. de Sancto Apostolo Sancte Marie in Porticu diacon. cardinalem uobis concessimus auditores; in quorum siquidem uos presentia constituti post multas disceptationes et allegationes hinc inde saniori usi consilio taliter conuenistis, quod quartam partem decimationis et oblationum ciuitatis uos clerici ipsi archiepiscopo constituetis, et tu, frater archiepiscope, dabis clericis memoratis de ipsa quarta parte decimationis et oblationum per tuum procuratorem annuatim uiginti perperos pro recompensatione supradictarum procurationum, et quod residuum fuerit de ipsa quarta in usus tuos et commodum conuertatur. Preterea sex tantum prandia dabis eisdem statutis  festiuitatibus anni, scilicet sancti Domnii, Pentecostes, in translatione sancti Domnii, sancti Anastasii, sanctorum Cosme et Damiani, et sancti uincentii; potationes Sabbatorum, et tribus hebdomariis singulis Dominicis diebus procurationes. Ab omnibus et aliis adiutoriis, que a totius ciuitatis clericis debito expetebas tam pro te quam pro successoribus tuis, predictos clericos perpetuo reddes immunes. Quam utique conuentionum amicabilem de assensu et uoluntate utriusque partis factam, nos ratam habentes et firmam, non obstantibus scriptis supradictis, uel aliis in preiudicium ipsius archiepiscopi apparentibus, eam auctoritate apostolica confirmamus et presentis scripti patrocinio communimus.

 Decernimus ergo ut nulli omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, XuII Kalend. Iulii, pontificatus nostri anno sexto.



CCLXX. Ad Scardonensem et Tininensem episcopos. 
[FARLATI, Illyr. sacr., III, p. 227.]

CeLESTINUS episcopus, seruus seruorum Dei, uenerabilibus fratribus Scardonensi et Tininensi  episcopis, salutem et apostolicam benedictionem.

Cum uenerabilis frater noster archiepiscopus uester, et eius canonici in nostra essent presentia constituti, super decima parte decimationum, que de toto archiepiscopatu extra ciuitatem proueniunt, ipsi canonici aduersus eumdem archiepiscopum ceperunt proponere questionem, et eam ab ipso cum instantia postulare. uerum quia non uenerant ad hoc sufficienter instructi, uestro duximus examini committendam et fine debito terminandam. Ideoque fraternitati uestre per apostolica scripta mandamus quatenus partibus conuocatis audiatis, que hinc inde duxerint proponenda, et causam inter eos iustitia uel concordia terminetis.

 Datum Laterani, XuII Kal. Iulii, pontificatus nostri anno sexto.



CCLXXI. Monasterii S. Trinitatis Fiscanensis, Romano tantum pontifici subiecti, priuilegia possessionesque auget. 
[Neustria pia, 242.]

Licet ex iniuncto nobis a Deo apostolatus officio, uiros religiosos communiter honorare et diligere debeamus, ac ecclesiis sibi commissis suam iustitiam conseruare; illis tamen propensiori cura nos conuenit prouidere, qui B. Petro specialiori prerogatiua noscuntur peculiariter adherere. Fiscanense siquidem monasterium S. Trinitatis, utpote in  religione fundatum, ac longe retro temporibus nobile exstitit ac famosum, nec alicui, nisi tantum Romano pontifici subiectum: pro quibus omnibus locum ipsum ampliore gratia et beneuolentia dignum fore censemus, et familiariter sub pio apostolice sedis gremio uolumus confouere. uerum, cum sicut nobis exponi fecistis, quemdam monachum uestrum in Angliam pro tuenda libertate monasterii Fiscanensis, cum predecessorum nostrorum, Romanorum pontificum priuilegiis mitteretis, dum mare inter terram uestram et Angliam interpositum transmearet, contigit ut tempestate ferina monachus ille quassatus priuilegia perderet, cum rebus aliis quas habebat. Nos igitur prouidere uolentes, ne quia illa priuilegia non habetis, ius uestrum in  aliquo diminui ualeat uel turbari, omnes dignitates, libertates et beneficia monasterio uestro a Romanis pontificibus, predecessoribus nostris, indulta, presentis authentici pagina confirmantes, prefatum monasterium, in quo diuino mancipati estis obsequio, cum omnibus Ecclesiis infra nominandis, sub B. Petri et nostra protectione suscipimus, et presentis scripti priuilegio communimus, statuentes, ut quascunque possessiones, quecunque bona, idem monasterium impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, Deo propitio, poterit adipisci, firma uobis uestrisque successoribus et illibata permaneant. In quibus hec propriis duximus  exprimenda uocabulis:

Ecclesias uidelicet totius parochie Fiscanensis; ecclesiam de Eslcetot, ecclesiam de Limpiuilla, ecclesiam de Turmouilla, ecclesiam de Wite flou, ecclesiam de Palluel, ecclesiam S. Ricarii, ecclesiam de Ingouilla, ecclesiam de S. Walerico, ecclesiam de Magna-uilla, ecclesiam de Wellis et duas ecclesias, que sunt apud Dunum. Apud Rothomagum, ecclesiam S. Geruasii, ecclesiam S. Marie de Wasto, ecclesiam S. Albini super Sedan et ecclesiam de Toruilla. In episcopatu Lexouiensi ecclesiam de Dudecherauilla; in episcopatu Baiocensi omnes ecclesias de Argentiis, cum pertinentiis et omnes de Dimondeuilla, et ecclesiam S. Gabrielis.  In Anglia, ecclesiam de Staninges cum capellis suis. . In Francia, ecclesiam de Auisco-monte, abbatiam quoque de Bernayo, abbatiam S. Taurini Ebroicensis, abbatiam S. Berthe de Tornesio. Et ordinationes earum uobis et per uos Fiscannensi Ecclesie confirmamus.

Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, de suo uel de alieno, si oportuerit, collegio, secundum Dei timorem, et B. Benedicti Regulam, prouiderint eligendum. Electus autem  ad sedem apostolicam, aut quem maluerit catholicum episcopum, Romani pontificis licentia et mandato, benedicendus accedat. Sane noualium uestrorum que propriis manibus uel sumptibus colitis, siue de nutrimentis animalium uestrorum, nullus a uobis decimas expetere uel extorquere presumat. Liceat quoque uobis clericos uel laicos, liberos et absolutos, e seculo fugientes, ad conuersionem recipere, et eos absque contradictione aliqua retinere. Prohibemus insuper ut nulli fratrum uestrorum, post factam in eodem loco professionem, fas sit, nisi arctioris religionis obtenta licentia, de eodem loco discedere; discedentem uero absque communium litterarum uestrarum cautione, nullus audeat retinere; chrisma uero, oleum  sanctum, ordinationes monachorum, seu clericorum uestrorum, consecrationes altarium seu basilicarum predictarum, a quocunque malueritis catholico recipiatis episcopo, qui nostra fultus auctoritate, quod postulatur, impendat. Ad hec adiicientes statuimus, ut ad nullius concilium, abbas ipsius loci accedere compellatur, nisi a Romano pontifice uel ab eius legato fuerit euocatus. Nec uestra Ecclesia, uel abbas, uel monachi aut clerici uestri seruientes in ecclesiis a iurisdictione episcoporum prorsus exemptis, preter Romanum pontificem uel eius legatum, a diuinis interdicantur officiis, uel excommunicationi subdantur. Cum autem generale interdictum terre fuerit, liceat uobis clausis ianuis, exclusis excommunicatis et interdictis, non  pulsatis campanis, suppressa uoce, diuina officia celebrare. Sepulturam preterea ipsius loci liberam esse decernimus, et eorum deuotioni et extreme uoluntati, qui se illic sepeliri deliberauerint, nisi excommunicati uel interdicti sint, nullus obsistat, salua tamen iustitia illarum ecclesiarum, a quibus mortuorum corpora assumuntur. In parochialibus uero ecclesiis, quas habetis, liceat uobis sacerdotes eligere, et diecesano episcopo presentare: quibus, si idonei fuerint, episcopus curam animarum committat, ut ei de spiritualibus, uobis uero de temporalibus debeant respondere.

Quidquid preterea dignitatis, libertatis uel beneficii ab apostolica sede, Fiscannense monasterium  obtinere cognoscitur, nos quoque uobis et ecclesie uestre itidem concedimus et firmamus. Nec episcopis uel episcoporum ministris, nec personis quibuslibet, liceat exactiones aliquas aut molestias Fiscannensi cenobio, uel ecclesiis supradictis, uel clericis eisdem deseruientibus irrogare; sed liberi et quieti persistant, quatenus omnipotenti Deo liberius ualeant uota persoluere.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate.  Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum digna satisfactione correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte subiaceat ultioni. Cunctis autem eidem loco sua iura seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

 Datum Laterani, per manum Centii S. Lucie in Orchea diaconi cardinal., domini pape camerarii, uII Kalend. Iulii, indictione XIu, Incarnationis Dominice ann. 1196, pontificatus uero domini Celestini pape III anno sexto.

    Ego Celestinus, catholice Ecclesie episcopus.
    Ego Albinus, Albanens. episcopus.
    Ego Octauianus, Ostiens. et uellitrens. episcopus.
    Ego Petrus Fornerius, S. Rufine episcopus.
    Ego Ioannes titul. S. Clementis card. uiterbiens. et Tuscanell. episcopus.
    Ego Guido, presbyter card. S. Marie, et S. Calixti.
    Ego Ioannes, titul. S. Stephani in Celio monte presbyter. card.
     Ego Centius, titul. S. Laurentii in Lucina presbyter card.
    Ego Ioffredus, titul. S. Praxedis presbyter card.
    Ego Federicus, titul. S. Marcelli, presbyter card.
    Ego Gratianus, SS. Cosme et Damiani, diaconus cardinal.
    Ego Gerardus, S. Adriani, diaconus card.
    Ego Gregorius, S. Marie in Porticu diaconus card.
    Ego Gregorius S. Marie in Aquiro, diaconus card.
    Ego Nicolaus, S. Marie in Cosmedin, diaconus card.
     Ego Bobo, S. Theodori, diaconus card.





CCLXXII. Monasterii Sancte Marie uandagitiensis possessiones et priuilegia confirmat. 
[MITTARELLI, Ann. Cam., Iu, App, p. 202.]

CeLESTINUS episcopus, seruus seruorum Dei, dilecto filio ALICHO abbati monasterii Sancte Marie uandagitiensis, etc.

Apostolice sedis, cui auctore Domino presidemus, nos hortatur auctoritas pro ecclesiarum statu satagere, et que ad earum sunt quietem disposita propensiore diligentia stabilire. Eapropter, dilecti in Domino filii, uestris iustis postulationibus clementer annuimus, et predictum uandagitiense  monasterium, in quo diuino estis obsequio mancipati, quod uti recolende memorie ab Hugone quondam marchione constat esse constructum, atque a predecessoribus nostris sancte recordationis Siluestro, Calisto, Innocentio et Alexandro Romanis pontificibus libertati donatum est, atque ad ius beati Petri sancteque Romane Ecclesie speciali prerogatiua pertinens, apostolice sedis priuilegio communimus, statuentes ut, quascunque possessiones, quecunque bona idem monasterium impresentiarum iuste, etc., firma uobis uestrisque successoribus et illibata permaneant. In quibus hec propriis duximus exprimenda uocabulis:

uillam abbatie in qua monasterium est, cum plebe Sancti Ioannis; uangaditiam cum ecclesia  Sancti Michelis; uillam que dicitur Saluaterra, cum ecclesia Sancti Antonini; Cauazanam cum ecclesia Sancti Laurentii; ecclesiam Sancti Andree de Ramo de Palo cum pertinentiis suis. Infra ciuitatem ueronensem ecclesiam Sancti Saluatoris, cum omnibus suis pertinentiis. Quascunque etiam possessiones habetis in Ilasi, et in Bardulino, et in quibuscunque locis ueronensis episcopatus. Infra episcopatum uicentinum terram de Albareto. In episcopatu Patauino ecclesiam Sancti Petri sitam in Montesilice cum suis omnibus pertinentiis, partem uallis Almerici cum ecclesia Sancti Andree; in Este ecclesiam Sancti Firmi, et ecclesiam Sancti Petri cum suis pertinentiis; in Palso ecclesiam Sancti Michelis, possessiones in  curia uille et in aliis eiusdem episcopatus. In episcopatu Adriensi uenezza cum ecclesia Sancti Martini; Prosettam cum ecclesia Sancti Leonis; in Contina ecclesiam Sancti Sixti; in Gouiano ecclesiam Sancti Bartholomei; in uilla Comeda ecclesiam Sancti Petri, et quascunque possessiones alias in eodem episcopatu habetis uel in comitatu. Possessiones in episcopatu Ferrariensi; et in episcopatu Bononiensi ecclesiam Sanctorum Simonis et Iude de Urbisano cum pertinentiis suis. Predictorum denique nostrorum statuta predecessorum sine ulla uolentes seruare refragatione monasterium ipsum sub Romanorum duntaxat pontificum tuitione positum a reliquorum dominio episcoporum cum uniuersis quas nunc possidere dignoscitur  ecclesiis, seu quas imposterum iuste acquisiuerit, omnino liberum sit, et a synodalibus quibuslibet exactionibus absolutum permanere decernimus.

Tibi itaque, fili abbas, tuisque omnibus successoribus liceat uestras quaslibet ecclesias cum cemeteriis, baptisseriis, capitulis et synodis quiete possidere, easque per proprios ordinare sacerdotes, nullius episcopi obstante contradictione. Reliquorum uero uestrorum promotiones, et consecrationes basilicarum, sed et infantum in uillis uestris positorum consignationes, ut a catholicis, quos inuitare uolueritis, episcopis pro reuerentia sedis apostolice, nullius interueniente morbo uenalitatis peragantur, perpetua stabilitate sancimus. Presbyteris insuper  in parochialibus, monasteriique ecclesiis quocunque tempore constitutis uulgatorum pariter et secretorum criminum sibi commissis populis iniungendi penitentias presentis auctoritate priuilegii sit indulta licentia. Ad eosdem etiam spectabit solutiones questionum, que de coniugiis emerserint, ac difficiliora quoque negotia, ut iuxta sanctorum Patrum terminentur instituta ad te, fili abbas, tuosque referre successores. Studii preterea uestri sit sacrosanctum chrisma singulis annis per uestros a catholico quocunque malueritis episcopo legatos accipere, acceptum uero baptismalibus ex more ecclesiis distribuere, sicut omnimode hactenus fecisse noscimini.

Sane cunctis abbatie decimis, simulque uangaditie,  Saluaterre et Cauazzane, seu etiam Ramipali, ac de territorio Prosette, Saguedi et uenezze pietatis intuitu ex integro uobis habendas concedimus. In aliis autem locis prediorum, que propriis a uobis exculta sumptibus fuerint, ac reddituum uestrorum decimationes nostra uobis auctoritate uindicabitis, sicut ea inconcusse a quadraginta retro annis habuistis, et hec facere consueuistis. Obeunte uero te, nunc eiusdem loci abbate, uel tuorum quolibet successorum nullus ibi qualibet subreptionis astutia preponatur, nisi quem fratres communi consensu, uel fratrum pars consilii sanioris de suo uel aliorum religiosorum collegio, si, quod absit! idoneus ibi repertus non fuerit, secundum Dei timorem, et beati Benedicti Regulam elegerint;  electus autem ad Romanum pontificem confirmandus accedat.

Decernimus ergo, quod nulli omnino hominum liceat, etc., salua sedis apostolice auctoritate. Si qua igitur in futurum ecclesiastica, secularisue persona, etc.

Datum Laterani, per manum Centii Sancte Lucie in Orthea diaconi cardinalis, domni pape camerarii, uI Kalendas Iulii, indictione XIu, Incarnationis Dominice anno 1196, pontificatus uero domni Celestini anno sexto.



CCLXXIII. Alberto episcopo uercellensi et Petro abbati Locediensi mandat ut pacem inter Bonifacium archiepiscopum et canonicos Ianuenses componant. 
[UGHELLI, Italia sacra, Iu, 881.]


CeLESTINUS episcopus, seruus seruorum Dei, uenerabili fratri ALBERTO uercellensi episcopo, et dilecto filio PETRO abbati de Locedio, salutem et apostolicam benedictionem.

Laudabile propositum bonitatis et immobilis fidei puritatem, quam in bonis actibus exercetis, prouida meditatione pensantes ad multorum seruitium uos sepius incitamus, et plura negotia, que uobis fiducialius committimus exsequenda. Sane ad uestram uolumus notitiam peruenire, quod cum Ecclesiam et ciuitatem Ianuensem in quocunque fuerimus officio constituti, quadam semper dilexerimus sinceritatis  prerogatiua personas etiam arctiori fuerimus caritatis uinculo amplexati, de unanimi concordia, et uera pacis tranquillitate, que, Domino cooperante, hactenus in eadem uiguit ciuitate, de qua, et ipsis primum, et postmodum uniuerse Christianitati multa commoda peruenerunt, sicut ex manifestis rerum indiciis potest perpendi, gaudio magno sumus et exsultatione gauisi, uoluntate promptissima exoptantes, quod a tam laudabili proposito, et opera commendabili, ullo tempore non cessarent; uerum humani generis inimicus, qui unanimes non diligit uoluntates, sed et in cordibus dissidentium habitat, et ad scissuras faciendas nequiter elaborat, zizania inter uenerabilem fratrem nostrum Bonifacium Ianuensem archiepiscopum,  et eius canonicos seminauit, et qui fuerant per concordiam filii, a paterna gratia facti sunt alieni, et paternus amor more solito non blanditur. Discretioni uestre per apostolica scripta mandamus, quatenus ad supradictam ciuitatem personaliter accedentes ad reformandum inter eos pacem et concordiam propensius laboretis, ipsum archiepiscopum diligentius inducentes, ut a corde suo conceptum rancorem amoueat, et canonicos suos paterna benignitate diligens, si quam, eumdem offendendo, culpam contraxisse uidentur, non ad animum reuocet sed ea ex cordis affectu omnino relaxet, et tanquam bonus pater suis filiis compati et misereri addiscat. Postmodum uero commonitionem uestram ad ipsos canonicos conuertentes eosdem inducere studeatis,  ut archiepiscopum tanquam Patrem, et animarum suarum rectorem diligant propensius, et honorent et eius correctionibus inherendo salubribus monitis obedire procurent, et a sua non dissentiant uoluntate. Demum uero  si partes commonitionibus uestris acquiescere forte noluerint, sed in sua duxerint duritia persistendum, audiatis que hinc inde proposita fuerint, et secundum quod Deus uestris cordibus inspirauerit, et noueritis expedire, questiones inter illos exortas sine appellationis obstaculo, mediante iustitia, terminetis.

Datum Laterani, u Idus Iulii, pontificatus nostri anno sexto.



CCLXXIu. Hugoni, abbati Cluniacensi, permittit »ut in abbatiis ad monasterium Cluniacense pertinentibus, que secundum Deum et beati Benedicti Regulam et statuta ordinis uiderit corrigenda, corrigat.« 
[Bullar. Cluniac., 95.]


CeLESTINUS episcopus, seruus seruorum Dei, dilecto filio HUGONI, abbati Cluniacensi, salutem et apostolicam benedictionem.

Cum a nobis petitur, quod iustum est et honestum, tam uigor equitatis quam ordo exigit rationis ut id per sollicitudinem officii nostri ad debitum perducatur effectum. Eapropter, dilecte in Domino fili, tuis iustis precibus inclinati, ut in abbatiis ad Cluniacense monasterium pertinentibus liceat tibi, que  secundum Deum et beati Benedicti Regulam et statuta ordinis uideris corrigenda, corrigere, et ibidem statuere statuenda, liberam tibi, contradictione et appellatione cessantibus, auctoritate presentium concedimus facultatem. Sententiam quoque, quam in contumaces et rebelles duxeris canonice promulgandam, ratam habentes et firmam, ipsam faciemus, auctore Domino, inuiolabiliter obseruari.

Nulli ergo omnino hominum liceat hanc paginam nostre concessionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum

Datum Laterani, Nonis Augusti, pontificatus nostri anno sexto.



CCLXXu. [Micheli], archiepiscopo Senonensi, et abbati Sancte Columbe mandat, cogant comitem Niuernensem ut domum de Colenges prioratui de Charitate restituat. 
[Ibid.]


CeLESTINUS episcopus, seruus seruorum Dei, uenerabili fratri Senonensi archiepiscopo, et dilecto filio abbati Sancte Columbe in Senonensi diecesi constituto, salutem et apostolicam benedictionem.

Ex insinuatione dilectorum filiorum abbatis et conuentus Cluniacensis nos accepisse noueritis, quod cum prioratus eorum de Charitate tempore quo carissimus in Christo filius noster Philippus illustris Francorum rex Hierosolymam profectus est, in penitentia  et peccatis habitantium exigentibus, nimio fuisset debitorum onere grauatus, et Petrus de Croyon seruiens nobilis uiri comitis Niuernensis, nimium ipsos affligeret et grauaret, prior et fratres eiusdem loci domum de Colenges ad ipsum priorem spectantem, pro tredecim mille solidis inueniendis ipsi priori uenditioni exponere sunt coacti; unde prioratus de Charitate damnificatus est plurimum et grauatus. Et licet ipse comes ad instantiam predicti abbatis Cluniacensis postmodum in presentia uenerabilis fratris nostri W. Remensis archiepiscopi Sancte Sabine cardinalis, apostolice sedis legati, tunc curam et sollicitudinem regni Francie, simul cum carissima in Christo filia nostra illustri regina Francorum, matre regis ipsius gerentis, tactis sacrosanctis  Euangeliis iuramento firmauit, quod priori et fratribus de Charitate reipsa pecunia sua domum pretaxatam cum omnibus pertinentiis redderet pacifice possidendam, nunquam postmodum, quamuis ipsi fratres, ut dicitur, pecuniam illam ei uellent restituere, illud quod iurauerat uoluit adimplere.

Cum igitur cura et sollicitudo omnium ecclesiarum sit nobis commissa, uolentes indemnitati ipsius prioratus de Charitate, prout debemus paterno affectu sollicito prouidere, discretioni uestre per apostolica scripta mandamus firmiter iniungentes, quatenus supradictum comitem Niuernensem qui eamdem domum de Cobenges seruientis nomine, sicut dicitur, occupauit, et in proprios usus conuertit, ut  ipsum seruientem, si predicta domus ei fuit restituta, auctoritate nostra monere et inducere efficaciter laboretis, ut domum ipsam prioratui supradicto, recepta ab ipsis pecunia restituta, sine difficultate qualibet restituere non omittat: et si quid in ipsa domo ab ipso comite uel predicto seruiente superedificatum est non computetur ipsis fratribus, sed de redditibus domus receptis illud fiat. Si non idem comes aut ipse seruiens duxerit restituendum, uos nostra freti auctoritate tam ipsum comitem quam quoslibet alios domum ipsam tenentes, ad eamdem domum cum pertinentiis prefatis fratribus per excommunicationis et interdicti sententias, sublato contradictionis et appellationis obstaculo, compellatis,  facientes utramque sententiam usque ad condignam satisfactionem inuiolabiliter obseruari, nullis litteris obstantibus a sede apostolica impetratis. Quod si ambo eis exsequendis nequiueritis interesse, tu frater archiepiscope, ea nichilominus exsequaris.

Datum Laterani, uIII Idus Augusti, pontificatus nostri anno sexto.



CCLXXuI. Canonicis ecclesie S. Saluatoris uenete asserit ecclesiam S. Bartholomei a Marco episcopo tributam. 
[CORNELII, Eccles. uenet., XIu, 124.]

CeLESTINUS episcopus, seruus seruorum Dei, dilectis filiis . . . . priori et canonicis S. Saluatoris de  Riuoalto, salutem et apostolicam benedictionem.

Cum a nobis petitur quod iustum est et honestum, tam uigor equitatis quam ordo exigit rationis, ut id per sollicitudinem officii nostri ad debitum perducatur effectum. Eapropter, dilecti in Domino filii, uestris iustis precibus grato concurrentes assensu, ecclesiam S. Bartholomei pro euitatione scandali, quod sepe inter uos et . . . . plebanum ipsius oriebatur, a uenerabili fratre nostro Marco Castellano episcopo cum thesauro, libris, ornamentis, domibus et aliis possessionibus, ac pertinentiis suis pia uobis et successoribus uestris deliberatione concessam, sicut eam iuste ac pacifice possidetis, et in scripto eiusdem episcopi plenarie continetur uobis et per uos ecclesie uestre auctoritate apostolica confirmamus,  et presentis scripti patrocinio communimus. Nulli ergo omnino hominum liceat hanc nostre confirmationis paginam infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, uI Idus Augusti, pontificatus nostri anno sexto.



CCLXXuII. Archiepiscopis, episcopis, abbatibus, decanis, aliisque ecclesiarum prelatis mandat, ut direptores et uexatores fratrum Cluniacensium laicos excommunicent, clericos a muneribus submoueant. 
[Bullar. Cluniac., 96.]


CeLESTINUS episcopus, seruus seruorum Dei, uenerabilibus fratribus archiepiscopis, episcopis et dilectis filiis abbatibus, decanis, aliisque ecclesiarum prelatis ad quos littere iste peruenerint, salutem et apostolicam benedictionem.

Non absque dolore cordis et plurima turbatione didicimus, quod ita in plerisque partibus ecclesiastica censura dissoluitur, et canonice sententie seueritas eneruatur, ut uiri religiosi et hi maxime qui per sedis apostolice priuilegia maiori donati sunt libertate, passim a malefactoribus suis iniuriam sustineant et rapinas, dum uix inuenitur qui congrua eis protectione subueniat, et pro fouenda pauperum innocentia murum defensionis opponat.

 Specialiter autem dilecti filii nostri fratres Cluniacenses, tam de frequentibus iniuriis suis, quam de ipso quotidiano defectu iustitie conquerentes, uniuersitatem uestram per litteras petierunt apostolicas excitari, ut ita uidelicet eis in tribulationibus suis contra malefactores eorum prompta debeatis magnanimitate consurgere, quod ab angustiis quas sustinent, et pressuris nostro possint presidio respirare.

Ideoque uniuersitati uestre per apostolica scripta districte mandamus, quatenus illos qui in aliquem de fratribus ipsis, uel conuersis instigante diabolo manus uiolentas iniecerint, uel res seu domos eorum, uel hominum suorum irreuerenter inuaserint, uel decimas laborum seu nutrimentorum suorum spretis  priuilegiis apostolice sedis extorserint, aut ea, que predictis fratribus ex testamento decedentium relinquentur, contra iustitiam detinuerint, si laici fuerint, eos candelis accensis, sublata appellatione excommunicationis sententia percellatis; clericos autem appellatione remota ab officio et beneficio suspendatis, neutram relaxaturi sententiam, donec predictis fratribus satisfaciant plenarie, et hi precipue qui pro uiolenta manuum iniectione uinculo fuerint anathematis innodati, cum diecesani episcopi litteris ad sedem apostolicam uenientes, ab eodem uinculo mereantur absolui. uillas autem, in quibus bona predictorum fratrum, seu hominum suorum per uiolentiam detenta fuerint, quandiu sunt ibi interdicti sententie supponatis.

 Datum Laterani, uI Idus Augusti, pontificatus nostri anno sexto.



CCLXXuIII. Magistro Leoni, procuratori Constantinopolitano, mandat, ut episcopo Castellano  decimas de bonis Ioannis Canalo-Lupi exhiberi ab heredibus cogat. 
[CORNELIUS, Eccles. uenet., t. XIII, p. 223.]

CeLESTINUS episcopus, seruus seruorum Dei, dilecto filio magistro LEONI procuratori Constantinopolitano, salutem et apostolicam benedictionem.

uenerabilis frater noster Castellanus episcopus transmissa nobis querela proposuit, quod decimationes que ipsum et eius ecclesiam de bonis, que  fuerunt olim Ioannis Canalo-Lupi de iure contingunt, eidem detinentur iniusto et ipsis minus licite defraudantur. Nolentes igitur ut dictus episcopus sui iuris lesionem incurrat, per apostolica tibi scripta mandamus quatenus heredes et commissarios eiusdem defuncti ad debitam solutionem decimationum ipsorum nuntio prefati episcopi, cum requisitus fueris, faciendam per censuram ecclesiasticam, sicut iustum fuerit, appellatione cessante, compellas. uolumus etiam et mandamus ut memorati episcopi in omnibus iustitiis suis, et precipue in decimis, quas sui predecessores hactenus habuerunt, et que ad ipsum et eius ecclesiam rationabiliter pertinere noscuntur, auctoritate nostra conserues indemnem,  nullis litteris ueritatis et iustitie preiudicantibus a sede apostolica impetratis.

Datum Laterani II Idus Augusti, pontificatus nostri anno uI.



CCLXXIX. Ioachimi abbatis de Flore »constitutiones de uita monachorum et monasteriorum cenobio eius subiectorum et de rebus ab ipsis fratribus possessis et eorum numero« confirmat. 
[Acta SS. Maii, t. uII, 125.]

CeLESTINUS episcopus, seruus seruorum Dei, dilectis filiis IOACHIMO, abbati et conuentui de Flore, salutem et apostolicam benedictionem.

Cum in nostra esses, fili abbas, presentia constitutus,  tuis nobis relationibus exposuisti quasdam constitutiones de uita monachorum tuorum et monasteriorum tuo cenobio subiectorum, et de rebus ab ipsis fratribus possidendis et eorum numero te fecisse; quas, ut in eisdem monasteriis et ab ipsis fratribus obseruentur, confirmari a nobis cum instantia postulasti. Nos igitur tuis precibus inclinati predictas constitutiones, sicut a te prouide facte sunt, auctoritate apostolica confirmamus, firmiter inhibentes, ne ipsarum constitutionum forma in monasteriis supradictis temeritate cuiuslibet eneruetur.

Nulli ergo, etc.

Datum Rome, uIII Kalendas Septembris, pontificatus nostri anno sexto.



CCLXXX. [Aegidio] episcopo Mutinensi permittit ut clericorum quorumdam inobedientiam uindicet. 
[TIRABOSCHI, Mem. Moden., Iu, 18.]


CeLESTINUS episcopus, seruus seruorum Dei, uenerabili fratri Mutinensi episcopo, salutem et apostolicam benedictionem.

Cum preter commune debitum caritatis te tanquam carissimum fratrem nostrum precipue dilectionis uinculo ampleximur, ut debitus tibi honor et obedientia consueta sine diminutione qualibet a tuis subditis impendatur, gratum nobis est admodum et acceptum, et quantum cum nostra possumus  honestate, ad hoc studium intendimus et operam impendere diligentem. Audiuimus sane, et audientes nequaquam potuimus non mirari quod clerici plebis de Baioaria et quidam alii diecesana tibi lege subiecti, occasione archiepiscopalis protectionis, contra te elationis cornua contumaciter assumentes, debitam tibi obedientiam subtrahere tanta presumptione conantur, quod eorum excessus nequaquam preualet emendare, nec eorum prauis actibus, prout conuenit, contraire. Ne igitur prefati clerici diutius sua temeritate gaudeant, et inobedientie uitio pro sua uoluntate laborent, presentium tibi auctoritate liberam tribuimus facultatem, ut tam de supradicte plebis quam de aliis tue diecesis clericis, secundum antiquam et rationabilem  consuetudinem, sublato obstaculo appellationis disponere ualeas, et prout iustum fuerit, ordinare.

Nulli ergo omnino hominum liceat hanc paginam nostre concessionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, uI Idus Nouembris, pontificatus nostri anno sexto.



CCLXXXI. Archiepiscopo Rauennati et eius suffraganeis mandat, sub excommunicationis pena ciues Mutinenses commoneant, monasterio Nonantulano que abstulerint reddant. 
[TIRABOSCHI, Storia di Nonantola, II, 324.]


CeLESTINUS episcopus, seruus seruorum Dei, uenerabilibus fratribus Rauennati archiepiscopo et suffraganeis eius, salutem et apostolicam benedictionem.

Ad audientiam apostolatus nostri, dilectis filiis B. abbate et conuentu monasterii Nonantolani conquerentibus, est delatum, quod ciues Mutinenses nullum ad ecclesiarum cultum respectum habentes eorum ecclesias libris et paramentis aliis, et eorum homines bobus et uniuersa supellectili cuiusdam occasione collecte per uiolentiam spoliarunt. uolentes igitur ab ecclesiarum molestationibus et ministrorum earum ex debito administrationis  nobis iniuncte laicalem uiolentiam fortius propulsare, fraternitati uestre per apostolica scripta precipiendo mandamus, quatenus prefatos ciues Mutinenses, ut que nequiter dictis ecclesiis abstulerunt prefatis abbati et conuentui sine difficultate restituant, moneatis et efficaciter inducatis. Quod si forte in contumacia duxerint persistendum, principales ipsius iniquitatis auctores, omni appellatione cessante, anathematis sententia feriatis, et terram ipsam interdicto ecclesiastico supponentes, singulis Dominicis et festiuis diebus, accensis candelis et pulsatis campanis, per uniuersas ecclesias uestrarum diecesum ipsas sententias innouari publice faciatis, et tandiu ab omnibus obseruari, donec  de predictis omnibus satisfactionem prestiterint competentem.

Datum Laterani, XIX Kalendas Decembris, pontificatus nostri anno sexto.



CCLXXXII. Episcopo Attrebatensi et abbati S. uictoris ac priori S. Martini de Campis Parisiensis mandat, ut Ecclesiam Calensem Ecclesie Parisiensi subiiciant. 
[Collection des Cartulaires, Iu, 65.]

CeLESTINUS episcopus, seruus seruorum Dei, uenerabili fratri Attrebatensi episcopo, et dilectis filiis abbati S. uictoris, et priori S. Martini de Campis Parisiensis, salutem et apostolicam benedictionem.

 Cum homines simus et humanitatis lege detenti, non debet nobis uideri mirabile si quem aliquando scrupulum contingat in nostris actibus, secundum id quod humanum est, apparere. Cum enim olim dilectus filius Martinus, presbyter Calensis Ecclesie, nuntius ad presentiam nostram accessisset, et quoddam nobis, ex parte eiusdem Ecclesie exhibuisset authenticum quorumdam prudentum uirorum sigillis et testimonio consignatum, quo Calensis Ecclesia a iurisdictione Parisiensis Ecclesie se asserebat exemptam, nos eidem scripto omnimodam fidem adhibentes eidem nuntio, super exemptione iam dicta, munitionis nostre litteras duximus concedendas. Procedente uero tempore, cum nuntius memoratus super eodem negotio conaretur  a nobis priuilegium impetrare, Ecclesia Parisiensis id in suum preiudicium attentatum agnoscens, dilectum filium magistrum Thomam ad agendum pro se ad sedem apostolicam destinauit. Nuntiis igitur utriusque Ecclesie in nostra presentia constitutis, dilectos filios B. tituli Sancte Marie Transtiberim presbyterum, et G. Sancte Marie in Porticu diaconum, cardinales concessimus auditores. In quorum presentia, cum inter ipsos fuisset aliquandiu disceptatum, memoratus magister Thomas per felicis recordationis Innocentii, Eugenii, Alexandri et aliorum plurium Romanorum pontificum priuilegia, per benedictionem insuper abbatisse et uirginum consecrationes a Parisiensi episcopo factas, Calensem Ecclesiam Parisiensi Ecclesie  subiectionem debere constanter a nobis proponens, et a triginta annis uel quadraginta continue eidem episcopo et archidiaconis et predecessoribus eius in obedientia et procurationibus tempore uisitationis et aliis temporalibus respondisse, quoddam nobis attulit instrumentum, dilectorum filiorum H[ugonis u] Dionysii et R[oberti Iu] Sancti Germani Parisiensis abbatum sigillis et testimonio roboratum; cuius tenore didicimus quod, cum uenerabiles fratres nostri Ambianensis et Tornacensis episcopi et iidem abbates cause supradicte que inter Parisiensem et Calensem Ecclesias uertebatur ex compromisso cognitores existerent, receptis utriusque Ecclesie litteris, et pena quingentarum librarum de obseruatione arbitrii hinc inde imposita,  prestita etiam super hoc etiam ab eadem abbatissa fidei cautione, tam ipsa quam conuentu suo proclamantibus, in exemptionem et libertatem, quorumdam priuilegiorum obtentu sibi a quibusdam episcopis Parisiensibus indultorum; iidem episcopi et abbates, auditis allegationibus, authenticis diligenter inspectis, audita etiam abbatisse confessione in iure, uidelicet quod benedictionis munus a Parisiensi episcopo recepisset, professione etiam manu propria scripta et super altare posita, Parisiensi Ecclesie subiectionem et obedientiam promisisset, habito de pace tractatu, cum non posset modus compositionis occurrere, communicato prudentum uirorum consilio super questione iam dicta, Calensem Ecclesiam condemnarunt. Et cum hoc  ad audientiam karissimi in Christo filii illustris regis Francorum ab abbatissa appellatum fuisset, idem appellationi minime deferentes, eo quod iura non sinunt ab arbitris appellare, pronuntiauerunt ipsam Calensem Ecclesiam nulla ab aliis abbatiis libertatis prerogatiua differre, que, auctoritate priuilegiorum apostolice sedis, Parisiensi Ecclesie sunt subiecte. Quia uero abbatissa sepe dicta religionem iuramenti contemnere non formidans, eidem sententie parere contemnit, discretioni uestre per apostolica scripta mandamus quatenus, si premissis ueritas suffragatur, litteris exemptionis siue exsecutoriis uel indulgentiis a predictis abbatissa et conuentu a nobis obtentis, appellatione quoque ad memoratum regem interposita nequaquam obstantibus,  sublato cuiuslibet contradictionis et appellationis obstaculo, per censuram ecclesiasticam memoratam Calensem Ecclesiam Parisiensi, tanquam matrici Ecclesie, faciatis esse subiectam. Si uero aliter res se habuerit, partibus ad uestram presentiam conuocatis, audiatis que hinc inde duxerint proponenda, et causam ipsam, appellatione remota, fine canonico terminetis, et faciatis quod decreueritis per censuram ecclesiasticam a partibus inuiolabiliter obseruari.

Quod si omnes his exsequendis nequiueritis interesse, duo uestrum nichilominus ea exsequantur.

Datum Laterani, IX Kalendas Decembris, pontificatus nostri anno sexto.



CCLXXXIII. Litteris ad [Oddonem] episcopum Pennensem »sententiam depositionis in clericos de Arsita latam« confirmat. 
[UGHELLI, Italia sacra, I, 1125.]


CeLESTINUS episcopus, seruus seruorum Dei, uenerabili fratri Pennen. episcopo, salutem et apostolicam benedictionem.

Aequum est et consentaneum rationi, ut ea que a delegatis a nobis ratione preuia statuuntur, firma debeant et illibata consistere, et confirmationis nostre munimine roborari, ut nullatenus in posterum presumptione quorumlibet uiolentur. Sane cum olim clerici de Arsita, Ecclesie tue, sicut asseris, iuramento fidelitatis astricti interdictum  eis a te impositum non seruantes, et postmodum tam per te quam per uen. fratrem nostrum ualuensem episcopum de auctoritate nostra excommunicationis fuissent sententia inuoluti. Quia neutram sententiam seruauerunt, de mandato tamen nostro in eos per te, et memoratum episcopum depositionis fuit sententia promulgata, sicut tua nobis relatio patefecit. uolentes igitur, ut quod per eos factum est, robur futuris temporibus debite obtineat firmitatis, ut isti nullatenus de sua ualeant nequitia gloriari, quia contra prelatos suos erigere calcaneum non uerentur, sententiam depositionis a te, et memorato episcopo in clericos de Arsita latam, sicut rationabiliter lata est, nec legitime appellationis remedio subleuata, auctoritate apostolica  confirmamus, et presentis scripti patrocinio communimus.

Decernimus ergo ut nulli omnino hominum liceat, etc. Si quis autem, etc.

Datum Laterani II Kal. Decembris, pontificatus nostri anno sexto.



CCLXXXIu. Bulla pro monialibus S. Iuliani Antissiod. 
[Gall. Christ. XII, Instr., 142.]

CeLESTINUS episcopus, seruus seruorum Dei, uenerabilibus fratribus Senonensi archiepiscopo, et Niuernensi episcopo, salutem et apostolicam benedictionem.

Transmissa nobis dilectarum in Christo filiarum abbatisse et monialium S. Iuliani Antissiodorensis  conquestione accepimus, quod cum uenerabilis frater noster Antissiodorensis episcopus eis tanquam bonus pater deberet in benedictionibus confouere, et sue religionis otium, quod suscepisse uidentur, aliquibus questionum tumultibus non turbare, ipse  occasione indulgentie a sede apostolica impetrate, eas aggrauat multipliciter et infestat. Et cum indulgentia ipsa pro melioratione monasterii a nobis eidem episcopo fuerit de benignitate sedis apostolice concessa, ipse, sicut dicitur, non ad eiusdem monasterii utilitatem permissa sibi utitur potestate, sed potius lucrum temporale attendens, quam salutem considerans animarum, ipsas assiduis questionibus  propulsando fatigat, et earum iura ledit multipliciter et perturbat. Et cum eumdem episcopum deberent habere in suis iustitiis defensorem, ipsum aduersarium sentiunt et cognoscunt: et cum per officiales suos de malefactoribus ipsius monasterii iustitiam requirunt consequi uel habere, tot et tanta ab ipso et suis eidem monasterio grauamina inferuntur, quod nisi eis per sedis apostolice clementiam cito succurratur, oportet ipsas  et habitum suscepte religionis deserere, et ab ipso monasterio exsulare. . . . . . . . . . . . . . abbatissa. . . . . . ecclesiam de Colangiis, in qua ius presentationis. . . . . W. de S. Prisco clericum presentarunt. . . . . . . illius institutionem recusans, nichil canonicum obiiciens in personam, et  presentationem eidem abbatisse admittere recusauit. . . . . . . , . . . . . . . uolumus nec debemus quod sicut ipsum non conuenit, ut occasione indulgentie nostre molestet monasterium ante dictum, cum etiam de. . . . . . . . . . . conuersatione laudabili, et administratione honesta, plurium testimonia de illis partibus recepimus prelatorum, eidem episcopo per scripturam nostram. . . . . . firmiterque precipimus ut monasterium ipsum. . . . . . molestatione indebita non fatiget, et abbatissam et moniales permittat in sancto habitu Domino pacifice deseruire: et si eas in aliquo usque nunc irrationabiliter offendisse dignoscitur, per seipsum celeri emendatione castiget. Ideoque fraternitati  uestre per apostolica scripta mandamus, quatenus si predictus episcopus ea que prediximus celeriter emendare noluerit, uos ipsum ab indebita molestatione monasterii antedicti, abbatisse et monialium, prout expedire uideritis, sublato appellationis obstaculo, compescatis; et tam monasterium ipsum quam moniales, de auctoritate apostolica in omnibus questionibus protegere et defendere procuretis. . . . . . . . . . . quod si ambo his exsequendis nequiueritis interesse, tu frater archiepiscope, eis nichilominus. . . . . . . . . . . . . . . .

Datum Laterani, tertio Nonas Decembris, pontificatus nostri anno sexto.



CCLXXXu. Abbatibus S. Petri Salzburgensi et Ebersbergensi, ac preposito S. Andree Frisingensi mandat ut fratres Garzenses contra C. comitem Medelingensem tueantur. 
[LANG, Regesta, I, 366.]





CCLXXXuI. Abbati Hemmerodensi et scholastico maioris ecclesie Treuirensis mandat ut iudicent inter fratres S. Petri Moguntini et eorum prepositum Sifridum de Eppenstein. 
[IOANNIS, Rer. Mogunt. Script., II, 488.]




CCLXXXuII. Priuilegium pro monasterio S. Dionysii 
[D. FÉLIBIEN, Hist. de l'abbaye de Saint-Denys, Preuues, p. CXIu.]


CeLESTINUS episcopus, seruus seruorum Dei, dilecto filio IOANNI eleemosynario S. Dionysii, salutem et apostolicam benedictionem.

Iustis petentium desideriis dignum est nos facilem prebere consensum et uota que a rationis tramite non discordant effectu prosequente complere. Quapropter, dilecte in Domino fili, tuis precibus inclinati domum et nemus Berengerii et alias possessiones quas tuo studio ad opus domus eleemosynarie acquisisti, auctoritate tibi apostolica confirmamus, statuentes ut possessiones illas et quidquid ibi uel alibi in futurum, Domino concedente, poteris adipisci, libere et quiete dum uixeris  administres. Ita tamen quod post obitum tuum omnes possessiones ille ad domum eleemosynariam pleno iure peruenire debeant et deuolui, sicut a dilectis filiis H. abbate et conuentu S. Dionysii tibi propter bonam et piam intentionem quam ad domum eleemosynariam habere dignosceris est concessum et in eorum scripto authentico continetur. Nulli ergo omnino hominum liceat hanc paginam nostre confirmationis et constitutionis infringere, uel ei ausu temerario contraire. Si quis autem hanc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Dat. Lat., Idib. Decemb., pontificatus nostri anno sexto.



CCLXXXuII bis. Ecclesie Nicosiensis possessiones et priuilegia confirmat. 
[DE MAS-LATRIE, Histoire de l'ile de Chypre, première partie, Documents, p. 601, ex chartulario Sancte Sophie uenete, charta n. 8, Cf. n. 9  .]


CeLESTINUS episcopus, seruus seruorum Dei, uenerabili fratri ALANO, Nicosiensi archiepiscopo, eiusque successoribus canonice substituendis, in perpetuum.

In eminenti Apostolice Sedis specula, disponente Domino, constituti, fratres nostros episcopos tam propinquos quam longe positos fraterna debemus caritate diligere, et ecclesiis sibi a Deo comissis  paterna solicitudine prouidere. Ea propter, uenerabilis in Christo frater archiepiscope, tuis iustis postulationibus clementer annuimus et prefactam Nicosiensem ecclesiam, cui, auctore Domino, preesse dignosceris, sub beati Petri et nostra protectione suscipimus, et presentis scripti priuilegio communimus; statuentes ut quascumque possessiones, quecumque bona eadem ecclesia inpresentiarum iuste et canonice possidet, aut in futurum, concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma tibi tuisque successoribus et illibata permaneant; in quibus hec propriis duximus exprimenda uocabulis:

Locum ipsum in quo prefata Nicosiensis ecclesia  sita est, cum omnibus pertinentiis suis, dotem etiam eiusdem ecclesie, uidelicet duo casalia a karissimo in Christo filio Aymerico, illustre rege Cypri, ipsi ecclesie data et assignata, scilicet Ornithia  et Ascendia  ; decimas insuper istarum regionum Cypri que, ex constitutione Sedis Apostolice, ad ipsam Nicosiensem ecclesiam pertinent, Nicosie uidelicet, cum pertinentiis suis, la Solie  , la Thomasie  , la Tremetossie  , le Quit  , la Quercherie  , Cherin  , Lapiton  , Melyas  , Maratha  , Syuorie  , Cambi  , Xindas  et feodum, Briem  , et Asquia  , et Pigui  et Prastroue  , auctoritate apostolica tibi et tuis successoribus confirmamus.

Episcopatus quoque inferius annotatos, uidelicet  Paphensem, Limichoniensen et Famaugustanum, tibi  tuisque successoribus statuimus esse de cetero metropolitico iure subiectos.

Usum insuper palei tibi tuisque successoribus caritatis intuitu concedimus, ut tu eo hiis diebus utaris qui inferius exprimuntur, uidelicet: In Natiuitate Domini, in festiuitate prothomartiris Stephani, Circumcisione Domini, Epiphania, Ypopanti  , dominica in Ramispalmarum  , Cena Domini, Sabbato Sancto, Pascha, secunda feria post Pascha, Ascensione, Pentecoste, in natalicio beati Iohannis Baptiste, tribus festiuitatibus beate Marie, commemoratione Omnium Sanctorum, solemnitatibus omnium apostolorum, dedicationibus ecclesiarum, consecrationibus episcoporum, et ordinationibus clericorum, ecclesie tue principalibus  festiuitatibus et anniuersario tuo tue consecrationis die. Conuenit igitur te diligentius prouidere quomodo sit honor huius indumenti modesta actuum uiuacitate seruandus, et ut ei morum tuorum ornamenta conueniant et tu esse ualeas utrobique, auctore Domino, conspicuum et quem pastoralis cure constringit officium dilectione proberis fratribus exhibere, et ipsi etiam aduersarii propter mandatum dominicum tuo circa te copulentur affectu, pacem sequaris cum omnibus, piis uaces operibus, uirtutibus poleas, fulgeat in pectore tuo rationale iudicii, cum superhumerali actione coniunctum, ita procedas in conspectu Dei et oculis hominum, quatinus commisso tibi gregi uirtutis prestes exemplum, et ipsi aduersarii uidentes opera  tua bona, glorificent Patrem tuum qui in celis est. Sit in lingua tua edificationis sermo, sit zeli feruor in animo, et preter hec cuncta que officio tuo conueniunt cum temperantia agis, ut que pallei dignitas expetit uidearis frequenter amplecti, et gloriam sempiternam acquirere tibi possis in celis.

Presenti etiam decreto districtius inhibemus ut cimiteria ecclesiarum et ecclesiastica beneficia nullus hereditario iure possideat. Quod si quis facere forte contenderit, censura ecclesiastica compescatur. Ne autem in posterum tua uel successorum tuorum iura ualeant quomodolibet deperire, prohibemus ne monachi in prouincia tua capellanias teneant, sacerdotis seu capellanis officium uel beneficium sine auctoritate pontificali usurpent;  sed presbiteris capellanis integre conseruentur  quecumque ad ius pertinent capellanie. Statuimus preterea ut nullus cuiuscumque ordinis clericus ecclesias in uita sua tantum sibi concessas, ad ius archiepiscopi pertinentes, sine conscientia uel consensu tuo et successorum tuorum faciat censuales  , uel in cuiusquam transferat potestatem; et si factum fuerit, irritum habeatur. Prohibemus insuper ne interdictos uel excommunicatos tuos ad diuinum officium uel communionem ecclesiasticam sine conscientia uel consensu tuo aut successorum tuorum quisquam admittat, aut contra sententiam tuam canonice promulgatam aliquis uenire presumat, nisi forte periculum immineat, ut, dum presentiam tuam habere nequiuerit, per alium secundum formam ecclesie, satisfactione premissa, oporteat  ligatum absolui. Porro crucem, uexillum scilicet Dominicum, per tuam diocesem et episcopatus superius nominatos, ante te deferendi licentiam impertimur. Auctoritate insuper apostolica prohibemus ne quis, infra fines tue diocesis, sine tuo uel successorum tuorum assensu, ecclesiam uel oratorium construere de nouo presumat, saluis priuilegiis pontificum Romanorum. Obeunte uero te, nunc eiusdem loci archiepiscopo, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem canonici ipsius loci cum suffraganeorum consilio canonice prouiderint eligendum.

Decernimus ergo ut nulli hominum omnino liceat  prefatam Nicosiensem ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua Sedis Apostolice auctoritate. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire temptauerit, secundo tercioue commonitus, nisi reatum suum congrua satisfactione correxerit, potestatis honorisque sui careat dignitate, reumque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini redemptoris nostri Iesu Christi aliena fiat,  atque in extremo examine diuine ultioni subiaceat. Cunctis autem eidem loco sua iura seruantibus, sit pax Domini nostri Iesu Christi, quatinus et hic fructum bone actionis percipiant, et apud districtum iudicem premia eterne pacis inueniant. Amen.

    Ego Celestinus, catholice Ecclesie episcopus.
    Ego Octauianus, Hostiensis et ueletrensis episcopus.
    Ego Petrus, Portuensis et S. Rufine episcopus.
     Ego Melior, sanctorum Iohannis et Pauli presbiter cardinalis, tituli Pamachi, subscripsi.
    Ego Iordanus, sancte Pudentiane, tituli Pastoris  , presbiter cardinalis, subscripsi.
    Ego Iohannes, tituli Clementis, sancti Intluensis  et Tuscanensis episcopus, subscripsi.
    Ego Guido, sancte Marie Transtiberin, tituli Calisti, presbiter cardinalis, subscripsi.
    Ego Hugo, presbiter cardinalis sancti Martini, tituil Equicii, subscripsi.
    Ego Iohannes, tituli sancti Stephani in Celio monte presbiter cardinalis, subscripsi.
    Ego Soffredus, sancte Praxedis presbiter cardinalis, subscripsi.
    Ego Iohannes, tituli sancte Prisce presbiter cardinalis,  subscripsi.
    Ego Gracianus, sanctorum Cosme et Damiani diaconus cardinalis, subscripsi.
    Ego Berrardus, sancti Adriani diaconus cardinalis, subscripsi.
    Ego Gregorius, sancte Marie in Portu diaconus cardinalis, subscripsi.
    Ego Gregorius, sancte Marie in Aquiro diaconus cardinalis, subscripsi.
    Ego Gregorius, santi Georgii ad uelum aureum diaconus cardinalis, subscripsi.
    Ego Nicola, sancte Mare in Cosmidin diaconus cardinalis, subscripsi.
    Ego Bobo, sancti Theodori diaconus cardinalis,  subscripsi.


Datum Laterani, per manum Censii, sancte Lucie in Orthea diaconi cardinalis, domini pape camerarii, idus Decembris, indictione Xu, Incarnationis Dominice anno 1196, pontificatus uero domini Celestini pape anno uI.



ANNO 1196-1197.



CCLXXXuIII. Ad decanum et capitulum Rothomagense.---Super annalibus prebendarum. 
[MANSI, Concil., XXII, 619.]

CeLESTINUS, etc., dilectis filiis decano et capitulo  Rothomagensi, salutem et apostolicam benedictionem.

Cum a nobis petitur quod religioni et honestati conuenire dignoscitur, animo nos debemus lubenti concedere, et petentium desideriis congruum suffragium impertiri. Eapropter, dilecti in Domino, uestris iustis precibus inclinati, antiquam uestre Ecclesie consuetudinem super annalibus prebendarum decedentium canonicorum, consensu archiepiscopi  et totius capituli roboratam, sicut in authenticis eorum instrumentis apparet; scilicet ut quolibet decedente canonico fructus omnes prebende illius anni, in quo obierit, in usus pios secundum rationabilem defuncti dispositionem, aut, cessante dispositione, secundum capituli arbitrium erogarentur, auctoritate apostolica confirmamus, et presentis scripti patrocinio munimus. Nulli ergo hominum, etc.

Datum Turonis [leg. Lateranis], u Kal. Dec. 1196.



ANNO 1196-1197.



CCLXXXIX. Abbati et conuentui S. Ioannis in uineis prescribit ne in ipsorum ecclesia fratres recipiantur ultra nonaginta, uel aliquis qui decimum quintum annum non attigerit. 
[Hist. de l'abbaye de Saint-Iean des uignes, Preuu., 305.]


CeLESTINUS episcopus, seruus seruorum Dei, abbati et conuentui Sancti Ioannis in uineis, salutem et apostolicam benedictionem.

Significatum est siquidem nobis per litteras nostro apostolatui presentatas quod cum predecessores uestri magnis potentibus personis nimium fauorabiles se exhibendo, tot consueuerint sepe in fratres recipere, ut ecclesie uestre dormitorium, uel refectorium commode nullatenus caperet, nec redditus ecclesie sufficere possent ad uictui necessaria  administranda; ita quod aliquando pro eorumdem potentium magnatum instantia, quidam cum essent in etate teneriores, nec possent obseruare regularis ordinis disciplinam, in ecclesia uestra ponerentur, ad apostolice sedis consilium et auxilium duxistis super his omnibus recurrendum, humiliter et cum deuotione omnimoda postulantes, ut auctoritate apostolica statueretur in posterum, ultra nonagesimum numerum personarum, et aliquis puer infra decimum quintum annum in consortium uestrum recipi, nec debeat admitti. Nos igitur uestris precibus annuentes, presentium auctoritate, statuimus ultra nonaginta fratres in ecclesia uestra non admitti debeant, uel aliquis puer recipiatur in  ecclesia uestra quem nondum constiterit quintum decimum annum attigisse.

Datum Laterani, pontificatus nostr. anno sexto.



CCXC. Sententiam ab O[berto] archiepiscopo Mediolanensi latam inter Matth. magistrum et conuersos hospitalis S. Simpliciani confirmat.


In his, que ambiguitatem continent. Et infra: Innotuit apostolatui nostro, quod cum inter magistrum M. et conuersos hospitalis Sancti Simpliciani super eodem hospitali in presentia Mediolan.  archiepiscopi questio uerteretur, ipse archiepiscopus post cognitionem cause in prolatione sententie his uerbis non fuit usus: Talem partem condemno, uel talem absoluo; sed pronuntiauit ita: Statuo, et precipio. Et infra: Attendentes igitur quod hoc uerbum, Statuo, rem perfectam significat, et cum effectu non uerbotenus accipitur. Item secundum Gregorium, quod precipitur imperatur, et quod imperatur, necesse est fieri; et aliquando si non fiat, penam habet. Considerantes nichilominus quod non debet aliquis considerare uerba, sed uoluntatem, cum non intentio uerbis, sed uerba intentioni debeant deseruire, interpretamur procuratoribus utriusque partis presentibus, et diffinimus, quod prefati archiepiscopi uerba tali forma prolata, perpetuo  ualiture sententie obtineant firmitatem.



ANNO 1197.



CCXC bis. Alano electo Nicosiensi archiepiscopo, petente eiusdem Ecclesie capitulo, pallium mittit. 
[De MAS-LATRIE, Histoire de l'ile de Chypre, 1re partie, Documents, p. 605, ex chartulario Sancte Sophie uenete, charta n. 1. Cf. n. 3, 4, 5, 6,  .]

CELESTINUS episcopus, seruus seruorum Dei, uenerabilibus fratribus Paphensi, Limiconiensi et  Famaugustano episcopis, et dilectis filiis uniuersis ecclesiarum prelatis et aliis clericis per Nicosiensem diocesim constitutis, salutem et apostolicam benedictionem.

Inscrutabilis profunditas diuini consilii, cuius nutu terrena et celestia disponuntur, supra petram esse statuit  ecclesie fundamentum, et beatum Petrum, quem ipsius ecclesie uicarium instituit et magistrum, cum Simon antea uocaretur, Petrum uoluit, mutato nomine, appellare, ut ille qui ecclesie, cuius fundamentum supra petram, que Christus est, dinoscitur ordinatum, debebat per preceptum dominicum, magisterium obtinere. Petrus nomine uocaretur, qui et populus in fundamento  fidei solidaret, et ligandi atque soluendi haberet plenariam potestatem. uerum Dominus ac redemptor noster qui, quando uult et quomodo uult, inspirat de omnibus et disponit, dignatus est insulam Cypri, que a longis retro temporibus a magistra Sedis Apostolice facta fuerat aliena, ad ecclesie Romane gremium, que, dispositione diuina, mater cunctarum esse dinoscitur generalis, nostris temporibus reuocare, inspirans carissimo in Christo filio nostro A., illustri regi Cypri, ut a nobis, penes quem, licet immeritis, plenitudo residet potestatis, nuncio et litteris postularet quod in eadem  insula una ecclesia que esset metropolis et tres sedes episcopales, de Sedis Apostolice auctoritate statuerentur; quibus ipse se dotes assignaturum proposuit competentes et in eisdem tales instituerentur prelati, qui populum Domini uerbo salutis pascerent et predicatione assidua edocerent. Cuius utique pium in Domino propositum commendantes, de comuni fratrum nostrorum consilio, eius petitioni annuimus, et A[lano], tunc cancellario prefati regis, nunc Nicosiensi archiepiscopo, et tibi, frater Paphensis episcope, tunc archidiacone Laudicensis  , in ipsa insula legationis offitium exercentibus, plenam uobis secundum Deum ordinandi ecclesias et accipiendi dotes a predicto rege eisdem ecclesiis assignandas tribuimus  potestatem. Ceterum Nicosiense capitulum, ad celebrandam ellectionem archiepiscopi canonice procedentes, eundem cancellarium in ipsorum archiepiscopum, uoto unanimi, postularunt, et postmodum, de authoritate legationis qua ipse tecum, frater Paphensis episcope, ipse fungebatur, sicut uobis fuerat ab Apostolica Sede indultum, per uenerabiles fratres nostros Nazarenum archiepiscopum, Betlehemitanum et Acconensem episcopos, munus ei fuerit consecrationis impensum. Et quia idem Nicosiense capitulum palleum  ab Apostolica Sede iam dicto archiepiscopo Nicosiensi concedi pariter et transmitti humiliter postularent, ipsorum petitionibus inclinati, palleum per te, frater Paphensis episcope, principaliter, secundario  uero per dilectos filios nostros Leonardum et Radulphum, canonicos Nicosienses, eidem archiepiscopo duximus transmittendum. Quocirca, uniuersitati uestre per apostolica scripta mandamus quatenus ei debitam in omnibus obedientiam et reuerentiam exhibentes, salubria eius monita et precepta, omni contradictione postposita, suscipiatis et firmiter obseruetis.

Datum Laterani, IIII Nonas Ianuarii, pontificatus nostri anno sexto.



CCXCI. Monasterii Sorensis libertates immunitatesque confirmat. 
[SHUM, Hist. af Danmark, uIII, 706.]


CeLESTINUS episcopus, seruus seruorum Dei, dilectis filiis . . . . abbati et conuentui de Sorue, salutem et apostolicam benedictionem.

Incumbit nobis ex debito pastoralis officii, ut iusta petentibus audientiam cum efficientia prebeamus, maxime ubi eorum uota et pietas adiuuat, et explorati iuris ueritas non relinquit. Eapropter, dilecti in Domino filii, uestris iustis postulationibus  gratam conniuentiam impendentes, libertates et immunitates a carissimo in Christo filio Kanuto; illustri rege Danorum et inclyte memorie Waldemaro quondam patre ipsius, in colonos monasterii uestri et cenobio uestro concessas, uidelicet ut ab omni regio seruitio sint liberi et immunes, sicut in eorumdem regum et uenerabilis fratris nostri A. Lundensis archiepiscopi, apostolice sedis legati, scriptis authenticis continetur, uobis et per uos monasterio uestro auctoritate apostolica confirmamus, et presentis scripti patrocinio communimus.

Decernimus ut nulli omnino hominum liceat hanc nostre paginam confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei  et beatorum Petri et Pauli apostolorum eius se nouerit incursurum.

Dat. Laterani, XIu Kal. Februarii.



CCXCII. Monasterii Capellensis tutelam suscipit bonaque et iura confirmat. 
[WENCK, Hessische Landesgeschichte, tom. III, p. 125.]

CeLESTINUS episcopus, seruus seruorum Dei, dilectis filiis NICOLAO abbati de Capella eiusque fratribus tam presentibus quam futuris regularem uitam professis in pp. m.

Religiosam uitam eligentibus apostolicum conuenit adesse presidium, ne forte cuiuslibet temeritatis incursus aut eos a proposito reuocet, aut robur, quod  absit! sacre religionis infringat. Eapropter, dilecti in Domino filii, uestris iustis postulationibus clementer annuimus et ecclesiam de Capella prefata, in qua diuino mancipati estis obsequio, sub beati Petri et nostra protectione suscipimus, et presentis scripti priuilegio communimus; in primis siquidem statuentes, ut ordo canonicus, qui secundum Deum et beati Augustini Regulam atque institutionem Premonstratensium fratrum in eodem loco institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel  principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Locum ipsum, in quo prefata ecclesia sita est, cum omnibus pertinentiis suis; curiam in Euerstorff cum toto predio Albrechteroth, et Hougeren cum omnibus pertinentiis suis, Buchholz, Egendorf, et Luminesuelt cum omnibus pertinentiis suis,  Ludenrot, Wichten, Weldesbere, Solnhusen, et aliud Solnhusen et Landershusen cum omnibus pertinentiis suis, Alboldesberc et Bezingen cum prediis suis; curiam in Wirne cum toto predio suo, curiam in Grimeldesdorf, curiam in Engilgis et curiam in Utershusen, cum omnibus pertinentiis suis. In Leigenbach redditus quatuordecim solidorum; in Wolrshusen quinquaginta solidos, in Wirahin decem et octo solidos, in Rikershusen triginta quatuor solidos. in Bidenbach quatuordecim solidos, in Grimelderoth quatuor solidos et dimidium, in Gerlahesdorf decem solidos, in Bubenhusem decem et octo solidos, in Geifridesdorf decem et nouem solidos, in Hermannesdorf tres solidos, in Egendorf quinque solidos, in Deidenhusen triginta quatuor  solidos, in Grimoldesdorf et Frilngendorf duo talenta et decem et septem solidos, in Solnhusen duo talenta et octo solidos, in Rohenroth duodecim solidos et dimidium, in Wegebach duos solidos, in Holzmanneshusen uiginti septem solidos, in Aldendorf quatuor solidos, in Sigozeshusen sex solidos, in Bisopheshusen duodecim solidos, in Limpach quinque solidos, in Eichen duos solidos et dimidium, in Lenterscheit sexdecim solidos, in Malzneltem quatuor solidos et dimidium, in Slachtersroth sex solidos et dimidium, in Husteden triginta solidos, in Bucholz quatuor solidos, in Salzbuden septem solidos, in uirne quinque solidos, in Aldendorf uiginti quatuor solidos, in Megenharderoth octo solidos, in Engilgis quindecim solidos et dimidium,  in Urfa tres solidos, molendinum in uirne, in Holzhusen duodecim solidos Coloniensis monete, in Eppehagen unum solidum, in Herwigeshagen quatuor solidos, in Rukershusen decem solidos, in Bunebach nouem solidos, in Belferoth duodecim solidos, in Wildingen tres solidos, in Wikardesdorf duos solidos, in Wichte duo talenta et quatuordecim solidos, in Paleblaz Domzelar, Heidelbach, Elbach, Hegenebach, triginta tres solidos et dimidium; in Seilpach triginta solidos, in Milsungen octo solidos, in Holzhusen octo solidos, in Unshusen quatuor solidos, in Sachsenhusen septem solidos, in Dielichen septem solidos, in Scastebach septem solidos, in Rudolueshagene septem solidos, in Gerstefe  sex solidos, in E chagene quatuordecim solidos et dimidium, in Iazbach octo solidos et dimidium, in Monusebach duos solidos, in Schnegelbiz tres solidos, in Drumershusen et Steincile predium unum, in Bettenhusen uiginti duos solidos, in Munstre quatuordecim solidos, in Frowenroth sex solidos et uerse quinque solidos.

Sane noualium uestrorum quod propriis manibus aut sumptibus colitur siue de nutrimentis animalium uestrorum, nullus a uobis decimas exigere uel extorquere presumat. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce, diuina officia celebrare. Liceat quoque uobis clericos et laicos, liberos et absulutos e seculo  fugientes ad conuersionem recipere, et cos absque contradictione aliqua retinere. Prohibemus insuper, ut nulli fratrum uestrorum post factam in ecclesia uestra professionem fas sit, nisi forte arctioris religionis obtentu, absque abbatis sui licentia de eodem loco discedere, discedentem uero absque communium litterarum cautione nullus audeat retinere. Chrisma uero, oleum sanctum, consecrationes altarium seu basilicarum, ordinationes clericorum, qui ad sacros ordines fuerint promouendi, a diecesano suscipietis episcopo, siquidem catholicus fuerit, et communionem sacrosancte Romane sedis habuerit, alioquin liceat uobis quemcunque uolueritis catholicum adire antistitem, gratiam et communionem apostolice sedis habentem, qui nostra  fretus auctoritate uobis quidem postulata impendat. Sepulturam quoque ipsius loci liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. Decimas preterea et possessiones ad ius ecclesie uestre spectantes, que a laicis detinentur, redimendi et legitime liberandi de manibus eorum, et ad uestram ecclesiam reuocandi, libera sit uobis de nostra auctoritate facultas. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel  fratrum pars maior et sanioris consilii, secundum Deum et B. Augustini Regulam prouideat eligendum.

Decernimus ergo, ut nulli omnino hominum liceat prefatam ecclesiam temere perturbare, aut eius possessiones auferre, uel ablatas detinere, minuere, seu quibuslibet uexationibus fatigare, sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate et diecesani episcopi canonica iustitia. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum congrua satisfactione  correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine diuine ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

    Ego Celestinus, catholice Ecclesie episcopus.
    Ego Octauianus, Ostien. et uelletrensis episcopus.
    Ego Petrus, Portuensis et Sancte Rufine.
    Ego Melior, SS. Ioannis et Pauli presbyter cardinalis tituli Pammachii.
     Ego Ioannes, Sancti Clementis cardin. uiterbiensis et Tuscanensis episcopus.
    Ego Hugo, presbyter cardinalis Sancti Martini tituli Equitii.
    Ego Ioannes, tituli Sancti Stephani in Celio monte presbyter cardinalis.
    Ego Soffredus, tituli Sancte Praxedis presbyter cardinalis.
    Ego Bernardus, Sancti Petri ad uincula presbyter cardinalis tituli S. Eudoxie.
    Ego Ioannes, tituli Sancte Prisce presbyter cardinalis.
    Ego Gratianus, Sanctorum Cosme et Damiani diaconus cardinalis.
    Ego Gerardus, Sancti Adriani diaconus cardinalis.
     Ego Gregorius, Sancte Marie in Porticu diaconus cardinalis.
    Ego Gregorius, Sancte Marie in Aquiro diaconus cardinalis
    Ego Gregorius, Sancti Gregorii ad uelum aureum diaconus cardinalis.


Datum Laterani, per manum Censii Sancte Lucie in Orthea diaconi cardinalis, domni pape camerarii, uII Kal. Februarii, indictione Xu, Incarnationis Dominice anno 1196, pontificatus uero domini Celestini pape III anno sexto.



CCXCIII. Ecclesie Sancti Exuperii Corboliensis protectionem suscipit possessionesque corroborat, confirmata insuper compositione inter abbatem et Mauricium Parisiensem episcopum »de procuratione episcopis in Ecclesia Paris. exsoluenda.« 
[Iean BOCQUET, uie de S. Spire et S. Leu, p. 52. Paris, 1627, in-8o.]


CeLESTINUS episcopus, seruus seruorum Dei, dilectis filiis HUGONI abbati et canonicis ecclesie Sancti Exuperii Corboliensis, tam presentibus quam futuris, canonice substituendis, in perpetuum.

Effectum iusta postulantibus indulgere, et uigor equitatis et ordo exigit rationis, presertim quando petentium uoluntatem et pietas adiuuat, et ueritas non relinquit. Eapropter, dilecti in Domino filii, uestris iustis postulationibus clementer annuimus; et prefatam ecclesiam Sancti Exuperii Corboliensis, in qua diuino mancipati estis obsequio,  sub beati Petri et nostra protectione suscipimus et presentis scripti priuilegio communimus, statuentes ut quascunque possessiones, quecunque bona, eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant. In quibus hec propriis duximus exprimenda uocabulis:

Locum ipsum in quo prefata ecclesia sita est, cum omnibus pertinentiis suis; claustrum cum hospitibus in eodem claustro manentibus; uillam Balecurtis, hospites de Fonteneto cum terris cultis et  incultis, hospites cum terris cultis et incultis quos habetis apud Cheuanes; hospites cum terris cultis et incultis quos habetis apud Soisiacum; uillam cum terris, pratis et nemoribus de uilladudone; omne quod habetis apud Euriacum, et quod habetis apud uilarcel, et ea que habetis apud Castras, molendina, prata, uineas et omnia alia que habetis in Corboliensi territorio, et aliis territoriis, et modium bladi quem habetis in maiori decima de Soisiaco, de donatione Pagani et M. uxoris eius; nundinas quas habetis apud Corbolium in solemnitatibus beati Exuperii et beati Aegidii, et prebendam in usus ecclesie uestre, a te, fili abbas, cum assensu carissime in Christo filie A. illustris Francorum regine, pietatis intuitu ac pia deliberatione concessam.  Compositionem insuper que inter uos et bone memorie Mauritium Parisiensem episcopum, super procurationibus de cetero episcopis, qui in Ecclesia Parisiensi pro tempore fuerint exsoluendi, amicabiliter intercessit, sicut prouide facta est et ab utraque parte recepta et hactenus obseruata, et in scripto exinde confecto plenarie continetur, presenti priuilegio confirmamus. Preterea libertates et immunitates ab ecclesiarum prelatis, regibus et principibus ecclesie uestre concessas, nec non antiquas et rationabiles consuetudines hactenus ob seruatas, ratas habemus, et eas futuris temporibus illibatas decernimus permanere.

Decernimus ergo ut nulli omnino hominum liceat prefatam ecclesiam temere perturbare, aut eius  possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua apostolice sedis auctoritate, et diecesani episcopi canonica iustitia.

Si qua igitur in futurum, etc.

    Ego Celestinus, catholice Ecclesie episcopus.
    Ego Conradus, Moguntinensis archiepiscopus.
    Ego Octauianus, Ostiensis et uelletrensis episcopus.
    Ego Petrus, Portuensis et Sancte Rufine episcopus.
    Ego Ioannes, tituli S. Clementis cardinalis uiterbiensis  et Tusculan. episcopus.
    Ego Melior, Sanctorum Ioannis et Pauli cardin. tituli Pammachii.
    Ego Petrus, tituli Sancte Cecilie presb. card.
    Ego Iordanus, presbyter card. Sancte Pudentiane tituli Pastoris.
    Ego Guido, Sancte Marie Transtiberim tituli Calixti presbyter card.
    Ego Hugo, presbyter card. S. Martini, tituli Equitii.
    Ego Ioannes, tit. S. Stephani in Celio monte presbyter card
    Ego Cinthius, tituli S. Laurentii in Lucina presbyter card
    Ego Soffredus, tit. S. Praxedis presbyter card.
     Ego Bernardus, S. Petri ad uincula presbyter card. tit. S. Eudoxie.
    Ego Ioannes, tituli Sancte Prisce presbyter cardinalis.
    Ego Gratianus, Sanctorum Cosme et Damiani diaconus card.
    Ego Gerardus, Sancti Adriani diac. card.
    Ego Gregorius, Sancte Marie in Porticu diac. card.
    Ego Gregorius, Sancte Marie in Aquiro diac. card.
    Ego Gregorius, Sancti Georgii ad uelum aureum diac. card.
    Ego Lotharius, Sanctorum Sergii et Bacchi diac. card.
     Ego Nicolaus, Sancte Marie in Cosmedin diac. card.
    Ego Bobo, Sancti Theodori diac. card.


Data Laterani, per manum Centii Sancte Lucie in Orthea diaconi cardinalis domni pape camerarii, Kal. Februarii, indictione Xu, Incarnationis Dominice anno 1196, pontificatus uero domni Celestini pape III anno sexto.



CCXCIu. Geraldo episcopo Cadurcensi concedit ut percipiat in ecclesia S. Amatoris sumptus necessarios pro itinere ad sedem apostolicam et pro aliis ad Ecclesiam suam spectantibus. 
[Series episcop. Cadurcens., 76.]

 CeLESTINUS episcopus, seruus seruorum Dei, uenerabili fratri GERALDO Cadurcensi episcopo, salutem et apostolicam benedictionem.

Fratrum cepiscoporum nostrorum iustis petitionibus dignum est nos facilem prebere assensum, et eorum pia desideria in Domino promouere. Eapropter, uenerabilis in Christo frater, tuis iustis postulationibus annuentes ea que in ecclesia B. Marie Rupis Amatoris, testimonio multorum episcoporum et abbatum, et aliorum didicimus te habere uidelicet sumptus necessarios tibi, et familie tue, et hospitibus tuis, te presente uel absente, sumptus et equitaturas in itinere ad sedem apostolicam accedendi, et in aliis pro tua ecclesia faciendis, sicut ea hactenus in pace te didicimus possidere,  tibi et successoribus tuis donamus, concedimus, auctoritate apostolica confirmamus, et presentis scripti patrocinio communimus. Concedimus insuper ut hec omnia predicta tibi et successoribus tuis liceat per uos uel ministros uestros ab eadem ecclesia accipere cum ii qui in eadem presunt ecclesia, ministrare distulerint.

Decernimus ergo ut nulli hominum liceat hanc paginam nostre concessionis et confirmationis infringere, aut ei ausu temerario presumat contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, Kal. Februarii, pontificatus nostri anno uI.



CCXCu-uI. [Ottoni], episcopo Bobiensi, mandat, hortetur L[anfrancum], episcopum Papiensem, ne canonicos Placentinos priuet decimis de territorio Portus Albare. 
[CAMPI, Hist. di Piac., II, 375.]


CeLESTINUS episcopus, seruus seruorum Dei, uenerabili fratri Bobiensi episcopo salutem et apostolicam benedictionem.

Significarunt nobis dilecti filii canonici Placentini quod, cum in territorio Portus-Albare a longo tempore decimas habuissent, inter Alfanum quondam Papiensem episcopum et ipsos super illis olim questio est suborta, quam utique controuersiam bone memorie u., quondam Romane Ecclesie cardinalis,  tunc apostolice sedis legatus diligenter cognoscens, pro iam dictis canonicis sententiam promulgauit, que sententia postmodum per sedem apostolicam fuit confirmata. Cumque iidem canonici easdem decimas illius auctoritate sententie possiderent, denuo super quibusdam eiusdem loci decimationibus inter archipresbyterum eiusdem loci et dictos canonicos Placentinos fuit questio suscitata. Et cum ex delegatione apostolica uenerabili fratri episcopo et etiam preposito Laudensi eadem controuersia commissa fuisset; ipsi utriusque partis rationes studiosius inspexerunt, et habito prudentum uirorum consilio decimas illas memoratis canonicis adiudicare curarunt. Processu uero  temporis uenerabilis frater noster L., nunc Papiensis episcopus, quod ille decime ad eosdem canonicos pertinerent non faciens aliquam mentionem, a sede apostolica impetrauit, ut de laboribus propriis nemini teneretur decimas exhibere, et sic in predicto loco uel territorio propriis sumptibus laborem exercens sub tali occasione canonicos illos decimis illis, et suo iure nititur spoliare.

Quocirca fraternitati tue per apostolica scripte mandamus, quatenus predictum episcopum, ut occasione illius indulgentie prefatos canonicos illis decimis non destituat, cum ex ipsa illorum iuri nullum preiudicium afferre uelimus, seu decimationes sibi solitas minorari, si rem ita se habere inueneris, auctoritate nostra, cessante appellatione,  prout iustum fuerit, cogere non omittas.

Datum Laterani, Iu Idus Februarii, pontificatus nostri anno sexto.



CCXCuII. Capitulo Onoldsbacensi archidiaconatum Rangoue confirmat 
[USSERMANN, Episcopatus Wirzeburg., Prob., 54.]

CeLESTINUS episcopus, seruus seruorum Dei, dilectis filiis capitulo de Onoldesbach salutem et apostolicam benedictionem.

Iustis petentium desideriis dignum est nos facilem prebere consensum, et uota, que a rationis tramite non discordant, effectu prosequente complere. Eapropter, dilecti in Domino filii, uestris iustis  postulationibus grato concurrentes assensu archidiaconatum Rangowe cum omnibus pertinentiis suis, sicut ipsum ecclesia uestra a quinquaginta annis iuste ac sine controuersia noscitur possedisse, ecclesie ipsi auctoritate apostolica confirmamus, et presentis scripti patrocinio communimus.

Decernimus ergo ut nulli omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Lateran., III Kal. Martii, pontificatus nostri anno sexto.



CCXCuIII. Sororibus S. Marie Suessionensibus concedit, ut, non obstante iuramento quondam facto, de assensu abbatissarum siue prelatarum, iis liceat quaslibet idoneas recipere moniales. 
[D. GERMAIN, Hist. de Notre-Dame de Soissons, pag. 445.]


CeLESTINUS episcopus, seruus seruorum Dei, dilectis in Christo filiabus abbatisse et conuentui monasterii Sancte Marie Suession., salutem et apostolicam benedictionem.

Apostolice dignitatis officio prouocamur et commune debitum caritatis requirit ut locis Dei dicatis nostre prouisionis manum taliter apponamus, quod  per aliquorum uiolentiam aliquatenus non turbentur, sed ad laudem et ad gloriam nominis Iesu Christi tam temporaliter quam spiritualiter optatum cum ipsius adiutorio recipiant incrementum. Sane ad apostolatus nostri audientiam peruenit quod retroactis temporibus plures ad abbatiam uestram confluerent a uicinis locis moniales. Cum tandem propter multitudinem earum de facultatibus monasterii, prout necesse erat, uictum non poterant obtinere, predecessores uestro iuramento inter se firmauerunt quod a tempore illo in antea nullam ab alia ecclesia reciperent monialem, sed modo, cum pauce sint que iuramentum firmauerunt et ecclesia uestra suo defraudetur officio, tum quia pauce sunt residentes, tum quia senes et decrepite, quedam  uero in etate tenerrima sint, nec ualeant regularis ordinis disciplinam obseruare, ad apostolice sedis consilium et auxilium ducitis super his omnibus recurrendum, humiliter et cum deuotione omnimoda postulantes, ut auctoritate apostolica statueretur in posterum ut a uicinis ecclesiis liceret uobis idoneas recipere moniales. Nos igitur uestris postulationibus annuentes presentium auctoritate uobis duximus indulgendum, ut non obstante predicto iuramento de assensu abbatissarum siue prelatarum suarum uobis liceat quaslibet idoneas recipere moniales.

Decernimus ergo ut nulli hominum liceat hanc nostre concessionis paginam et indulgentiam infringere, uel ei ausu temerario contraire. Si quis  autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, Kalend. Martii, pontificatus nostri anno uI.



CCXCuIII bis. Ecclesie S. Marie et S. Ioannis euangeliste Cappenbergensis protectionem suscipit, bona possessionesque confirmat. 
[NIESERT, Münsterische Urkund., III, 294.]

CeLESTINUS episcopus, seruus seruorum Dei, dilectis filiis HERIMANNO abbati ecclesie Sancte Marie et S. Ioannis apostoli in Capenberg, eiusque fratribus tam presentibus quam futuris regularem  uitam professis, in perpetuum.

Religiosam uitam eligentibus apostolicum conuenit adesse presidium, ne forte cuiuslibet temeritatis incursus aut eos a proposito reuocet, aut robur, quod absit! sacre religionis infringat. Eapropter, dilecti in Domino filii, uestris iustis postulationibus clementer annuimus, et prefatam ecclesiam Sancte Marie et Sancti Ioannis apostoli, in qua diuino mancipati estis obsequio, ad exemplar felicis recordationis Eugenii pape predecessoris nostri, sub beati Petri et nostra protectione suscipimus, et presentis scripti priuilegio communimus; in primis siquidem statuentes ut ordo canonicus, qui secundum Deum et beati Augustini Regulam atque institutionem  Premonstratensium fratrum in eadem ecclesia institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus, et illibata permaneant. In quibus hec propriis duximus exprimenda uocabulis:

Locum ipsum in quo prefata ecclesia sita est cum omnibus pertinentiis suis, ecclesiam in Alen et ecclesiam in Werne, quas uel bone memorie Wernerus Monasteriensis episcopus cum decaniis et  parochiis earum ecclesie uestre contulit, uel eiusdem episcopi successores uobis postea confirmarunt; ecclesiam in Burk, quam uenerabilis frater noster Herimannus Monasteriensis episcopus ecclesie uestre prouida deliberatione concessit; curtim in Lohusen, quam Fridericus, comes de Altena, uobis tradidit titulo uenditionis, et agros eidem curti adiacentes, quos uobis nobiles de Erperode uendiderunt. Sane laborum uestrorum quos propriis manibus aut sumptibus colitis, siue de hortis et uirgultis et piscationibus uestris, uel de nutrimentis animalium uestrorum, nullus a uobis decimas exigere uel extorquere presumat. Sepulturam quoque ipsius loci liberam esse decernimus, ut eorum deuotioni et extreme uoluntati, qui se illic sepeliri  deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. Decimas preterea et possessiones ad ius ecclesiarum uestrarum spectantes, que a laicis detinentur, redimendi et legitime liberandi de manibus eorum, et ad ecclesias ad quas pertinent reuocandi, libera sit uobis de nostra auctoritate facultas.

Decernimus ergo ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur eorum, pro quorum gubernatione ac sustentatione concessa sunt, usibus omnimodis  profutura, salua sedis apostolice auctoritate et diecesani episcopi canonica iustitia.

Si qua igitur in futurum, etc. Cunctis autem eidem loco, etc.

    Ego Celestinus, catholice Ecclesie episcopus.
    Ego Octauianus, Ostiensis et uelletrensis episcopus.
    Ego Petrus, Portuensis et Sancte Rufine episcopus.
    Ego Hugo, presbyter cardinalis S. Martini tit. Equitii.
    Ego Ioannes, tit. S. Stephani in Celio monte presb. cardinalis.
    Ego Carth., tit. S. Laurentii in Lucina presbyter cardinalis.
     Ego Soffredus, tit. S. Praxedis presb. cardinalis.
    Ego Bernardus, Sancti Petri ad uincula presb. cardinalis tit. Eudoxie.
    Ego Petrus, tit. S. Cecilie presb. cardinal.
    Ego Iordanus, Sancte Pudentiane tit. Pastoris presb. cardinalis.
    Ego Ioannes, tit. S. Clementis cardinal. uiterbiens. et Tuscanus episcopus.
    Ego Guido, presbyter cardinalis Sancte Marie Transtiberim tit. Calixti
    Ego Gratianus, Sanctorum Cosme et Damiani diaconus card.
    Ego Gerardus, Sancti Adriani diaconus cardinalis.
     Ego Georgius, S. Marie in Porticu diaconus cardinalis.
    Ego Gregorius, Sancte Marie in Aquiro diacon. card.
    Ego Gregorius, Sancti Georgii ad uelum aureum diacon. card.
    Ego Lotharius, Sanctorum Sergii et Bacchi diac. card.
    Ego Nicolaus, S. Marie in Cosmedin diacon. cardinal.
    Ego Bobo, Sancti Theodori diac. card.


Datum Laterani, per manum Centii Sancte Lucie in Orthea diaconi cardinalis, domni pape camerarii. Non. Martii, indictione Xu, Incarnationis Dominice  anno 1196, pontificatus uero domni Celestini pape III anno sexto.




Plumbeum sigillum appendet ex filis sericis flaui ac rubri coloris.



CCXCIX. Ad capitulum Lingonense.---De residentia canonicorum. 
[MANSI, Concil., XXII, 623.]

CeLESTINUS episcopus, seruus seruorum Dei, dilectis filiis decano et capitulo Lingonensi, salutem et apostolicam benedictionem.

Cum a nobis petitur quod iustum est et honestum, tam uigor equitatis, quam ordo exigit rationis,  ut id per sollicitudinem officii nostri ad debitum perducatur effectum. Eapropter, dilecti in Domino filii, uestris iustis postulationibus inclinati, institutionem a bone memorie P. quondam Tusculano episcopo in Ecclesia Lingonensi factam, et per delegatos postmodum iudices Clareuallis, et Lougiuadi abbates innouatam, et communi omnium canonicorum iuramento firmatam; uidelicet ne quis prebende fructum presumat accipere, nisi annuatim sedecim septimanas in Ecclesia moram fecerit continue, uel interpolatim; ita quod uni principalium horarum matutini uel maioris misse, siue uesperarum intersit officio; salua tamen Ecclesie consuetudine de scholaribus, uel collateralibus episcopi et decani ad sedem apostolicam accedentibus, auctoritate  apostolica confirmamus, et presentis scripti patrocinio communimus. Decernimus ergo ut nulli, etc.

Datum Laterani, Iu Idus Martii, pontificatus nostri anno sexto.



CCC. Preposito Brandenburgensi usum mitre, annuli, chirotecarum, sandaliorum concedit, petente Sifrido comite et castellano Brandenburgensi. 
[RIEDEL, Codex diplomaticus Brandenburgensis, t. I pars uIII, p. 122.]

CeLESTINUS episcopus, seruus seruorum Dei, dilecto filio, preposito de Brandeburc, salutem et apostolicam benedictionem.

 Licet semen uerbi diuini a quocunque prolatum pretiosum existat, nec quo habitu predicator utatur, sed quid predicet, sit potius attendendum, quia tamen in oculis hominum ornatus attenditur uestium et sermonum, instituta sunt in Dei Ecclesia insignia dignitatum quibus in Dei officiis et uerbi propagatione diuini illi tantum utantur, quibus de apostolica fuerit benignitate indultum. Eapropter, dilecte in Domino fili, tuis postulationibus annuentes, qui in medio nationis praue et peruerse, scilicet inter Slauos et inimicos Christiani nominis constitutus, aliquibus postulas insigniis decorari, ut doctrine pabulum salutaris et uerbum fidei, quod eorum cordibus assidua predicatione infundis, ab eis tanto gratius et facilius admittatur, quanto pluribus te uiderint  insignitum, usum mitre, annuli, chirothecarum et sandaliorum infra ecclesiam tuam solemnibus tantum diebus, cum uerbum predicationis duxeris proponendum, in missarum solemniis ad preces nobilis uiri, Sifredi, comitis et castellani in Brandeburc, persone tue auctoritate presentium indulgemus.

Nulli ergo omnino hominum liceat hanc nostre paginam concessionis infringere uel ei ausu temerario contraire. Si quis hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, Xu Kalendas Aprilis, pontificatus nostri anno sexto.



CCCI. Ecclesie de Altauilla donationem capitulo S. Petri Moguntini confirmat. 
[WURDTWEIN Dieces. Mogunt., II, 344.]


CeLESTINUS episcopus, seruus seruorum Dei, dilectis filiis capituli S. Petri Moguntini, salutem et apostolicam benedictionem.

Iustis petentium desideriis dignum est nos facilem prebere consensum et uota que a rationis tramite non discordant, effectu prosequente, complere. Eapropter, dilecti in Domino filii, uestris iustis postulationibus grato concurrentes assensu ecclesiam in Altauilla, quam Sifridus de Eppinstein prepositus uester de assensu uenerabilis fratris nostri Moguntini archiepiscopi, Sabinensis episcopi  uobis ad stipendiorum contulit supplementum, scilicet ut in eadem ecclesia instituatis sacerdotem et de prouentibus ipsius competentem prebendam assignetis eidem, et quod residuum fuerit, uestris utilitatibus deuoluatur, auctoritate uobis apostolica confirmamus et presentis scripti patrocinio communimus.

Nulli ergo omnino hominum liceat hanc nostram paginam confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, Iu Kalend. Aprilis, pontificatus nostri anno septimo.



CCCII. Monachis S Blasii in Nigra Silua permittit, ut quibusdam diebus festis cantent: »Gloria in excelsis Deo, et Sequentiam.« 
[GERBERT, Historia Nigre Silue. t. III, p. 113.]


CeLESTINUS episcopus, seruus seruorum Dei, dilectis filiis abbati et conuentui S. Blasii in Constantiensi diecesi constitutis, salutem et apostolicam benedictionem.

Licet singulis diebus Domino debeamus canticum iubilationis exsoluere, sanctorum Patrum tamen institutio deliberatione prouida ordinauit, ut in diebus festiuis cum maioribus debeamus modulationibus decantare, et que in solemnitatibus essent  a fidelibus depromenda, uel que aliquo tempore reticenda dispositione mirabili stabiliuit. uerum in hoc deuotionem uestram in Domino multipliciter commendamus, quod ab apostolica sede, penes quam, disponente Domino, plenitudo residet potestatis, concedere uobis humiliter postulastis, ut in Annuntiatione et Purificatione beate uirginis et festo S. Blasii uobis liceat, cum infra Septuagesimam euenerint, Gloria in excelsis Deo et Sequentiam ad missam cantare. Nos igitur uestris postulationibus annuentes, auctoritate uobis presentium indulgemus ut liceat uobis in festiuitatibus antedictis Gloria in excelsis Deo et Sequentiam in missarum solemniis decantare, deuotionem uestram attentius commonentes, ut sicut uoce cupitis angelici cantici  esse participes, sic uos tales exhibeatis in opere quod in eterna patria angelorum possitis, faciente Domino, consortia adipisci.

Datum Laterani, uI Idus Aprilis, pontificatus nostri anno uII.



CCCIII. Monasterii Wadegozingensis iura et possessiones confirmat. 
[HUGO, Annales Premonstr., t. II, Prob., p. 623.]

CeLESTINUS episcopus, seruus seruorum Dei, dilectis filiis GODEFRIDO abbati de Wadegozen eiusque fratribus tam presentibus quam futuris, regularem uitam professis in perpetuum.

 Religiosam uitam eligentibus, apostolicum conuenit adesse presidium, ne forte cuiuslibet temeritatis incursus aut eos a proposito reuocet, aut robur, quod absit! sacre religionis infringat. Eapropter, dilecti in Domino filii, uestris iustis postulationibus clementer annuimus et prefatam ecclesiam in qua diuino mancipati estis obsequio, sub beati Petri et nostra protectione suscipimus et presentis scripti priuilegio communimus, statuentes ut quascunque possessiones, quecunque bona eadem ecclesia impresentiarum iuste et canonice possidet aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus  et illibata permaneant In quibus hec propriis duximus exprimenda uocabulis:

Ius patronatus et curam animarum ecclesie Sancti Michelis in Buckenheim; ius patronatus ecclesie Sancti Martini, in eadem uilla cum omnibus appendiciis suis; ecclesiam Sancte Marie in Ramspach cum decimis, oblationibus et aliis appendiciis suis; cellam in Marceto cum agris, pratis, uineis, molendinis, decimis, oblationibus et aliis appendiciis suis: ecclesiam de Willari cum omni integritate, ecclesiam de Raldingen cum decimis et aliis pertinentiis suis; in Marceto piscariam et molendinum. Item in Marceto, in Hardinge, in Bute, in Fremestori centum uiginti diurnales, predium in Hustad, terram dominicalem de Ceppenberg  et quod apud Bestente possidebat; allodium in Burgalben, ecclesiam Sancti Adolfi in eadem uilla cum decimis aduocatia et aliis pertinentiis suis, et aliam quartam partem quam a Templariis acquisistis, allodium in Singescheit, allodium in Borbach et dimidium mansum Noue, quartam partem mansi, octauam partem nemoris, quod dicitur Putzernualt, mansum unum apud Pize, bona omnia que habetis in Siswilre. Sane noualium uestrorum quos propriis manibus aut sumptibus colitis, siue de nutrimentis animalium uestrorum nullus a uobis decimas exigere uel extorquere presumat. Liceat quoque uobis clericos uel laicos, liberos et absolutos e seculo fugientes, ad conuersionem recipere, et eos absque contradictione  aliqua retinere. Prohibemus insuper ut nulli fratrum uestrorum, post factam in eadem ecclesia professionem, fas sit de eodem loco, nisi arctioris religionis obtentu, discedere; discedentem uero absque communium litterarum cautione nullus audeat retinere. Ad hec etiam inhibemus ne cui episcopo, uel aliis plus a uobis pro uestris decimis petere et recipere liceat quam fuerit a predecessoribus eorum, usque ad hec tempora requisitum; cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce, diuina officia celebrare; chrisma uero, oleum sacrum, consecrationes altarium seu basilicarum, ordinationes canonicorum seu clericorum uestrorum qui  ad sacros ordines fuerint promouendi, a diecesano suscipietis episcopo, siquidem Catholicus fuerit, et gratiam atque communionem apostolice sedis habuerit, et ea gratis uobis et absque prauitate aliqua uoluerit exhibere, alioquin liceat uobis quemcunque malueritis adire antistitem gratiam et communionem apostolice sedis habentem qui nostra fultus auctoritate, uobis quod postulatis impendat. Prohibemus insuper ut infra fines parochie uestre, nullus sine assensu diecesani episcopi et nostro, capellam seu oratorium de nouo construere audeat, saluis priuilegiis Romanorum pontificum; ad hoc nouas et indebitas exactiones ab archiepiscopis, episcopis, archidiaconis seu decanis, aliisque omnibus ecclesiasticis  secularibusue personis omnino fieri prohibemus. Sepulturam preterea ipsius loci liberam esse decernimus, ut eorum deuotioni et extreme uoluntati qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum a quibus mortuorum corpora assumuntur. Decimas preterea et possessiones ad ius ecclesiarum uestrarum spectantes que a laicis detinentur, redimendi et legitime liberandi de manibus eorum et ad ecclesias ad quas pertinent reuocandi, libere sit uobis de auctoritate nostra facultas. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis, astutia seu uiolentia preponatur, nisi quem fratres communi  consensu, uel fratrum pars consilii samoris, secundum Dei timorem et beati Augustini Regulam prouiderint eligendum.

Decernimus ergo ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere, seu aliquibus uexationibus fatigare; sed inconcussa et illibata perseuerent eorum, pro quorum gubernatione ac sustentatione concessa sunt, usibus omnimodis profutura, salua diecesani episcopi canonica iustitia. Si qua igitur in futurum ecclesiastica secularisue persona, hanc nostre constitutionis paginam sciens, contra eam uenire tentauerit, secundo tertioue commonita, nisi presumptionem suam congrua satisfactione correxerit, potestatis  honorisque sui dignitate careat, reamque se diuino iudicio existere, de perpetrata iniquitate cognoscat et a sanctissimo corpore et sanguine Dei et Domini nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus, sit pax Domini nostri Iesu Christi, quatenus et hic fructum bone actionis percipiant et apud supremum iudicem premia eterne pacis inueniant. Amen.

Datum Laterani, per manum Cencii Sancte Lucie in Orchea diaconi cardinalis, domni pape camerarii, XIu Kalendas Maii, indictione Xu, Incarnationis Dominice anno 1197, pontificatus uero Celestini pape III anno septimo.



CCCIu. Uniuersis fidelibus in regno Dacie constitutis, qui ad ecclesiam Arusiensem saxeo muro construendam pecuniam dederint, de iniunctis pro suis excessibus penitentiis XL dies indulget. 
[LANGEBEK, Script. rerum Dan., t. uI, p. 387.]


CeLESTINUS episcopus, seruus seruorum Dei, uniuersis Christi fidelibus in regno Dacie constitutis, et accedentibus seu transitum habentibus per Arusiensem Ecclesiam salutem et apostolicam benedictionem.

Cum inter uarios humane fragilitatis euentus non est facile habitantibus super terram incursus euadere delictorum, proposita sunt ad salutis nostre  remedium opera pietatis, quibus tanto amplius Dominum ualeamus habere propitium, quanto ea deuotius in necessitatibus exercuerimus proximorum. Cum autem uenerabilis frater noster Petrus Arusiensis episcopus eterne retributionis intuitu ad honorem Dei et laudabile commodum cleri et populi sue cure commissi, cathedralem ecclesiam que temporibus antecessorum suorum de lignea solummodo materia constructa fuit, lapidibus construere disposuerit, quod in terra uestra fieri sine graui labore ac sumptu non potest, uniuersitatem uestram rogamus, monemus, exhortamur attentius et per apostolica scripta mandamus, ac in remissionem peccaminum iniungimus, quatenus diuini amoris intuitu et communis utilitatis obtentu de bonis uobis  a Deo collatis ad tam pium et laudabile opus explendum, grata et munifica impendatis subsidia caritatis, ut uobis adminiculantibus citius et melius ecclesia ipsa construi ualeat, et uos per hec et alia bona, que, Domino inspirante, feceritis, ad eternitatis possitis gloriam peruenire. His autem, qui operi memorato iuxta sibi a Domino facultatem indultam, manum porrexerint caritatis, de iniunctis pro suis excessibus penitentiis XL dies de misericordi confidentes Creatoris clementia indulgemus.

Datum Laterani, IX Kal. Maii, pontificatus nostri anno septimo.



CCCu. Canonicis Arusiensibus asserit prebendas sex, a Petro episcopo collatas. 
[Ibid.]


CeLESTINUS episcopus, seruus seruorum Dei, uenerabili fratri PETRO Arusiensi episcopo, salutem et apostolicam benedictionem

Officii nostri debitum et caritas ordinata requirit, ut que a fratribus et cepiscopis nostris acta laudabiliter fuerint, auctoritatis nostre presidio inconuulsam obtineant firmitatem, et plenam in futuro agendi fiduciam tribuant potiora. Sicut autem ex parte tua, uenerabilis in Christo frater, nostris est auribus intimatum, de bonis patrimonialibus et aliis, que rationabiliter acquisisti ac de iis que commissa  tibi ecclesia prius habuerat, sex prebendas prouide statuisti canonicis assignandas, qui eidem ecclesie debeant deseruire. Nos igitur statutum ipsum dignis in Domino laudibus commendantes, ut firmiter omnibus futuris temporibus obseruetur, prout circumspecte ac prouide factum est, sicut in authentico uenerabilis fratris nostri Asgeri, Lundensis archiepiscopi, apostolice sedis legati, expressius continetur, auctoritate apostolica confirmamus et presentis scripti patrocinio communimus.

Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum  Petri et Pauli apostolorum eius se nouerit incursurum.

Datum Laterani, IX Kal. Maii, pontificatus nostri anno septimo.



CCCuI. Uniuersis fidelibus per Burdigatensem prouinciam constitutis Geraldum, monasterii Silue-Maioris fundatorem, in Sanctos relatum nuntiat. 
[MABILLON, Acta SS. ord. S. Bened., Sec. uI, p. II, p. 874.]

CeLESTINUS episcopus, seruus seruorum Dei, uniuersis Christi fidelibus per prouinciam Burdigalensem constitutis, salutem et apostolicam benedictionem

 Sicut phiale auree odoramentorum, plene orationibus sanctorum in conspectu Altissimi, ad expiandam criminum nostrorum corruptelam odorem suauitatis emittunt, ita saluti nostre plurimum credimus expedire, si eorum in terris celebrem habeamus memoriam, ipsorum merita solemnibus recolendo preconiis, quorum in celo speramus intercessionibus assiduis adiuuari. Sane cum dilecti filii G. et P. monachi Silue-Maioris ad sedem apostolicam accessissent, et de sancta conuersatione, uita et meritis beati Geraldi, ipsius monasterii fundatoris, tam per litteras uenerabilium fratrum nostrorum Burdigalensis archiepiscopi et suffragancorum eius, quam aliorum, abbatum uidelicet et nobilium, nos plenarie instruxissent,  et plurima certe indicia eorum nobis et fratribus obtuli sent; et per uenerabiles fratres nostros Rothomagensem archiepiscopum, Catalaunensem episcopum, et quosdam alios,  certiores fuissemus effecti; auditis etiam uirtutis eius et miraculorum insigniis, et quod inter carnales spiritualem, inter homines etiam angelicam conseruationem habuisset, ipsum, qui corporaliter dissolutus cum Christo esse meruit,  de fratrum nostrorum consilio canonizauimus, et decreuimus ipsum in sanctorum  catalogo numerandum. Cum ergo lucerna eius sic arserit in hoc mundo, quod per Dei gratiam iam non sub modio, sed super candelabrum meruerit collocari, ut in se ardens per opera caritatis, luceat aliis per exemplum: uniuersitatem uestram rogamus, monemus, et auctoritate qua fungimur precipiendo mandamus, quatenus ad uenerationem ipsius deuote ac salubriter excitati, ipsum festiuitate solemni, constituta die, annis singulis excolatis, ut idem orationibus uotiuis pulsatus, pro nobis apud Dominum intercedat.

Datum Laterani, u Kalendas Maii, pontificatus nostri anno uII.



CCCuII. [Gerardo], episcopo Bononiensi permittit ut excommunicet eos, qui bona Ecclesie occupauerint. 
[SAuIOLI, Ann. Bol., II, II, 200.]


CeLESTINUS episcopus, seruus seruorum Dei, uenerabili fratri Bonon. episcopo salutem et apostolicam benedictionem.

Petitionibus tuis fauorem nos apostolicum exhibere officii nostri debitum exigit, et tue deuotionis sinceritas hortatur fortius et inducit. Eapropter, uenerabilis in Christo frater, petitionibus tuis grato concurrentes assensu, inuasores possessionum Bononiensis Ecclesie et illicitos detentores excommunicationis sententia percellendi et absoluendi eos, satisfactione recepta qui ob predictam causam  inueneris excommunicatione teneri, liberam tibi concedimus sine appellationis obstaculo auctoritate apostolica facultatem.

Nulli ergo omnino hominum liceat hanc nostre paginam concessionis infringere, uel ei ausu temerario contraire. Si quis autem hoc attentare presumpserit indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, anno Incarnationis Dominice 1197, uI Nonas Maii, pontificatus nostri anno septimo.



CCCuIII. Cenobii Silue-Maioris predia et priuilegia recenset et confirmat. 
[Gall. Christ. nou., II, Instrum., 316]


CeLESTINUS episcopus, seruus seruorum Dei, dilectis filiis PETRO, abbati monasterii Sancte Marie Silue-Maioris, eiusque fratribus tam presentibus quam futuris regularem uitam professis in perpetuum.

Quoties a nobis petitur quod religioni et honestati conuenire dignoscitur, animo nos decet libenti concedere, et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementer annuimus, et prefatum monasterium, in quo diuino mancipati estis obsequio, ad exemplar felicis recordationis  Lucii pape predecessoris nostri sub beati Petri et nostra protectione suscipimus, et presentis scripti priuilegio communimus; in primis quidem statuentes, ut ordo monasticus, qui secundum Deum et beati Benedicti Regulam in eodem monasterio noscitur institutus, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

 Locum ipsum, in quo prefatum monasterium situm est, cum omnibus pertinentiis suis; in eadem uilla ecclesias S. Petri et S. Ioannis: grangias ad istum monasterium pertinentes, scilicet Malforat, cum terra de Bunasse: grangiam de Daignac et de Carensac, cum ecclesia de Nerigean: grangia de Fontgrauosa et S. Nicolai de Genisaco, et de Montfaitol cum pertinentiis earum: decimas, molendina, colonos, que specialiter ad monasterium uestrum spectant; prioratus quoque de [1 1Kb] Senon, [2 1Kb] de Sancto  Lupo, [3 1Kb] de Castelleto, [4 1Kb] d'Auaron, de Croignon et de [5 1Kb] Foncanbalada, de Madiraco, de Loupiac, de Berabat, de Baignaus, de Benalgia ueteri, de Gribon et Aguillaco, de Ardenas, [6 1Kb] de Daignaco, cum omnibus pertinentiis eorumdem prioratuum; ecclesias etiam [7 1Kb] de Epieto, de Caniac, de Sancto Leone, de Montinac, de Corbillac, [8 1Kb] de Sancto Sidonio, de Dlassaco, de Sancto Germano de Campet; prioratus quoque [9 1Kb] S. Andree de nomine Domini, [10 1Kb] de Podio Dodonis cum ecclesiis suis S. Christophori et S. Seuerini; prioratum S. Martini et S. Saturnini de Bens, et [11 1Kb] S. uincentii de Porteto, et S. Laurentii d'Escures, cum omnibus pertinentiis eorum; quidquid habetis apud Broias et Ialam.

In Xantonensi diecesi prioratum S. Nicolai de  Royano, cum ecclesia sua S. Marie de Insula que est in Aruerto et possessionibus suis de Oleron et Pratfornel. In uasatensi diecesi ecclesiam [12 1Kb] de Brana, cum aliis possessionibus uestris; prioratus S. Ioannis de Blaignac, et S. Petri de Castet, cum ecclesia sua de Siurac; prioratus de Ruffio, de [13 1Kb] Sorsaco, de Coiraco, de Fistals, de la Gardera, de Niaco, [14 1Kb] de Lingone, cum omnibus pertinentiis eorum et [15 1Kb] de Bello Fonte cum pertinentiis suis. In Petragoricensi diecesi prioratus S. Martini [16 1Kb] Campi-Martini, et [17 1Kb] de Scaurniaco, de Pisone, et S. Ulrici et S. Nicolai de Gorson, [18 1Kb] de Loupehaco, cum ecclesia sua de Minzac; prioratus S. Saturnini [19 1Kb] de Puteo, cum ecclesiis suis S. Marie de Belpoiet et  de Lonasio; prioratum [20 1Kb] de la uernia, cum ecclesiis suis S. Martini de Combis et [21 1Kb] de Crossia; prioratum [22 1Kb] S. Pastoris, cum ecclesiis sibi pertinentibus, et prioratum de [23 1Kb] Atenaco et [24 1Kb] de Nausis, cum omnibus pertinentiis eorum, et de Sioraco, cum pertinentiis suis. In Agennensi diecesi prioratum S. Antonii, et de Runauld, cum ecclesia S. Rufine et de Maureliaco, et S. Marie de Culturis, prioratus S. Syluestri de Pena, [25 1Kb] S. Petri de Gontaldo de Escassefort, cum ecclesiis et aliis pertinentiis suis; prioratus etiam de Monthurt, de Culezun, S. Caprasii de Lauardac, S. Marie [26 1Kb] de la Fita, [27 1Kb] de Caubeosa cum ecclesia eius S. Andree, cum omnibus pertinentiis eorum. In Caturcensi diecesi monasterium monialium, scilicet [28 1Kb] Pomaretum,  cum prioratibus, ecclesiis et aliis possessionibus suis, saluitatem de Blanquefort. In Auxitanensi diecesi prioratum [29 1Kb] Gauarreti, cum decima et censu totius uille, furnis et aliis possessionibus suis; prioratus de Lucader, de Mauuaisin, de [30 1Kb] Gilo, de [31 1Kb] Perquerio, de [32 1Kb] Boga del-mont de Canens. In Aragonensi diecesi prioratus de [33 1Kb] Rosta, de Pintano, [34 1Kb] de Unocastello, de [35 1Kb] Exea, de Pratella, de Alcala, cum ecclesiis, decimis et aliis possessionibus eorum . . . In Lincolniensi diecesi in Anglia,  prioratum de [36 1Kb] Prella, cum pertinentiis suis. In Cameracensi diecesi abbatiam S. [37 1Kb] Dionysii de Brocares, cum ecclesiis, decimis et aliis pertinentiis suis. In Suessionensi diecesi prioratus [38 1Kb] S. Leodegarii et [39 1Kb] S. Pauli de nemore, et Belleuallis. In Laudunensi diecesi, prioratus de Gesy et S. Probe et de Lapion. In Remensi diecesi prioratum [40 1Kb] Noueii. In Catalaunensi diecesi prioratum de Chentry. In Senonensi diecesi prioratum Neronis-uille. In Aurelianensi diecesi prioratum S. Bartholomei [41 1Kb] de Sede Meri, cum ecclesiis S. Ioannis de [42 1Kb] Curcy, et S. Simphoriani de Complens. [43 1Kb] Sane noualium uestrorum, que propriis manibus aut sumptibus colitis, siue de nutrimentis animalium uestrorum, nullus a uobis decimas exigere uel  extorquere presumat. Liceat quoque uobis clericos uel laicos liberos et absolutos et e seculo fugientes ad conuersionem recipere, et eos absque contradictione aliqua retinere. Cum autem generale interdictum terre fuerit, liceat uobis, clausis ianuis, expulsis excommunicatis et interdictis, non pulsatis campanis, suppressa uoce diuina officia celebrare. In parochialibus autem ecclesiis, quas habetis, liceat uobis sacerdotes eligere, et diecesano episcopo presentare, quibus, si idonei fuerint, episcopus animarum curam committat, ut ei de spiritualibus, uobis autem de temporalibus debeant respondere. Chrisma uero, oleum sanctum, consecrationes altarium seu basilicarum, ordinationes monachorum  uel clericorum, qui ad sacros ordines fuerint promouendi, a diecesano accipietis episcopo, si quidem catholicus fuerit, et gratiam atque communionem apostolice sedis habuerit, et ea uobis gratis, et absque prauitate aliqua uoluerit exhibere: alioquin liceat uobis quemcunque malueritis catholicum adire antistitem, qui, nostra fultus auctoritate, quod postulatur indulgeat.

Ad hoc, presenti decreto statuimus, ut obeunte te, nunc ipsius loci abbate, uel tuorum quolibet successorum, nullus ibi qualibet subreptionis astutia, seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem et beati Benedicti Regulam prouiderit eligendum. A laicis autem decimas exigi,  sub interminatione anathematis prohibemus. Inhibemus quoque ne infra terminos parochiarum uestrarum ecclesiam uel oratorium sine assensu diecesani episcopi et uestro quisquam edificare presumat, saluis tamen priuilegiis Romane ecclesie . . . . . Libertates preterea et immunitates a felicis recordationis Alexandro papa predecessore nostro,  siue ab archiepiscopis et ducibus Aquitanie, necnon et aliis illius terre baronibus monasterio et hominibus uestris pietatis et religionis consideratione indultas ratas habentes, auctoritate apostolica confirmamus, statuentes ut, sicut ab eodem predecessore nostro statutum fuisse dignoscitur, nulla ecclesiastica secularisue persona habitatores uestros ad arma compellere, uel indebitas exactiones ab eis extorquere presumat . . . Sepulturam preterea illius loci liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat; salua tamen iustitia illarum ecclesiarum a quibus mortuorum corpora assumuntur.

 Decernimus ergo, ut nulli hominum fas sit prefatam ecclesiam temere perturbare, aut eius possessiones auferre, ablatas retinere, minuere, seu quibuslibet uexationibus fatigare; sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate, et diecesani episcopi canonica iustitia . . . Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat,  et a sacratissimo corpore et sanguine Dei et Domini Redemptoris nostri Iesu Christi alienafiat, atque in extremo examine districte ultioni subiaceat. Cunctis autem eidem loco iura sua seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

    Ego Celestinus, catholice Ecclesie episcopus.
    Ego Petrus, tituli S. Cecilie presb. cardinalis.
    Ego Iordanus presbyter cardinalis S. Puden., tituli Pastoris.
    Ego Ioannes, tituli S. Clementis card. uiterbiensis, et Tusculanus episcopus.
    Ego Guido, presbyter cardinalis S. Marie Transtiberine,  tituli Calixti.
    Ego Hugo, presbyter cardinalis S. Martini tituli Equicii.
    Ego Ioannes, tituli S. Stephani in Celio monte presbyter cardinalis.
    Ego Sosfredus, tituli sancte Praxedis presbyter cardinalis.
     Ego Ioannes, tituli S. Prisce presbyter cardinalis.
    Ego Octauianus, Ostiensis et uelletrensis episcopus.
    Ego Petrus, Portuensis et S. Rufine episc.
    Ego Gran . . . Sanctorum Cosme et Damiani episcopus.
    Ego Gerardus, S. Adriani diaconus cardin.
    Ego Gregorius, S. Marie in Porticu diaconus cardinalis.
    Ego Gregorius, S. Marie in Aigro diaconus cardinalis.
    Ego Gregorius, S. Georgii ad uelum aureum diaconus cardinalis.
     Ego Lotarius, Sanctorum Sergii et Bacchi diaconus cardinalis.
    Ego Nicolaus, S. Marie in Cosmidin diaconus cardinalis.
    Ego Bobo, S. Theodori diaconus card.


Datum Laterani, per manus Censii S. Lucie in Orthea diaconi cardinalis, domini pape camerarii, sexto Idus Maii, indictione Xu, Incarnationis Dominice anno 1197, pontificatus uero domini Celestini pape tertii anno septimo.



CCCIX. Canonicam Sancte Marie Pisaurensem tuendam suscipit et eius bona confirmat. 
[COLLUCI, Antichita Picene, tom. Iu, App., p. XXXII.]


CeLESTINUS episcopus, seruus seruorum Dei, dilectis filiis RAMBALDO preposito beate Marie Pansaurien., eiusque fratribus tam presentibus quam futuris canonicis substituendis, in perpetuum.

In apostolice sedis regimine, disponente Domino, constituti necesse habemus omnibus ecclesiis salubriter, auxiliante Domino, prouidere et iustis petentium uotis clementer annuere. Eapropter, dilecti in Domino filii, uestris iustis postulationibus benignum impartientes assensum predictam canonicam Sancte Marie, in qua diuino mancipati estis obsequio, ad exemplar predecessorum nostrorum  sancte memorie Alexandri II, Nicolai II et Eugenii III Romanorum pontificum sub beati Petri, et nostra protectione suscipimus, et presentis scripti priuilegio communimus; statuentes ut quascunque possessiones, quecunque bona eadem canonica impresentiarum rationabiliter possidet, aut in futurum concessione pontificum, largitione regum uel principum, oblatione fidelium, seu aliis iustis modis, Deo propitio, poterit adipisci, firma uobis, uestrisque successoribus et illibata permaneant. In quibus hec propriis duximus exprimenda uocabulis:

Domnicatam domum, quam inhabitamini iuxta Pensaurien. ecclesiam sitam, alias etiam domos et hortos circa eamdem sitos cum capella Sancti Ioannis;  ecclesiam Sancti Clementis cum omnibus que in eius parochia habetis; ecclesiam Sancti Nicolai iuxta portam Maris cum parochia et omnibus suis pertinentiis; ecclesiam Sancti Angeli de Gattullo cum omnibus que in ipsius parochia habetis; ecclesiam Sancte Colombe cum parochia et possessionibus quas in ea habetis; ecclesiam Sancti Martini de Ruibale cum parochia et pertinentiis suis; ecclesiam Sancti Bartholomei de Monte cum parochia et aliis pertinentiis suis; ecclesiam Sancte Marine, et oratorium iuxta montem Conspeian cum parochia et omnibus pertinentiis suis; ecclesiam Sancti Zenonis cum parochia et pertinentiis suis; parochiam que fuit olim Sancti Andree de Bernard cum omnibus que ibidem habetis; plebem Sancti  Christophori et Sancti Quirici cum omnibus suis pertinentiis, ecclesiam Sancti Apollinaris et ecclesiam Sancti Hermetis cum parochiis et omnibus earum pertinentiis; campum et uineam extra portam Collinam, uineam iuxta pontem Folie, et quidquid habetis in suburbio Gattuli, et uineam Scopetuli, et quidquid habetis in curia Gallione, et in curia Granarole, seu in ecclesia eius, et in curia Bonci tam in terris quam uineis et oliuetis, et quidquid habetis in ecclesia Sancti Casciani et parochia, et possessionibus eius, ea que iuste habetis in ecclesia Sancti Heracliani, et quidquid habetis in tota diecesi Pensaurien. cum decimis, primitiis uiuorum redditibus, terris, uineis, hortis,  oliuetis, siluis, pratis, pascuis et panteriis auctoritate apostolica confirmamus.

Decernimus ergo ut nulli omnino hominum liceat prefatam canonicam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice potestate, et diecesani episc. canonica iustitia. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo, tertioue commonita, nisi reatum suum congrua satisfactione correxerit, potestatis honorisque sui careat dignitate,  reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei ac Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premium eterne pacis inueniant. Amen, amen.

    Ego Celestinus, catholice Ecclesie episc.
    Ego Octauianus, Ostien. et uellitren. episc.
    Ego Petrus, Portuensis et Sancte Rufin. episc.
    Ego Petrus, tit. Sancte Cecilie presb. card.
    Ego Iordanus, Sancte Puden. tit. Pastoris presb. card.
     Ego Ioannes, tit. Sancti Clementis, uiterbiensis episc. presb. card.
    Ego Guido, presb. card. Sancte Marie Transtiberim.
    Ego Hugo, presb. card. Sancti Martini tit. Equitii.
    Ego Ioannes, tit. Sancte Stephani in Celio monte presb. card.
    Ego Cinth. tit. Sancti Laurentii in Lucina presb. card.
    Ego Ioannes, tit. Sancte Prisce presb. card.
    Ego Fra . . . . , Cosme et Damiani diac. card.
    Ego Gregorius, Sancte Marie in Porticu diac. card.
    Ego Gregorius, Sancte Marie in Aquiro diac. card.
     Ego Gregorius, Sancti Petri ad uelum aureum diac. card.
    Ego Lotarius, Sanctorum Sergii et Bacchi diac. card.
    Ego Nicolaus, Sancte Marie in Cosmedin diac. card.
    Ego Bobo, Sancti Theodori diac. card.


Datum Laterani, per manum. . . . . . . . . . . . . Centii Sancte Lucie in Orthea diaconi cardinalis, domini pape camerarii Iu Idus Maii, indictione Xu anno Dominice Incarnationis 1197, pontificatus uero domini Celestini pape III anno uII.



CCCX. Conuentiones factas inter abbatissam S. Alexandri et Hugonem Parmensis Ecclesie canonicum et plebis S. Pancratii archipresbyterum confirmat. 
[AFFO, Storia di Parma, III, 311.]


CeLESTINUS episcopus, seruus seruorum Dei, dilectis in Christo filiabus GUILLAE abbatisse ac sororibus Sancti Alexandri Parmensis, salutem et apostolicam benedictionem.

Ea que concorditer uel iudicio rationabiliter statuuntur firma debent et illibata consistere, et ne processu temporis in recidiue contentionis scrupulum relabantur, apostolico sunt munimine roboranda. Eapropter, dilecte in Christo filie, uestris postulationis grato concurrentes assensu compositionem  que inter uos et magistrum Hugonem Parmensem canonicum et plebis Sancti Pancratii archipresbyterum super ecclesia Sancti Andree de Fabrore rationabiliter intercessit sicut sine prauitate facta est et ab utraque parte recepta, et hactenus obseruata et in instrumento exinde confecto noscitur contineri, auctoritate apostolica confirmamus et presentis scripti patrocinio communimus.

Nulli ergo omnino hominum fas sit hanc nostre confirmationis paginam infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

 Datum Laterani, u Kalendas Iunii, pontificatus nostri anno septimo.



CCCXI. Monasterio S. Dionysii asserit patronatum ecclesie B. Marie de Medonta, a Philippo Francorum rege concessum. 
[DOUBLET, Hist. de Saint-Denys, p. 527.]

CeLESTINUS episcopus, seruus seruorum Dei, dilectis filiis HUGONI abbati Sancti Dionysii, eiusque fratribus tam presentibus quam futuris, regularem uitam professis in perpetuum, salutem et apostolicam benedictionem.

Quoties a nobis petitur quod religioni et honestati conuenire dignoscitur, animo nos decet libenti concedere,  et petentium desideriis congruum suffragium impertiri. Eapropter, dilecti in Domino filii, uestris iustis postulationibus clementius annuentes, concessionem patronatus ecclesie Beate Marie de Medonta, a carissimo in Christo filio nostro Philippo illustri rege Francorum uobis factam, ratam habentes et firmam, eamdem auctoritate apostolica confirmamus et presentis scripti priuilegio communimus; statuentes ut in prefata ecclesia Sancte Marie cum omnibus appendiciis suis uobis concessa, decedentibus canonicis eiusdem ecclesie, loco eorum monachi uestri ordinentur, per quos gratius in eadem ecclesia Deo seruitium assidue impendatur. Preterea quascunque possessiones, quecunque bona eadem ecclesia impresentiarum rationabiliter possidet  aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant.

Decernimus ergo, ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate, et diecesani episcopi canonica iustitia. Si qua igitur in futurum ecclesiastica secularisue  persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine diuine ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

    Ego Celestinus, catholice Ecclesie episcopus.
     Ego Octauianus, Ostiensis et uelletrensis episcopus.
    Ego Petrus, Portuensis et Sancte Rufine episcopus.
    Ego Petrus, tit. S. Cecilie presb. card.
    Ego Ioannes, tit. S. Clementis cardinalis uiterbiensis et Tuscan. episc.
    Ego Guido, S. Marie Transtiberim tit. Calixti presb. card.
    Ego Hugo, presb. card. S. Martini tit. Equitii.
    Ego Ioannes, tit. S. Stephani in Celio monte presb. card.
    Ego Cinthius, tit. S. Laurentii in Lucina presb. card.
    Ego Soffredus, tit. S. Praxedis presb. card.
     Ego Ioannes, tit. S. Prisce presb. card.
    Ego Gratianus, SS. Cosme et Damiani diac. card.
    Ego Gerardus, S. Adriani diac. card.
    Ego Gregorius, S. Marie in Porticu diac. card.
    Ego Gregorius, S. Marie in Aquiro diac. card.
    Ego Gregorius S. Georgii ad uelum aureum diac. card.
    Ego Lotarius, SS. Sergii et Bacchi diac. card.
    Ego Nicolaus, S. Marie in Cosmedin diac. card.


Datum Laterani, per manum Centii Sancte Lucie in Orthea diaconi card. domni pape camerarii, u Kalendas Iunii, indictione Xu, anno  Dominice Incarnationis 1197, pontificatus uero domni Celestini pape III anno septimo.



CCCXII. Sententiam a Burchardo, abbate Ebersbergensi, et Conrado preposito S. Andree Frisingensi, latam inter Garzenses et prepositum Ouensem confirmat. 
[Monum. Boica, I, 64.]

CeLESTINUS episcopus, seruus seruorum Dei, dilectis filiis. . . . preposito et fratribus Garzensis ecclesie, salutem et apostolicam benedictionem.

Ea que de auctoritate sedis apostolice ratione preuia statuuntur, ne in recidiue contentionis  scrupulum relabantur, apostolico conuenit presidio communiri. Eapropter, dilecti in Domino filii, uestris iustis postulationibus grato concurrentes assensu, sententiam quam dilecti filii Burchardus Ebersbergensis abbas et Conradus ecclesie S. Andree Frisingensis prepositus, a sede apostolica iudices delegati super controuersia ecclesie Purtinensis, que uertebatur inter uos et dilectos filios . . . prepositum et capitulum Ouen, canonice protulerunt, uobis et ecclesie uestre prefatam adiudicantes ecclesiam, sicut ab eis rationabiliter lata est, nec legitima appellatione suspensa, auctoritate apostolica confirmamus et presentis scripti patrocinio communimus, ad cuius facti maiorem euidentiam sententiam ipsam de uerbo ad uerbum huic  nostre pagine duximus inserendam; cuius tenor talis est:

»In nomine sancte et indiuidue Trinitatis

Ego Burchardus, Ebersbergensis abbas, et ego Conradus ecclesie S. Andree Frisingensis prepositus, accepto mandato a domino apostolico super lite que uertebatur inter Garzenses et Ouenses fratres de ecclesia Purtim; ut nos eam auctoritate ipsius determinaremus: partem utramque auctoritate apostolica in loco metropolitano Salzburgensi conuenimus dantes eis inducias ut parati ex utraque parte uenirent. Consedimus igitur in ecclesia baptismali eiusdem audituri causam partis utriusque.

Procedentes ergo. . . . prepositus Garzensis et  fratres sui promiserunt se probaturos iustam possessionem habuisse in ecclesiam Purtim quadraginta annis et amplius; et uiolentam eiusdem possessionis spoliationem, que facta fuit tempore schismatis, quando Egelolfus imperatoris capellanus intrusus fuit in eamdem preposituram ab ipso imperatore, ob odium Alberti Salzburgensis archiepiscopi qui tunc eidem presedit Ecclesie. Idem uero Albertus ob odium eiusdem intrusi ecclesiam Purten alienare uolens a predicto inuasore permittit eam ad tempus Ouensi preposito. Conradus uero nunc Moguntinensis archiepiscopus, qui tunc Salzburgensi presedit Ecclesie, in primo capitulo suo sepedictam ecclesiam Garzensi restituit ecclesie in cuius quieta possessione fuerunt donec ab  Ouensibus occasione apostolicarum litterarum non citati nec conuicti rursum uiolenter sunt eiecti.

Nos igitur, audita probatione superius premissa, qua probata fuit iusta eorum possessio et per Ouenses uiolenta eiectio; cum delegata nobis ab apostolica auctoritate predictam ecclesiam Purtensem ecclesie Garzensi restituimus, et Garzensem prepositum et fratres eius in possessionem eiusdem capelle cum pertinentiis suis remittimus. Henricus Salzburgensis ecclesie sacerdos plebanus curatus dixit, quod ecclesia Garzensis ecclesiam Purtem cum pertinentiis suis bona fide et iusto titulo possedit tempore Hugonis et Henrici, prepositorum Garzensis ecclesie, plusquam XL annis usque ad  tempus schismatis, in quo tempore uiolenter eiecti sunt. Ulscaleus Salzburgensis ecclesie custos iuratus dixit: Garzensem ecclesiam predictam Purtensem iuste possedisse XL annis, donec Ouenses uiolenter intrauerunt. Conradus decanus de Plidelueschirchen iuratus dixit, notam sibi esse iustam possessionem Garzensium in ecclesia Purtensi sexagenariam. Bertholdus sacerdos de Sewen iuratus dixit, notam sibi esse iustam possessionem Garzensium in predicta ecclesia usque ad tempus Egelolfi, qui tempore schismatis in eamdem preposituram uiolenter intrusus fuit ab imperatore ob cuius odium dominus Albertus archiepiscopus permisit eam Ouensi preposito, quam postea dominus Conradus modo Moguntinus archiepiscopus  Ioanni preposito cum omni integritate restituit.«

Decernimus ergo, ut nulli omnino hominum liceat hanc nostre paginam confirmationis infringere, uel ei ausu temerario contraire. Si quis autem, etc.

Datum Laterani, Iu Nonas Iunii, pontificatus nostri anno septimo.



CCCXIII. Abbati monachisque Fiscanensious interdicit ne archidiacono Caleti annuam procurationem tribuant. 
[Neustria pia, 245.]

CeLESTINUS episcopus, seruus seruorum Dei, dilectis filiis, abbati et conuentui monasterii Fiscannensis, salutem et apostolicam benedictionem.

Cum ex iniuncto nobis apostolatus officio, ecclesiarum  omnium curam gerere teneamur, illarum tamen indemnitati et grauamini specialius intendere nos oportet, que ad nos nullo pertinent medio. Ad audientiam siquidem nostram, ex uestra conquestione peruenit, quod archidiaconus Caleti, occasione hospitii, quod Henricus bone memorie abbas uester, caritatiue et liberaliter eidem archidiacono ac predecessoribus eius aliquoties conferebat, annuam a monasterio uestro procurationem contra priuilegia Romane Ecclesie exigere non ueretur. Nos ergo nolentes tantum predicti monasterii sustinere grauamen, uniuersitati uestre, auctoritate presentium, inhibemus ne eidem archidiacono super procuratione ipsa debeatis in aliquo respondere; statuentes ut nulli omnino hominum liceat hanc  paginam nostre prohibitionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et BB. Petri et Pauli apostolorum eius se nouerit incursurum.

Datum Laterani, III Nonas Iunii, pontificatus nostri anno septimo.



CCCXIu. Monachos Nonantulanos monet, ne prauum morem in assignatione possessionum monasterii retineant. 
[TIRABOSCHI, Storia di Nonantola, II, 325.]

CeLESTINUS episcopus, seruus seruorum Dei,  dilectis filiis abbati et conuentui Nonantulanis, salutem et apostolicam benedictionem.

Sicut ea que ad commodum et ecclesiarum profectum deliberatione prouida statuuntur firma debent et illibata manere, ita ea que ad ipsarum diminutionem uerguntur uel dispendium, per aliquorum insolentiam attentata, abolenda sunt et penitus exstirpanda. Peruenit siquidem ad audientiam nostram quod uos cuidam praue consuetudini satis enormiter inherentes conductore uiuente possessiones monasterii que ipsius conductori prius locate fuerant, alii locationis titulo nequaquam tradere dubitatis, ita quod si primus locator absque herede discesserit, possessiones, que ad ipsum monasterium post illius obitum deberent de iure  deuolui, per successionem ad alios transeunt, etsi dictum monasterium maximum inde patitur detrimentum, cum tam sanctorum Patrum auctoritatibus quam speciali mandato felicis recordationis Urbani pape, predecessoris nostri, uobis huiusmodi fuerit adempta facultas. uolentes igitur honestati uestre consulere et indemnitati uestri monasterii precauere, uniuersitati uestre per apostolica scripta mandamus atque precipimus, quatenus ab huiusmodi locationibus et alienationibus penitus abstinentes, sepe dictum monasterium onere debitorum de cetero nullatenus aggrauetis. uobis etiam et prioribus obedientiarum uestrarum arctius inhibemus, ne pensiones seu possessiones ad ipsum monasterium uel ad eius obedientias pertinentes  uendere seu alienare quomodolibet presumatis. Si uero contra prohibitiones tam dicti predecessoris nostri quam nostras fuerit aliquid attentatum, tam predictas locationes, quam possessionum alienationes, in irritum penitus reuocamus, et nullas uires decernimus obtinere.

Datum Laterani, II Nonas Iunii, pontificatus nostri anno septimo.



CCCXu. Hugoni abbati fratribusque S. Dionysii concedit, ne quis in eos excommunicationis sententiam audeat promulgare. 
[Cartulaire de N.-D. de Paris, I, 137.]

CeLESTINUS episcopus, seruus seruorum Dei,  dilectis filiis HUGONI abbati et conuentui Sancti Dionysii salutem et apostolicam benedictionem.

Nobis in memoria occurrente quod in monasterio uestro, quod uniuersis circumpositis preminere dignoscitur, puritas ordinis et obseruantie regulares adeo semper uiguerint, ut ipsa fame uestre et honestatis auctoritas, in diuersas mundi partes bone transfundens conuersationis odorem, domum uestram et nominis sui reuerentiam celebrem redderet, et terrenis etiam facultatibus locupletem; illud uobis et ecclesie uestre munimen indulgentie duximus concedendum, quod a uobis incursantium iniurias et excessus excludat, et grex uester in innocentia uite degens, a tumultu exemptum se gaudeat  seculari. Nostro siquidem apostolatui humiliter intimastis in partibus uestris sepe contingere quod, cum uobis sit apostolice sedis auctoritate indultum, ne ecclesiarum prelati, nisi de mandato summi pontificis uel legati Romane Ecclesie, in uos excommunicationis ualeant sententiam promulgare, prelati ecclesiarum in odium huius libertatis, sicut accepimus, cui non inuidere sed potius congratulari deberent, pro monachorum delictis ecclesias uestras passim pro sua uoluntate a diuinorum celebratione suspendunt, in homines uestros et uobis communicantes excommunicationis sententiam promulgando.

uolentes igitur uobis et ecclesie uestre in hoc paterna sollicitudine prouidere, auctoritate presentium  districtius inhibemus, ne aliquis pro monachorum delictis, dummodo abbatis sui, tanquam ordinarii iudicis, uoluerint stare mandato, in ecclesias uel homines uestros, uel in eos qui uobis decimas uel alios redditus tenentur exsoluere, suspensionis seu excommunicationis audeat sententiam promulgare, siue aliquid hac occasione in uestrum preiudicium attentare; in quo si temeritate propria duxerit procedendum, nos sententiam ipsam auctoritate apostolica irritam decernimus penitus et inanem.

Decernimus igitur ut nulli omnino hominum liceat hanc paginam nostre prohibitionis et constitutionis infringere, uel ei ausu temerario contraire. Si quis autem hoc attentare presumpserit,  indignationem omnipotentis Dei et beatorum Petri et Pauli apostolorum eius se nouerit incursurum

Datum Laterani, Idus Iunii, pontificatus nostri anno septimo.



CCCXuI. Ad archiepiscopum Rothomagensem.---Quid sit animaduertendum in predatores, inuasores, aut combustores ecclesiarum. 
[MANSI, Concil. XXII, 620.]

CeLESTINUS episcopus, . . . . archiepiscopo Rothomagensi, etc.

Cum a nobis petitur quod iustum est et honestum,  tam uigor equitatis quam ordo exigit rationis, ut id per sollicitudinem officii nostri ad debitum perducatur effectum. Eapropter, uenerabilis in Christo frater, tuis postulationibus annuentes, auctoritate tibi presentium indulgemus, ut si quando aliqui ecclesias prouincie uel earum ius aut possessiones de predatione, uel incendio, aut alio quocunque modo inuadere presumpserint, siquidem ipsi inuasores de prouincia tua sint, licitum tibi sit, sublato appellationis obstaculo, in personas eorum, exceptis karissimis in Christo filiis Francie et Anglie regibus illustribus, et eorum familiis, et excommunicationis, et in terras eorum interdicti sententiam promulgare. Sane si huiusmodi  malefactores de aliena prouincia fuerint, et eorum episcopis, cum a te super hoc fuerint requisiti, passis iniuriam non fuerit satisfactum, liceat fraternitati tue, appellatione remota, in ipsos excommunicationis, et in terras eorum, quas intra prouincie tue fines habuerint, proferre sententiam interdicti. Nulli ergo, etc.

Datum Laterani, sexto Nonas Iulii, pontificatus nostri anno septimo.



CCCXuII. Monasterium Amelungesbornense tuendum suscipit, ac bona, iura atque priuilegia confirmat. 
[FALKE, Codex tradit. Corbeiens., 854.]


CeLESTINUS episcopus, seruus seruorum Dei, dilectis filiis HOIKONI abbati monasterii in Amelungesborne, eiusque fratribus, tam presentibus quam futuris, regularem uitam professis in perpetuam memoriam.

Religiosam uitam eligentibus apostolicum conuenit adesse presidium, ne forte cuiuslibet temeritatis incursus, aut eos a proposito reuocet, aut robur, quod absit! sacre religionis eneruet. Eapropter, dilecti in Domino filii, uestris iustis postulationibus  clementer annuimus, et prefatum monasterium in Amelungesborne, in quo diuino mancipati estis obsequio, sub B. Petri et nostra protectione suscipimus et presentis scripti priuilegio communimus; in primis siquidem statuentes ut ordo monasticus, qui secundum Deum et B. Benedicti Regulam atque institutionem Cisterciensium fratrum in eodem monasterio institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona idem monasterium impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, Deo propitio, poterit adipisci, firma uobis uestrisque successoribus et illibata permaneant.  In quibus hec propriis duximus exprimenda uocabulis:

Locum ipsum in quo prefatum monasterium situm est cum omnibus pertinentiis suis, fundum uel dotem monasterii uestri in Elersen  , in Adololdesse  , in Oderkese  in Erdeshuse  , in Grene, ad longam indaginem in Suthe, in Gese, in Luderdesse, in Aldentheib, in Waltenstide, in Oudenhusen, in Swalenhuse, in Salinis, in Hachem, in uolenberge, in Nienhachem, in Osterse, in Reinleuessen, in Reinwardesse, in Guddingen, cum pratis, uineis, terris, nemoribus et uirgultis, usuagiis et pascuis, in bosco et plano, in aquis et molendinis, in uiis et semitis, et omnibus aliis libertatibus et  immunitatibus suis.

Sane laborum uestrorum quos propriis manibus aut sumptibus colitis, tam de terris cultis quam incultis, siue de hortis et uirgultis, et piscationibus uestris, uel de nutrimentis animalium uestrorum, nullus a uobis decimas exigere uel extorquere presumat. Liceat quoque uobis clericos uel laicos liberos et absolutos e seculo fugientes, ad conuersionem recipere, et eos absque contradictione aliqua retinere. Prohibemus insuper ut nulli fratrum uestrorum post factam in uestro monasterio professionem fas sit absque abbatis sui licentia de eodem loco discedere;  discedentem uero absque communi litterarum cautione nullus audeat retinere; quod si quis forte retinere presumpserit, licitum sit uobis in ipsos monachos siue conuersos sententiam regularem proferre; illud districtius inhibentes, ne terras seu quodlibet beneficium ecclesie uestre collatum liceat alicui personaliter dari, siue alio modo alienari absque consensu totius capituli uel maioris partis et sanioris. Si que uero donationes uel alienationes aliter quam dictum est facte fuerint, eas irritas esse censemus. Ad hec etiam prohibemus, ne aliquis monachus siue conuersus sub professione domus uestre astrictus sine consensu et licentia abbatis et maioris partis capituli uestri pro aliquo fideiubeat, uel ab aliquo pecuniam mutuo accipiat, ultra pretium capituli uestri  prouidentia constitutum, nisi propter manifestam domus uestre utilitatem. Quod si quis facere presumpserit, non teneatur conuentus pro his aliquatenus respondere. Licitum preterea sit uobis in causis propriis, siue ciuilem, siue criminalem contineant questionem, fratrum uestrorum testimoniis uti, ne pro defectu testium ius uestrum in aliquo ualeat deperire. Insuper auctoritate apostolica inhibemus, ne ullus episcopus uel quelibet alia persona, ad synodos uel conuentus forenses uos ire, uel iudicio seculari de uestra propria substantia uel possessionibus uestris subiacere compellat; nec ad domos uestras causa ordines celebrandi, causas tractandi, uel aliquos publicos conuentus conuocandi uenire presumat: nec regularem electionem  abbatis uestri impediat, aut de instituendo uel remouendo eo, qui pro tempore fuerit, contra statuta Cisterciensis ordinis se aliquatenus intromittat. Si uero episcopus in cuius parochia domus uestra fundata est, cum humilitate ac deuotione qua conuenit requisitus, substitutum abbatem benedicere, et alia que ad officium suum pertinent, uobis conferre renuerit, licitum sit eidem abbati, si tamen sacerdos fuerit, proprios nouitios benedicere et alia que ad officium suum pertinent exercere, et uobis omnia ab alio episcopo percipere, que a uestro fuerint indebite denegata. Illud adiicientes, ut in recipiendis professionibus, que a benedictis uel benedicendis abbatibus exhibentur, ea sint episcopi forma et expressione  contenti, que ab origine ordinis noscitur instituta, ut scilicet abbates ipsi saluo ordine suo profiteri debeant, et contra statuta ordinis sui nullam professionem facere compellantur. Pro consecrationibus uero altarium uel ecclesiarum, siue pro oleo sancto, uel alio ecclesiastico sacramento nullus a uobis sub obtentu consuetudinis uel alio modo, quicunque audeat extorquere; sed omnia gratis uobis episcopus diecesanus impendat; alioquin liceat uobis quemcunque malueritis catholicum adire antistitem, gratiam et communionem sancte sedis Romane habentem, qui nostra fretus auctoritate, uobis quod postulatur indulgeat. Quod si sedes diecesani episcopi forte uacauerit, interim omnia ecclesiastica sacramenta a uicinis episcopis accipere ac sine  contradictione possitis, sic tamen ut ex hoc in posterum propriis episcopis nullum preiudicium generetur. Quia uero interdum episcoporum copiam non habetis, si quem episcopum Romane sedis, ut diximus, communionem habentem, et de quo plenam notitiam habeatis, per uos transigere contigerit, ab eo benedictiones uasorum et uestium, consecrationes altarium, ordinationes monachorum auctoritate apostolice sedis accipere ualeatis. Porro si episcopi uel alii ecclesiarum rectores in monasteria uestra uel personas inibi constitutas excommunicationis uel interdictisententiam promulgauerint, siue etiam in mercenarios uestros, pro eo quod decimas non soluitis, uel aliqua occasione eorum que ab apostolica benignitate uobis indulta sunt, seu benefactores uestros  pro eo quod aliqua uobis beneficia uel obsequia ex caritate prestiterint, uel ad laborandum adiuuerint in illis diebus in quibus uos laboratis, et alii feriantur, eamdem sententiam protulerint, ipsam tanquam contra apostolice sedis indulta prolatam duximus irritandam, nec littere ille firmitatem habeant, quas tacito nomine Cisterciensis ordinis et contra tenorem apostolicorum priuilegiorum constiterit impetrari. Paci quoque ac tranquillitati uestre paterna in posterum sollicitudine prouidere uolentes, auctoritate apostolica prohibemus, ut infra clausuras locorum seu grangiarum uestrarum nullus rapinam seu furtum facere, ignem apponere, sanguinem fundere, hominem temere capere, uel interficere, seu uiolentiam audeat exercere. Preterea omnes libertates  et immunitates a predecessoribus nostris Romanis pontificibus ordini uestro concessas, nec non libertates et exemptiones secularium exactionum a regibus et principibus uel aliis fidelibus rationabiliter uobis indultas, auctoritate apostolica confirmamus, et presentis scripti priuilegio communimus.

Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra conseruentur eorum, pro quorum gubernatione ac sustentatione concessa sunt usibus omnimodis profutura; salua sedis apostolice auctoritate.

Si qua igitur in futurum, etc.

     Ego Celestinus, catholice Ecclesie episcopus.
    Ego Octauianus, Ostiensis et uelletrensis episcopus.
    Ego Petrus, Portuensis episcopus.
    Ego Ioannes, tit. S. Clementis cardinalis uiterbiensis et Tuscanensis episcopus.
    Ego . . . .
    Ego Ioannes, tit. S. Stephani in Celio monte presbyter cardinalis.
    .
    Ego Soffredus, tit. S. Praxedis presb. card.
    Ego Bernardus, S. Petri ad uincula presb. card, tit. Eudoxie.
    Ego Gerardus, Sancti Adriani diac. card.
    Ego Gregorius, S. Marie in Porticu diac. card.
    
     Ego Gregorius, Sancti Georgii ad uelum aureum diac. card.
    Ego Lotharius, Sanctorum Sergii et Bacchi diac. card.
    
    Ego Gregorius, S. Angeli. diac. card.
    Ego Bobo, S. Theodori diac. card.


Datum Laterani, per manum Centii Sancte Lucie in Orthea diac. cardin, domni pape camerarii, uI Kal. Augusti, indictione Xu, Incarnationis Dominice anno 1197, pontificatus uero domni Celestini pape III anno septimo.



CCCXuIII. Monasterio Steingadensi ecclesiam Widergeltingensem asserit. 
[Mon. Boic., uI, 503.]


CeLESTINUS episcopus, seruus seruorum Dei, dilecto filio preposito ecclesie de Staingaden, salutem et apostolicam benedictionem.

Iustis petentium desideriis dignum est nos facilem prebere consensum, et uota que a rationis tramite non discordant, effectu prosequente complere. Eapropter, dilecte in Domino fili, tuis iustis postulationibus grato concurrentes assensu, parochialem ecclesiam de Wildrikeltingen tibi, et per te monasterio tuo, sicut monasterium ipsum eam iuste ac sine controuersia possidet, auctoritate apostolica  confirmamus, et presentis scripti patrocinio communimus.

Nulli ergo omnino hominum liceat hanc paginam nostre confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, uII Idus Augusti, pontificatus nostri anno septimo.



CCCXIX. Priuilegium pro monasterio Teplensi. 
[HUGO, Annales Premonst., t. II., Probat., p. 372.]

CeLESTINUS episcopus, seruus seruorum Dei, dilectis  filiis abbati et canonicis de Tepla salutem et apostolicam benedictionem.

Sacrosancta Romana Ecclesia deuotos et humiles filios ex assuete pietatis officio propensius diligere consueuit, et ne prauorum hominum molestiis agitentur eos tanquam pia mater sue protectionis munimine confouere. Eapropter, dilecti in Domino filii, deuotionem quam erga beatum Petrum et nos ipsos dignoscimini habere attendentes, personas uestras et ecclesiam in qua estis diuino obsequio mancipati, cum omnibus bonis que impresentiarum rationabiliter possidet, aut in futurum iustis modis, prestante Domino, poterit adipisci, sub B. Petri et nostra protectione suscipimus, specialiter autem uillam que dicitur Tepla, cum teloneo et omnibus  appendiciis suis, que uobis uir Ibroznata nobilis comes Bohemie monasterii uestri fundator prouida deliberatione concessit. Libertatem etiam hominum uestrorum super collectis et terram que est inter Sandow et terminum Bohemie quam bone memorie Henricus Pragensis episcopus, dum curam ducatus Bohemie gereret, ecclesie uestre dicitur contulisse, sicut ea omnia iuste et pacifice possidetis et in confectis exinde authenticis continentur, uobis et per uos ecclesie uestre auctoritate apostolica confirmamus et presentis scripti patrocinio communimus, statuentes ut, si uos in aliquo presenseritis aggrauari, libere uobis liceat sedem apostolicam appellare.

Nulli ergo omnino hominum liceat hanc nostre  paginam protectionis, confirmationis et concessionis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei et beatorum Petri et Pauli apostolorum eius se nouerit incursurum.

Datum Laterani, uII Idus Augusti, pontificatus nostri anno septimo.



CCCXX. Ecclesie S. Marie de Arzilla Fanensis protectionem suscipit, bonaque et priuilegia confirmat. 
[MITTARELLI, Annal. Camaldul., t. Iu, p. 208.]

CeLESTINUS episcopus, seruus seruorum Dei, dilectis filiis BERARDO priori ecclesie Sancte Marie  de Arzilla eiusque fratribus tam presentibus quam futuris religiosam uitam professis, in perpetuum.

Religiosam uitam eligentibus apostolicum conuenit adesse presidium, ne forte cuiuslibet temeritatis incursus, aut eos a proposito reuocet, aut robur, quod absit! sacre religionis infringat. Eapropter, dilecti in Domino filii, uestris iustis postulationibus clementer annuimus, et prefatam ecclesiam Sancte Marie, que specialis iuris et proprietatis beati Petri existit, in qua diuino mancipati estis obsequio, sub beati Petri et nostra protectione suscipimus, et presentis scripti priuilegio communimus; in primis siquidem statuentes ut ordo canonicus qui secundum Deum et beati  Augustini Regulam in eadem ecclesia institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium seu aliis iustis modis, prestante Domino, poterit adipisci, firma uobis uestrisque successoribus et illibata permaneant. In quibus hec propriis duximus exprimenda uocabulis:

Locum ipsum in quo prefata ecclesia sita est, quam nobilis uir ualerus comes Fanensis prouida deliberatione construxit, et ei subscriptas possessiones concessit, cum omnibus pertinentiis suis. Hospitale quod est prope ecclesiam supradictam, et capellam  Sancti Iacobi cum hospitali, que comes predictus propriis expensis construxit, et omnibus pertinentiis suis; domum unam in ciuitate Fanensi; nouem hortos, qui sunt prope ecclesiam memoratam; uineam unam in plano burgi cum suis pertinentiis; omnes uineas, que fuerunt de dote Adiute. In Malliano uineas, quas idem comes acquisiuit ab Hugone duce; campum unum in loco, qui dicitur Paludis; campum unum iuxta littus maris; campum unum in riuo de Arcu; campum unum iuxta gurg. uolte; campum unum qui fuit quondam Honesti Alberti; et campum unum iuxta Sanctum Maurum, et totum oliuetum, quod fuit Buccebatalle. Sane noualium uestrorum, que propriis manibus aut sumptibus colitis, siue de hortis et piscationibus  uestris, uel de nutrimentis animalium uestrorum nullus a uobis decimas exigere uel extorquere presumat. Liceat quoque uobis clericos uel laicos, liberos et absolutos, e seculo fugientes ad conuersionem recipere et eos absque contradictione aliqua retinere. Prohibemus insuper, ut nulli fratrum uestrorum, post factam in ecclesia uestra professionem, fas sit absque prioris sui licentia, nisi arctioris religionis obtentu, de eodem loco discedere; discedentem uero absque communium litterarum uestrarum cautione nullus audeat retinere. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce, diuina officia celebrare. Chrisma uero, oleum sanctum,  consecrationes altarium et basilicarum, ordinationes clericorum, qui ad sacros ordines fuerint promouendi, a diecesano suscipietis episcopo, siquidem catholicus fuerit, et communionem sacrosancte Romane sedis habuerit, et ea uobis uoluerit sine prauitate qualibet exhibere. Alioquin liceat uobis quemcunque uolueritis catholicum adire antistitem, gratiam et communionem apostolice sedis habentem, qui nostra fretus auctoritate uobis quod postulatis impendat. Ad hec nouas et indebitas exactiones ab archiepiscopis, episcopis, archidiaconis seu decanis, aliisque ecclesiasticis secularibusue personis omnino fieri prohibemus. Sepulturam quoque ipsius loci liberam esse decernimus, ut  eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat; salua tamen iustitia illarum ecclesiarum, a quibus mortuorum corpora assumuntur.

Decernimus ergo, ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate. Ad indicium autem huiusmodi percepte a sede apostolica libertatis nobis nostrisque successoribus  unum bisanzium annis singulis persoluetis. Si qua igitur, etc.

    Ego Celestinus, catholice Ecclesie episcopus.
    Ego Octauianus, Ostiensis et uelletrensis episcopus.
    Ego Petrus, Portuensis et Sancte Ruffine episcopus.
    Ego Guido, Sancte Marie Transtiberim tit. Calixti presb.
    Ego Hugo, presbyt. card. Sancti Martini tit. Equitii.
    Ego Bernardus, Sancti Petri ad uincula presb. card. tit Eudoxie.
    Ego Ioannes, tit. Sancte Prisce presb. card.
    Ego Bernardus, Sancti Adriani diac. card.
     Ego Gregorius, Sancte Marie in Porticu diac. card.
    Ego Gregorius, Sancte Marie in Aquiro diac. card.
    Ego Gregorius, Sancti Georgii ad uelum aureum diac. card.
    Ego Gregorius, Sancti Angeli diac. card.


Datum Laterani, per manum Cencii Sancte Lucie in Orthea diaconi cardinalis domni, pape camerarii, Iu Idus Septembris, indictione Xu, Incarnationis Dominice anno 1197.



CCCXXI. Canonicis S. Marie Runcensis decimas noualium Runcensium et Stamphensium asserit. 
[uide BIANCOLINI, Serie chronol. dei uescoui e gouernatori di uerona; uerona, 1749, 4o, p. 83.]





CCCXXII. Donationes, institutiones et dotationes factas a Guidone domino Salionis, pro institutione canonicorum in ecclesia B. Marie Salionis confirmat. 
[Gall. Christ. nou., Iu, Instrum., 25.]

CeLESTINUS episcopus, seruus seruorum Dei, dilectis filiis decano et canonicis B. Marie de Saux salutem et apostolicam benedictionem.

Cum a uobis petitur quod iustum est et honestum, tam uigor equitatis quam ordo exigit rationis ut id per sollicitudinem officii nostri ad debitum perducatur  effectum. Sane sicut ex tenore litterarum uenerabilis fratris nostri Lugdunensis archiepiscopi cognouimus euidenter, quod dilectus filius nobilis uir Guido dominus de Saux pro anime sue remedio uos in ecclesia B. Marie ipsius castri canonicos de nouo instituit, et uobis et ipsi ecclesie possessiones plurimas, et redditus de mera liberalitate donauit et alias concessiones et libertates indulsit, et idem archiepiscopus, ipsius nobilis pietatis opus scripti sui pagina roborauit. Nos ergo factum eiusdem nobilis laudabile attendentes, institutionem uestram et concessiones ac liberalitates uobis, et eidem ecclesie factas sicut rationabiliter facte sunt, ut supradicti nobilis authentico continentur, uobis et per uos ipsi ecclesie auctoritate apostolica confirmamus, et  presentis scripti patrocinio communimus. Nulli ergo omnino hominum liceat hanc paginam nostre confirmationis infringere uel ei ausu temerario contraire. Si quis autem hoc attentare presumpserit indignationem omnipotentis Dei et B. Petri et Pauli apostolorum eius se nouerit incursurum.

Datum Laterani, XI Kal. Nouemb., pontificatus nostri anno uII.



CCCXXIII. Fratribus Maioris-Monasterii de reparanda capella quadam scribit. 
[MORICE, Mém. pour seru. à l'hist. de Bret., I, 728.]

CeLESTINUS episcopus, seruus seruorum Dei, abbati et conuentui Maioris-Monasterii, etc.

 Oblata nobis ex parte uestra petitio continebat, quod Ioannes Gruel et R. milites quamdam olim capellam construxerant, et eidem tantos redditus assignarant, quod ad sustentationem duorum sufficere poterant monachorum, etc. Cumque processu temporis propter guerras et horribiles tempestates bellorum in partibus illis mala multa et incommoda superuenissent, et prefata capella per annos aliquot sine seruitoribus remanserit destituta, clerici Delensis Ecclesie reparationi ipsius ecclesie contradicunt, etc. Nos, etc., ut liceat uobis ad reparationem istius capelle intendere, etc.

Datum Laterani, uI Idus Nouembris, pontificatus nostri anno septimo.



CCCXXIu. [Rainaldo] Matisconensi et [Roberto] Cabilonensi episcopis et decano Ledonensi mandat, compellant Rainaldum, dominum Castri Rainaldi , et Gilonem de Belfort , ut prioratui de Louinco, ad monasterium Trenorciense pertinenti, ablata bona restituant. 
[IUENIN, Nouu. hist. de Tournus, Pr., p. 180.]


CeLESTINUS episcopus, seruus seruorum Dei, uenerabilibus fratribus Matisconensi et Cabillonensi episcopis, et dilecto filio decano Ledonensi in Bisuntinensi diecesi constituto, salutem et apostolicam benedictionem.

Querelam dilectorum filiorum monachorum Trenorchiensium ad nos delatam accepimus, quod  Rainaldus, dominus Castri-Rainaldi, Cabillonensis diecesis, et Gilot de Belfort, Bisuntine diecesis, prioratui eorum de Louinco eleemosynas quas antecessores ipsorum eis pro animabus suis contulerant ultima uoluntate, et quedam alia bona auferunt uiolenter et detinent in ipsius prioratus preiudicium et grauamen. Quia igitur sustinere non debemus ut predictum monasterium sui iuris sustineat lesionem, discretioni uestre per apostolica scripta mandamus, quatenus, si premissa uera esse uobis constiterit, memoratos R. et G. ut ablata restituant uniuersa et de damnis et iniuriis priori eiusdem domus satisfaciant competenter, per excommunicationis sententiam et interdictum terre ipsorum, appellatione postposita,  compellatis. Quod si omnes his exsequendis nequiueritis interesse, duo uestrum ea nichilominus exsequantur.

Datum Laterani, uII Kalendas Decembris, pontificatus nostri anno uII.


In plumbo: CeLESTINUS PAPA III.



CCCXXu. Episcopum Laudensem inter episcopum Papiensem et canonicos Placentinos iudicem constituit. 
[CAMPI, Hist. di Piac., II, 376.]

CeLESTINUS episcopus, seruus seruorum Dei, uenerabili fratri Laudensi episcopo salutem et apostolicam benedictionem.

Significante nobis uenerabili fratre nostro Papiensi  episcopo ad audientiam nostram noueris peruenisse, quod cum causam, que uertitur inter ipsum et canonicos Placentinos super quibusdam decimis, uenerabili fratri nostro Bobiensi episcopo commiserimus audiendam; ipse Papiensis episcopus propter guerram, que orta est inter quoddam castrum ipsius, et marchionem Malaspinam, ad presentiam dicti Bobiensis episcopi non potest accedere sine graui terrarum suarum, ac persone periculo et timore. uolentes itaque utrique parti paterna sollicitudine prouidere, et eidem cause per tue discretionis studium debitum imponere finem, per apostolica tibi scripta mandamus, quatenus, memoratis litteris nequaquam obstantibus, si per eas nondum est legitime in causa  processum, partes ad tuam presentiam conuoces, et quod iustum fuerit inter eas, appellatione remota statuas, et facias quod statueris, inuiolabiliter obseruari.

Datum Laterani, III Idus Decembris, pontificatus nostri anno septimo.



CCCXXuI. Leontio monasterii S. Saluatoris Messanensis eiusque monachis asserit decimas a Guillelmo archiepiscopo Rhegiensi donatas.  
[PIRRI, Sicilia sacra, t. II, p. 981.]

. . . Decimas, possessionum uestrarum in tenimento Mese, quas frater noster Rheginus archiepiscopus  Guillelmus de consensu capituli sui, ecclesie uestre remisit, super quibus questio uertebatur, sicut pacifice possidetis, auctoritate apostolica confirmamus.

Nulli ergo hominum liceat, etc.

Datum Laterani, Iu Kalend. Ianuar., pontif. Celestini pape III anno uII.



CCCXXuII. Ad archiepiscopum Cantuariensem.---Pro monachis in Couentrensi ecclesia restituendis. 
[MANSI, Concil., XXII, 612.]

CeLESTINUS episcopus, seruus seruorum Dei, dilectis filiis archiepiscopo Cantuariensi, episcopo  Lincolniensi, et abbati Sancti Edmundi, salutem et apostolicam benedictionem.

Sicut ea que a predecessoribus nostris prouida fuerunt deliberatione statuta, nullatenus irritari uolumus uel infringi; sic que per subreptionem ab eis obtenta sunt, in honestatis ecclesiastice detrimentum corrigi uolumus, et in statum redigi meliorem. Cum enim, sicut accepimus, imo sicut bene nouimus in Couentrensi Ecclesia, fere a prima fidei Christiane fundatione in Anglia ordo fuerit monasticus institutus, et intantum in ea obseruantia seruierint regulari, ut ab apostolica sede priuilegiari, et ab inclyte recordationis regibus Anglie dotari meruerint et ditari; dolemus plurimum quod uenerabilis frater noster Cestrensis episcopus, occasione  quarumdam litterarum, quas a bone memorie papa Clemente predecessore nostro, ad falsam suggestionem sine conscientia nostra, et fratrum nostrorum, sicut dicitur, et quod uix credere possumus, impetrauit, dilectos filios, priorem, et conuentum, de eodem monasterio uiolenter eiecit, et canonicos in eo instituit seculares. Cum igitur id in monastice religionis et totius ecclesiastice discipline redundet opprobrium; nec nostre intentionis sit, quod predictus predecessor noster tante irregularitati, nisi circumuentus, auctoritatem prestiterit aut fauorem; fraternitati uestre per apostolica scripta mandamus, et in uirtute obedientie districte precipimus, quatenus, predictis litteris, uel aliis priuilegiis confirmationis uel  indulgentie nequaquam obstantibus, amotis ab eodem monasterio secularibus clericis qui in eo fuerunt per supradictum episcopum instituti, sine alicuius questionis impedimento, monasticum ibidem ordinem reformetis, monachos eiectos exinde redeuntes in illud, et tales in eo instituentes [f. reducentes] personas, que beati Benedicti Regulam obseruare debeant et desiderent. Memoratum uero episcopum, et uniuersos detentores bonorum eiusdem ecclesie ad eorum restitutionem per censuram ecclesiasticam, appellatione postposita, compellatis. uolumus etiam nichilominus et mandamus ut donationes eiusdem episcopi, infeudationes, locationes et alienationes, possessiones eiusdem ecclesie ab  eo tempore factas, nostra freti auctoritate cassetis; eos qui contrauenire presumpserint, sublato appellationis obstaculo, censura canonica percellentes; illos qui manus uiolentas in predictos monachos iniecerunt, denuntietis excommunicatos, et cum litterarum uestrarum testimonio ueniant ad sedem apostolicam absoluendi.

Datum, etc.



CCCXXuIII. Monasterii Cisoniensis protectionem suscipit et disciplinam possessionesque confirmat.



CeLESTINUS episcopus, seruus seruorum Dei, dilectis filiis abbati Cysoniensis Ecclesie, eiusque fratribus tam presentibus quam futuris, regularem uitam professis, in perpetuum.

Cum sitis regularem uitam, Domino inspirante, professi, paci uestre paterna consideratione prospicimus, et ne possitis malignorum uexationibus fatigari, apostolicum uobis patrocinium exhibemus. Eapropter, dilecti in Domino filii, uestris iustis postulationibus clementer annuimus, et prefatam ecclesiam Sancti Calixti, in qua diuino estis  obsequio mancipati, ad exemplar felicis recordationis Alexandri pape predecessoris nostri, sub B. Petri et nostra protectione suscipimus, et presentis scripti priuilegio communimus; in primis siquidem statuentes ut ordo canonicus, qui in ecclesia uestra per bone memorie Raynaldum quondam Remensem archiepiscopum, secundum Regulam B. Augustini et institutionem fratrum ecclesie B. Dionysii Remensis institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum, uel principum, oblatione fidelium,  seu aliis iustis modis, Deo propitio, poterit adipisci, firma uobis, uestris quoque successoribus, et illibata permaneant. In quibus hec propriis duximus exprimenda uocabulis:

Locum in quo uestra ecclesia sita est, cum decimis et liberis hospitibus, ita quod super eos nullus aduocationem habeat; ecclesiam, grangiam et terram de Louilio cum integritate decime, et hospitium totius uille; nemus prebendarum, Malum-Alnetum, nemus quod dicitur Salengretum, et possessionem eiusdem uille, et Cysonii in terra arabili, pratis, siluis, maresco et aquis, sicut ab antiquo possidebat; cursum quoque fontis de Burgela, quem ecclesia potest ducere per necessaria sua absque alicuius prohibitione; ecclesiam de  Asli cum integritate decime, terra arabili, et  manso presbyteri; ecclesiam de Bosni cum integritate decime, grangia et hospitibus, ecclesiam de Camphain cum integritate decime et hospitibus, ecclesiam de Bouuines cum integritate decime, et manso, grangia, tam in terra et curte  Beati Amandi, quam in aliis terris; ecclesiam de Gruson cum integritate decime; ecclesiam de Genech cum integritate decime, et manso et grangia; ecclesiam de Cobrin, ecclesiam de Summinio cum integritate decime, et terragio totius uille, hospitibus et libero manso; capellam de Hornen cum  integritate decime et terragio, curtem de Beaurepaire cum nemoribus, aquis, marisco, uiuario, terra arabili; curtem de uitri cum terra, hospitibus, et eo iure quod habetis in redditibus et decimis eiusdem uille ecclesiam de Cheren, ecclesiam de Fys , ecclesiam de Toufles, capellam de Hestberga, curtem de Crespelan, cum terragio, hospitibus et tota uilla, ita quod in ipsa nullus nisi solus abbas iustitiam uel aduocationem exerceat; domum lapideam in monticulo Tornacensi, ut redditus ipsius usibus infirmorum ecclesie perpetuo deputentur; domos de Messines; quinque solidos, quos comes Flandrensis soluit pro arboreto.

Sane noualium uestrorum que propriis manibus, uel sumptibus colitis, siue de nutrimentis uestrorum  animalium nullus a uobis decimas exigere uel extorquere presumat. Cum autem generale interdictum terre fuerit, liceat uobis, clausis ianuis, excommunicatis uel interdictis exclusis, non pulsatis campanis, suppressa uoce, diuina officia celebrare. Sepulturam quoque ipsius loci liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi excommunicati uel interdicti sint, nullus obsistat, salua tamen iustitia illarum ecclesiarum, a quibus mortuorum corpora assumuntur. Prohibemus insuper, ut nullis fratrum uestrorum, post factam in eodem loco professionem, nisi arctioris religionis obtentu, absque abbatis sui licentia fas sit de claustro  discedere; discedentem uero absque communium litterarum cautione nullus audeat retinere. Liceat uobis clericos uel laicos, liberos et absolutos e seculo fugientes ad conuersionem recipere, et eos absque contradictione aliqua retinere. Interdicimus etiam ne episcopo uel archidiacono liceat in uos, uel ecclesias uestras sine manifesta et rationabili causa, excommunicationis, uel interdicti sententiam ferre, seu uos nouis et indebitis exactionibus fatigare. Obeunte uero te, eiusdem loci abbate, uel tuorum quolibet successorum, nullus ibi qualibet subreptionis astutia, seu uiolentia preponatur, nisi quem fratres communi consensu, uel fratrum maior pars consilii sanioris, secundum Dei timorem et beati Augustini Regulam, prouiderint eligendum.  Preterea nichilominus arctius interdicimus ne episcopo, archidiacono uel eorum ministerialibus canonicis, seu clericis aliis pro confirmatione, inthronizatione, uel benedictione abbatis uestri palefridum  , cappam sericam, uel quidquam aliud facultas uel licentia pateat a uobis obtentu cuiuslibet consuetudinis exigendi. Si uero pro his a uobis exegerint, cum detestabile sit, et obuium  rationi, libere uobis liceat eis, quod postulauerint denegare. Ad hec paci et tranquillitati uestre paterna sollicitudine prouidere uolentes, auctoritate apostolica prohibemus ne infra clausuram locorum uestrorum  ullus uiolentiam, uel rapinam, seu furtum facere, siue homines tenere, capere, uel interficere audeat.

Decernimus ergo ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare; sed omnia integra conseruentur eorum, pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate et diecesani episcopi canonica iustitia.

Si qua igitur in futurum, etc.

Sic signatum:

Ego Celestinus, catholice Ecclesie episcopus, etc.



ANNO 1191-1198.



CCCXXIX. Ecclesie S. Thome de Paraclito  protectionem suscipit, possessionesque ac iura confirmat.


CeLESTINUS episcopus, seruus seruorum Dei, dilectis filiis WILLELMO abbati ecclesie Sancti Thome de Paraclito, eiusque fratribus tam presentibus quam futuris, regularem uitam professis, in perpetuum.

 Ad hoc uniuersalis ecclesie cura nobis a prouisore omnium bonorum Deo commissa est, ut religiosas diligamus personas, et beneplacentes Deo, et religionem studeamus modis omnibus propagare. Nec enim Deo gratus aliquando famulatus impenditur, nisi de caritatis radice procedens a puritate religionis fuerit conseruatus. Oportet igitur omnes Christiane fidei amatores religionem diligere et loca uenerabilia cum ipsis personis diuino seruitio mancipatis attentius confouere, ut nullis prauorum hominum inquietentur molestiis uel importunis angariis fatigentur. Eapropter, dilecti in Domino filii, uestris iustis postulationibus clementer annuimus et prefatam ecclesiam, in qua diuino estis obsequio mancipati, sub beati Petri et nostra  protectione suscipimus et presentis scripti priuilegio communimus; in primis siquidem statuentes ut ordo canonicus, qui secundum Deum et beati Augustini Regulam et institutionem fratrum Sancti uictoris Parisiensis in ecclesia uestra institutus esse dignoscitur, perpetuis ibidem temporibus inuiolabiliter obseruetur. Preterea quascunque possessiones, quecunque bona eadem ecclesia impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis  uestrisque successoribus et illibata permaneant. In quibus hec propriis duximus exprimenda uocabulis:

Locum ipsum in quo prefata ecclesia constructa est cum omnibus pertinentiis suis; ecclesiam de Therby cum decimis; tertiam partem decimarum ecclesie in ecclesia de Alsentorp; tertiam partem decimarum ecclesie Annesse; tertiam partem decimarum de Helsinghe; tertiam partem decimarum ecclesie Crekom, Eskilso; mansionem in Synderby cum silua, agris et pratis; terram in Serfloue; mansionem in Iolighe cum eiusdem uille et pratis et agris, et molendino sito iuxta uerebro; mansionem in Hathelose cum siluis, pratis et agris; totam uillam Netueth, cum siluis, pratis et agris  et piscationibus; uillam de Tiereby cum ecclesia, siluis, pratis et agris; terram in Halt cum particula silue; terram in Tolletorp cum silua, terram in Frithtoph; mansionem in Helsinge cum silua, agris et pratis. Sane grangiarum uestrarum que propriis manibus aut sumptibus colitis, siue de nutrimentis uestrorum animalium, nullus omnino a uobis decimas exigere uel extorquere presumat. Liceat uobis quoque clericos uel laicos liberos et absolutos e seculo fugientes ad conuersionem recipere et in uestra ecclesia absque contradictione aliqua retinere. Prohibemus insuper, ut nulli fratrum uestrorum post factam in loco uestro professionem fas sit de eodem loco absque licentia abbatis sui nisi obtentu acrioris religionis discedere;  discedentem uero sine communium litterarum uestrarum cautione nullus audeat retinere. In parochialibus autem ecclesiis, quas tenetis, liceat uobis clericos eligere, et diecesano episcopo presentare, quibus, si idonei fuerint, episcopus curam animarum committat, ut ei de spiritualibus, uobis uero de temporalibus debeant respondere. Sepulturam quoque ipsius loci liberam esse concedimus, ut corum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia illarum ecclesiarum, a quibus mortuorum corpora assumuntur. Cum autem generale interdictum terre fuerit, liceat uobis, clausis ianuis,  non pulsatis tintinnabulis, exclusis excommunicatis et interdictis, suppressa uoce, diuina officia celebrare. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu uel fratrum pars consilii sanioris secundum Dei timorem et beati Augustini Regulam prouiderit eligendum.

Decernimus ergo, ut nulli omnino hominum liceat prefatam ecclesiam temere perturbare, aut eius possessiones auferre, uel ablatas retinere, minuere, seu quibuslibet uexationibus fatigare, sed omnia integra et illibata seruentur eorum, pro quorum gubernatione et sustentatione concessa  sunt usibus omnimodis profutura, salua sedis apostolice auctoritate et diecesani episcopi canonica iustitia. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore ac sanguine Redemptoris Domini nostri Iesu Christi aliena fiat atque in extremo examine districte ultioni subiaceat. Cunctis autem eidem loco sua iura seruantibus sit pax Domini nostri Iesu Christi, quatenus et hic fructum bone actionis percipiant et apud districtum iudicem  premia eterne pacis inueniant. Amen.



CCCXXX. Monasterii Loci-Dei protectionem suscipit, possessionesque confirmat.
.

CeLESTINUS episcopus, seruus seruorum Dei, dilectis filiis abbati et conuentui de Loco-Dei salutem et apostolicam benedictionem.

Cum a nobis petitur quod iustum est et honestum, tam uigor equitatis, quam ordo exigit rationis, ut id per sollicitudinem officii nostri ad debitum perducatur effectum. Eapropter, dilecti in Domino filii, uestris iustis precibus gratum impertientes assensum, personas uestras cum omnibus bonis,  que impresentiarum rationabiliter possidetis, aut in futurum iustis modis, Deo propitio, poteritis adipisci, sub beati Petri et nostra protectione suscipimus. Specialiter autem illa bona, que uenerabilis frater noster Omerus Ripensis episcopus ad exemplar predecessorum suorum, pia deliberatione uobis noscitur contulisse, sicut ea iuste ac sine controuersia possidetis et in eiusdem episcopi et uenerabilis fratris nostri Absalonis Lundensis archiepiscopi apostolice sedis legati et bone memorie Escheli antecessoris sui scriptis authenticis continetur, uobis et per uos monasterio uestro auctoritate apostolica confirmamus, et presentis scripti patrocinio communimus.

Nulli ergo omnino hominum fas sit personas seu  bona uestra temere perturbare, aut hanc paginam nostre protectionis et confirmationis infringere uel ei ausu temerario contraire. Si quis autem hoc attentare presumpserit, indignationem omnipotentis Dei ac beatorum Petri et Pauli apostolorum eius se nouerit incursurum.



CCCXXXI. Domum leprosorum de ualle Bugnensi tuendam suscipit, iisque »partem foreste de Cantastra immunem ab omni exactione« asserit.





SPURIA



I. Priuilegium pro monasterio Morbacensi. 
[MARTEN., Thes. Anecdot., I, 633.]


CeLESTINUS episcopus, seruus seruorum Dei, dilectis filiis, SINTBERTO abbati monasterii Sanctorum Petri et Pauli, atque Leodegarii martyris de Morbac, eiusque fratribus, tam presentibus quam futuris, regularem uitam professis, in perpetuum.

Conuenit apostolico moderamini pia religione pollentibus beneuola compassione succurrere, et poscentibus iusta et religiosa, alacri deuotione assensum impertiri. Ex hoc lucri potissimum premium a Conditore omnium Deo procul dubio promeremur, si uenerabilia loca opportune ordinata,  ad meliorem fuerint sine dubio statum perducta. Propterea quascunque possessiones, quecunque bona idem monasterium, quod situm est iuxta ripam que uocatur Morbach, impresentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma uobis uestrisque successoribus et illibata permaneant. Sane noualium uestrorum que propriis manibus, aut sumptibus colitis, siue de nutrimentis animalium uestrorum nullus a uobis decimas exigere aut extorquere presumat. Liceat uobis clericos uel laicos, a seculo fugientes, liberos et absolutos ad conuersionem recipere, et eos absque  contradictione aliqua retinere. Prohibemus insuper ut nulli fratrum uestrorum, post factam in eodem loco possessionem, fas sit, absque abbatis sui licentia, nisi arctioris religionis obtentu, de eodem loco discedere; discedentem uero absque communium litterarum cautione nullus audeat retinere. Cum autem generale interdictum terre fuerit, liceat uobis, clausis ianuis, exclusis excommunicatis et interdictis, non pulsatis campanis, suppressa uoce, diuina officia celebrare. Sepulturam ipsius loci preterea liberam esse decernimus, ut eorum deuotioni et extreme uoluntati, qui se illic sepeliri deliberauerint, nisi forte excommunicati, uel interdicti sint, nullus obsistat, salua tamen iustitia illarum ecclesiarum, a quibus mortuorum corpora  assumuntur. Obeunte uero te, nunc eiusdem loci abbate, uel tuorum quolibet successorum, nullus ibi qualibet subreptionis astutia, seu uiolentia preponatur, nisi quem fratres communi omnium consensu, uel fratrum pars consilii sanioris, secundum Dei timorem et beati Benedicti Regulam peruiderint eligendum. Ceterum uero hoc deliberantes decernimus, ut congruis hoc temporibus nostre sollicitudini  ecclesiastice intimetur, qualiter religio monastica regulari habitu dirigatur, concordiaque conuenienti ecclesiastice mancipetur, ne forte, quod absit! sub huius priuilegii obtentu, animus congressusque rectitudinis uestre a norma iustitie aliquo modo retorqueatur. Nullam sane potestatem in eodem loco Basiliensi episcopo cuiuslibet uel minime rei gerende, aut ordinande, nisi pro communi fratrum et abbatis uoluntate concedimus; nec a quolibet episcopo uel archiepiscopo, nisi a solo apostolice sedis presule in ipsum abbatem, uel eius monasterium, excommunicationis sententiam pro quacunque causa dari permittimus. Hoc quoque speciatim subiicientes, ut idem cenobium cum atrio suo, cum omnibus sibi pertinentibus, ab omni  quorumlibet hominum incursione sit liberum, nec non ab episcopi Basileensis, seu episcoporum omnium, siue episcopalium ministrorum, regumque imperatorum, ducum, comitum, omniumque hominum omnimodis seruitiis et grauaminibus sit alienum. De aduocatie uero constitutione ita decernimus, ut nullus hanc uelut iure hereditario sibi debitam sortiatur, nisi qui communi uel saniori fratrum electione constituatur; qui tamen aduocatus locum illum, uel possessiones ibidem Deo seruientium nunquam iniuste, uel uiolenter attingat, nec liceat ei, inuito abbate, monasterium ipsum, aut monasterii rusticos uel familiam frequentiis, hospitiis aggrauare, nec quaslibet exactiones ab eis extorquere, sed nec aliqua in eis iudiciorum placita,  nisi ab abbate inuitatus exerceat, nec de placitorum multis quas uocant iustitias supra tertiam partem que illi ex consuetudine debetur, accipiat; illorum uidelicet tantum placitorum, ad que ab abbate inuitatus fuerit; quod si horum transgressor fuerit, inutilis monasterio repertus, et secundo tertioue commonitus, culpam non correxerit, amoto eo, alius qui placuerit, aut nullus, si placuerit, substituatur.

Locum illum omnimoda libertate donatum, tam ab omnium mortalium iure quam ab omni molestiarum temeraria inquietudine tutum semper et absolutum fore decernimus, et abbatiam illic perpetuum haberi, et sub apostolice sedis tutela semper protegi, aureumque ex hoc bizantium apostolico palatio  annualiter persoluendum in signum perpetue libertatis, ac preter eiusdem census debitum nichil seruitiis Romane Ecclesie amplius ab eo quolibet modo requirendum. Usum quoque dalmatice et sandaliorum in missarum solemniis licentia nostre apostolice auctoritatis concedimus, tam tibi quam successoribus tuis, secundum quod in priuilegiis predecessorum nostrorum habetur. Abbas uero nonnisi  a nostra apostolica sede benedicatur a qua benedici debet; et si in aliquo crimine accusatus fuerit, de eadem nostra apostolica sede tantum iudicium exspectet. Illud etiam generaliter addendum duximus ut quidquid auctoritate antecessorum quorumlibet nostrorum regum et imperatorum, ipsi Morbacensi monasterio constat esse concessum; sit etiam nostra apostolica auctoritate per hoc nostrum priuilegium confirmatum atque corroboratum, statuentes sub apostolica censura, et sub diuini iudicii obtestatione, ne quis unquam nostrorum successorum pontificum Romanorum, regum, ducum, marchionum, comitum, et preterea archiepiscoporum, ac cuiuslibet dignitatis uel conditionis hominum, contra hoc priuilegium quidquam audeat attentare.  Quod si quis presumpserit, sciat se nostri anathematis uinculo usque ad condignam satisfactionem insolubiliter innodatum. Qui autem pro intuitu custodierit, et ne in aliquo infringatur, in se obseruauerit benedictionis gratiam, et peccatorum suorum absolutionem a retributore omnium bonorum Deo consequi mereatur, ut in celesti sede glorietur. Amen, amen.

    Ego Celestinus, catholice Ecclesie episcopus.
    Ego Leo, tituli Sancte Crucis in Ierusalem presbyter cardinalis.
    Ego Guala Sancti Martini presbyter cardinalis tituli Equitii.
    Ego Stephanus, basilice XII Apostolorum presbyter  cardinalis.
    Ego Gregorius, tituli Sancte Anastasie presbyter cardinalis.
    Ego Thomas, tituli Sancte Sabine presbyter cardinalis.
    Ego Pelagius, Albanensis episcopus.
    Ego Nicolaus, Tusculanus episcopus.
    Ego Otto, Sanctorum Sergii et Bacchi diaconus cardinalis.
    Ego Gregorius, Sancti Angeli diaconus cardi.
    Ego Romanus, Sancti Theodori diaconus card.
    Ego Stephanus, Sancti Adriani diaconus cardinalis.
    Ego Petrus, Sancti Georgii ad uelum aureum diaconus cardinalis.


 Datum Laterani, per manum magistri Guntheri domni pape notarii, XI Kalendas Iunii, indictione uIII, Incarnationis Dominice anno 1190, pontificatus uero domni Celestini pape III anno I.



II. Priuilegium pro monasterio S. Modesti Beneuentano. 
[UGHELLI, Italia sacra, uIII, 127.]

CeLESTINUS episcopus, seruus seruorum Dei, dilecto filio RICARDO abbati monasterii Sancti Modesti, quod constructum est in Beneuentana ciuitate, eiusque successoribus canonice eligendis, in perpetuum.

In eminenti apostolice sedis specula, disponente Domino, constituti, de uniuersarum Ecclesiarum  statu tenemur ex officio apostolatus nostri sollicite cogitare, plus tamen sollicitius uolumus, et debemus intendere locis illis in quibus feruor religionis et ordinis obseruatur, et ad Romanam Ecclesiam, nullo mediante, subiecta. Eapropter, dilecte fili in Christo Richarde, uestris iustis precibus clementer annuimus, et prefatum Sancti Modesti monasterium quod ad ius et proprietatem Romane Ecclesie pertinere dignoscitur, specialiter sub beati Petri et nostra protectione suscipimus, et presentis priuilegii scripto communimus; in primis siquidem statuentes, ut ordo monasticus, qui secundum Deum et B. Benedicti Regulam in eodem monasterio institutus esse dignoscitur, perpetuis ibidem temporibus inuiolabiliter obseruetur; statuentes,  ut quascunque possessiones, quecunque bona idem monasterium iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis, prestante Domino, poterit adipisci, firma tibi tuisque successoribus et illibata permaneant. In quibus hec duximus adnotanda;

Locum in quo monasterium ipsum situm est cum uniuersis ad eum tam in ciuitate Beneuentana, quam extra spectantibus, uidelicet ecclesiam S. Nazarii, iuxta prescriptum monasterium sitam, ecclesiam Sancti Angeli a porta Rufina, et ecclesiam S. Nicolai positam in suburbio eiusdem porte, necnon et alias ecclesias quas extra ciuitatem possident  nominatam, cum casis, apothecis, balneo, oliuetis, uineis, molendinis, terris, hortis, pratis, siluis et ischis. uolumus quoque ut tam tu, fili carissime, quam etiam successores tui, quemcunque episcopum uolueritis uocare ad consecrationem ecclesiarum uestrarum, aut ordinationem clericorum uestrorum, sine contradictione alicuius episcopi, id uestra auctoritate agere ualeatis, nec quispiam missarum solemnitates celebrare presumat, nisi ab abbate ipsius monasterii fuerit inuitatus, apostolica censura omnimode statuentes, et prohibentes omnem ecclesiasticam secularemque dignitatem in prefato uenerabili monasterio conditionem quamlibet, aut nouam consuetudinem inducere. Liceat quoque uobis clericos, uel laicos e seculo  fugientes, liberos et absolutos recipere, et eos sine contradictione aliqua retinere, et non liceat tam archiepiscopis quam episcopis ecclesias monasterio uestro subiectas, et sacerdotes uel clericos earum interdicere, aut parochianos excommunicare, et si quis hominum habens patrocinium alicuius ecclesie illud uoluerit dare uestro monasterio, liceat hoc ei facere de nostre concessionis licentia. Antiquas quoque et rationabiles consuetudines, et immunitates, seu etiam libertates uobis et monasterio uestro concessas et hactenus obseruatas ratas habemus, et eas futuris temporibus integras et illibatas manere sancimus. Mitram quoque ac annulum, tam tibi, dilecte fili Richarde, quam successoribus tuis in eodem cenobio. Domino seruituris  perpetualiter habere concedimus. Obeunte te uero, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres de communi consensu, uel maior pars sanioris consilii secundum Dei timorem et B. Benedicti Regulam prouiderint eligendum. Electus autem ad Romanum pontificem benedicendus accedat. Sepulturam preterea ipsius loci liberam esse decernimus, ut eorum deuotioni extreme uoluntatis qui se illic sepeliri deliberauerint, nisi excommunicati, uel interdicti fuerint, nullus obsistat, salua tamen iustitia illarum ecclesiarum a quibus mortuorum corpora assumuntur.

Decernimus ergo ut nulli omnino hominum liceat  prefatum monasterium temere perturbare, aut eius possessiones auferre, aut ablatas retinere, minuere, seu quibuslibet uexationibus fatigare, sed omnia integra et illibata permaneant eorum, pro quorum gubernatione et sustentatione concessa sunt usibus omnimodis profutura, salua sedis apostolice auctoritate. Si qua igitur in futurum ecclesiastica secularisue persona hanc nostram constitutionem sciens, contra eam uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini nostri Iesu Christi aliena  fiat, atque in extremo examine diuine ultioni subiaceat. Cunctis autem eidem loco sua iura seruantibus sit pax Domini, quatenus ab eo fructum bone actionis percipiant, et apud districtum iudicem premia eterne pacis inueniant. Amen.

    Ego Celestinus, cath. Eccl. episc.
    Ego Octauianus, Ostien. et uelletren. episcopus.
    Ego Albinus, Albanen. episc.
    Ego Ioannes, episc. Prenest.
    Ego Petrus, Portuen. et S. Rufine episc.
    Ego Pandulphus, presb. card. basilice XII Apostolorum.
    Ego Petrus, presb. card. tit. S. Cecilie.
    Ego Petrus, presb. cardin. S. Petri ad uinc. tit. Eudoxie.
     Ego Iordanus, presb. card. S. Pudentiane tit. Pastoris.
    Ego Gratianus, SS. Cosme et Dam. diac. card.
    Ego Ioffredus, Sancte Marie in uia Lata. diac. card.
    Ego Ioannes, S. Theodori diac. card.


Datum Rome, apud Sanctum Petrum, per manus Aegidii S. Nicolai in Carcere Tulliano diaconi cardinalis, tertio Nonas Aprilis, indictione XIII, Incarnationis Dom. anno 1195, pontif. uero D. Celestini pape III anno u.



III. Philippo, episcopo Bellouacensi respondet, merito eum in malis uersari, quod »presulem pacificum exuens militem bellicosum induerit,« eoque adiutore »rex Gallie, qui regi Anglorum sacramento corporaliter prestito tenebatur astrictus super indemnitate tam oppidorum quam terrarum obseruanda, contra fidem et sacramentum impudenter ueniens oppida regis uiolenter occupauerit, terram hostili manu crudeliter uastauerit.«---»Ab ergastulo tandem redientem regi Francorum regem Anglie uiriliter occurrisse; pro quo contra superbiam humilitatem, contra iniuriam ius et equitatem, contra arrogantiam et intemperantiam modum et modestiam dimicasse.« Addit, »se regi Anglorum pro eo litteras direxisse supplicatorias.«



CeLESTINUS episcopus, seruus seruorum Dei,  dilecto fratri PHILIPPO Beluacensi episcopo, salutem et ab exorbitatione reditum maturare.

Sinistre licet tibi euenerit, nec mirum: cunctorum enim meretur odium, qui omnium se in commune approbat inimicum. Presulem namque pacificum exuens, militem bellicosum induisti; clypeum pro infula, gladium pro stola, loricam pro alba, galeam pro mitra, lanceam pro baculo pastorali, ordinem rerum et seriem peruertens, temerarius baiulasti; non uim, sicut allegas, sed uirtutem ui repellere uolens; non pro patria, sed contra patriam pugnans. De Gallia namque uestra iam publice declamare possumus: ue terre cuius rex puer est . Rex namque uester regi Anglorum  sacramento corporaliter prestito tenebatur astrictus super indemnitate tam oppidorum, quam terrarum suarum, sibi fideliter obseruanda, saltem usque ad reditum ab itinere peregrinationis sue. Sed contra fidem et sacramentum impudenter ueniens oppida predicti regis uiolenter occupauit, terram hostili manu crudeliter uastauit: ab ergastulo tandem rediens regi uestro rex ille uiriliter occurrit, non de multitudine, sed in Domino Deo spem ponens. Non enim uirorum uel uirium, sed uirtutum copia bella uincuntur. Pro rege quidem Anglie contra superbiam humilitas, contra iniuriam ius et equitas, contra arrogantiam et intemperantiam modus et modestia hucusque dimicauerunt. Numerosis enim uirtutibus non uiribus immunes  uiri uictoriam consequuntur. Iniuriam armis irrogatam armorum propulsare remedio leges et iura permittunt. Nunc uero tandem, licet sero, rex Anglie se suamque manifestauit animositatem; quoniam uix est, ut uirtus clausa celari, ut animositatis ardor exstingui, ut probitatis scintilla comprimi ualeat et concludi. uirtus enim claudi nescit, et ignis oppressus in flammam erumpit. Effrenem siquidem domini tui uesanie non solum consiliarium, sed et complicem te tam insipientem quam insolentem exhibuisti; quesisti, et inuenisti; pulsasti, et pulsatus procubuisti; in foueam quam fecisti, merito incidisti; ubi autem inuentus, ibi iudicatus. Sicut igitur ex litterarum tuarum nobis directarum tenore perpendimus, excessus patrios nobis imputans,  culpam tuam in nos retorquere laboras, nos tepidos asserens et dissimulatores. Quid ergo si ouis in pastorem, in patrem filius insurgat? nec pastor, quem non pauisse, nec pater erit, quem non peniteat educasse. Nocens ergo in homine telum est, simplicitatis imagine malignam astutiam palliare. Regi tamen Anglorum pro te litteras dirigimus supplicatorias. Qualitate namque captionis tue medullitus inspecta, in tali casu non possumus nec debemus imperare, sed tantum supplicare. uictor ergo sapienter uincendus est, quia sic legitur: Sapientia uincit malitiam . Nos autem pro te supplicamus, non importune, sed opportune. Argumentum enim diffidentie est importuna precum instantia. Debitum quoque facilius  exsequitur patiens exspectatio, quam extorquet importuna petitio. Interim uero uinculis et lamentis mancipatus, uincula tua et lamenta leniter patienterque sustineas iuxta illud pete :

Leniter ex merito quidquid patiare, ferendum est.
   Que uenit indigne pena, dolenda uenit.

Et illud merito lamentis expiandum est, quod cum pudoris dispendio uenter acquirit.

Datum, etc.



Iu. Altare S. Marie ecclesie S. Stephani Bononiensis qui »uisitauerint et manus pro ipsius ecclesie statu et conseruatione porrexerint adiutrices,« iis peccata condonat. 
[Acta SS., Febr. t. II, 48.]


CeLESTINUS episcopus, seruus seruorum Dei, uniuersis Christi fidelibus, salutem et apostolicam benedictionem.

uite perennis gloria, qua mira benignitas Conditoris omnium beatam coronat aciem ciuium supernorum, a redemptis pretio sanguinis fusi de pretioso corpore Redemptoris meritorum debet acquiri uirtute: inter que illud esse pregrande dignoscitur, quod ubique, sed precipue in sanctorum ecclesiis maiestas Altissimi collaudetur. Cum itaque in templo gloriosi protomartyris Stephani, quod dicitur Hierusalem de Bononia, quod seruus  Dei Petronius eiusdem ciuitatis episcopus, instar sepulcri Domini nostri Iesu Christi in Ierusalem erexit et construxit, quam plurium sanctorum reliquie  requiescunt, maxime uero corpora martyrum uitalis et Agricole, Floriani cum quadraginta sociis, quinque corpora Innocentum, et S. Iuliane uidue; ac mysteria fere cuncta Saluatoris nostri Iesu Christi ibidem deuotissime designantur ac demonstrantur; ubi multa miracula Deus optimus maximus, ipsorum sanctorum interuenientibus meritis, operatur; uniuersitatem uestram rogamus et hortamur in Domino, in remissionem uobis peccaminum iniungentes, quatenus ad prefatum templum, imploraturi a Domino delictorum ueniam, in humilitate spiritus accedatis. Nos enim, ut Christi fideles quasi per premia salubriter ad merita inuitemus, de omnipotentis Dei misericordia et beatorum Petri et Pauli apostolorum eius auctoritate confisi, omnibus  uere penitentibus et confessis, qui in dicto templo altare S. Marie uirginis deuotionis gratia quoties uisitauerint, et manus pro ipsius ecclesie statu et conseruatione porrexerint adiutrices, annos ducentos; et altare S. Petri, Innocentum sexcentos; et S. Iacobi centum; S. Catharine centum et quinquaginta; S. Marie Magdalene centum et quinquaginta; S. Ioannis Baptiste, centum et sexaginta; S. Stephani, trecentos; S. Agnetis, ducentos; et Sancte Trinitatis, trecentos; columnam uero ad similitudinem illius, in qua Redemptor noster flagellatus exstitit, ducentos; nec non S. Iuliane centum; et Sanctorum martyrum uitalis et Agricole, ducentos et quinquaginta; ac BB. Floriani et sociorum eius sepulcra in dicta ecclesia  consistentia, quadringentos; et locum qui appellatur Caluarie, trecentos et sexaginta; similiter et qui in Natiuitatis Domini, Circumcisionis, Epiphanie, Ascensionis, et Pentecostes, et S. Stephani festiuitatibus et celebritate Omnium Sanctorum dictum templum annuatim uisitauerint, septingentos; sepulcrum uero ad instar sepulcri Domini fabricatum, sexta feria maioris hebdomade, et in Paschale Resurrectionis Domini nostri Iesu Christi, et duobus sequentibus diebus annuatim deuotionis causa intrantibus, et manus porrigentibus adiutrices, omnium peccatorum remissionem plenariam de iniunctis cis penitentiis misericorditer relaxamus, et concedimus perpetuam  ualituram.

 Datum Lateranense, uIII Idus Maii, pontificatus nostri anno quinto.





CeLESTINI III DECRETA

 I. Episcopo Ambulen. [al. Abulen.] respondet, »Templariis, Hospitalariis et aliis, oratoria habentibus in domibus suis, non licere campanas in eisdem ponere publiceque pulsare.« 

II. Episcopo Abien. [al. Ambianensi] precipit, ut I. presbytero ablata restituat. 

 III. Rodulpho, episcopo Andegauensi, concedit, ut eos, »qui propter impedimentum etatis presbyterii honorem adipisci non possunt, si id solum obstare cognouerit, ad illud tempus toleret, quo eos ad suscipiendum onus sacerdotii idoneos comprobauerit.« 

Iu. Patriarcham Aquileiensem hortatur, uideat, ne »prepositi, et alii, quibus secundum morem terre noscatur attributa potestas in loco decedentium personis aliquibus assignandi prebendas, proprios filios, quos in sacris constituti ordinibus genuerint, substituant decedentibus.« 

u. Uniuersis iudicibus Beneuentanis interdicit, »ne quis eorum aduocatus esse presumat nisi in propria causa, uel fortasse si alicui ecclesie, uel pro alicuius munificentie debito ad impendendum, patrocinium fuerit obligatus.« 

 uI. Capitulo Bisiuco respondet, si laicus »ad iussionem abbatis, in cuius seruitio commoratur, in clericum uel monachum uel conuersum manus temerarias presumpsit mittere,« et abbatem et laicum, donec ad sedem apostolicam ueniant, pro excommunicato habendum esse. 

uII. Episcopo Brugna [Brugnatensi] respondet, 1o »eum, qui asserat in cautionem late sententie incidisse, non nisi per sedem apostolicam absolutionis posse beneficium promereri;« 2o »presbyteros bigamos et uiduarum maritos, nec uiuentibus uxoribus, nec defunctis, ad diuinarum debere celebrationem admitti.« 




uIII. [Archi]episcopo Brundisino respondet de iis, qui »sacramentum inuiti pro uita et rebus seruandis fecerint.« 

uerum in ea questione que quinto loco ponitur, an a sacramenti uinculo absoluantur qui illud  inuiti pro uita et rebus seruandis fecerunt, nichil aliud arbitramur quam quod antecessores nostri Romani pontifices arbitrati fuisse noscuntur qui tales a iuramenti nexibus absoluerunt.

Ceterum ut agatur consultius, et auferatur materia deierandi, non eis ita expresse dicatur ut iuramenta non seruent; sed si non ea attenderint, non ob hoc sunt tanquam pro mortali crimine puniendi.

IX. Episcopo Cesarangustano respondet, »quando, prebenda uacante, complures ex his, qui numerati sint ibi, in uocem appellationis erumpant, si appellationem intra quadraginta dies prosecuti non fuerint, procedendum esse ad canonicam electionem.« 

 X. Archiepiscopo Cantuariensi respondet, »deferendum non esse appellationi illius, quem aduersarius de spoliatione post appellationem legitime interpositam sibi facta paratus sit in continenti conuincere.« 

XI. Archiepiscopo Cantuariensi respondet, »si in causa matrimoniali criminaliter questio agitetur, non per interpositam personam, sed per ipsam principalem causam matrimonii terminari oportere.« 

XII. Cuidam per W. decanum Cathalauen. consulenti respondet, »mulierem, que credens mortuum maritum, habitum religionis assumpserit et, eo reuerso, de monasterio educta fuerit, post obitum uiri ad obseruantiam regule inuitam non esse compellandam.« 

XIII. Episcopo Cenomanensi electum abbatem de Pelicea a sese confirmatum nuntiat. 

 XIu. Quibusdam mandat, cogant archiepiscopum, ut ablata monasterio Dolensi restituat. 

Xu. Quibusdam mandat, cogant militem quemdam, ut B. de Leun. [Dolensi] archidiacono »de molendini obuentionibus decimas exsoluat.« 

XuI. Quibusdam mandat, ut B. archidiacono Dolensi feni decimas persolui de terris quibusdam iubeat. 




XuII. Archiepiscopo Eboracensi de matrimonio quodam respondet. 

Referente nobis: et infra: Fraternitati tue taliter respondemus, quod publice honestatis iustitia prohibente matrimonium inter eos contrahi non potuit, et contractum debuit separari; ac per hoc cum filii nec per Ecclesie permissionem, nec per paternam ignorantiam excusentur, ad successionem honorum  paternorum non uidentur aliquatenus admittendi.

XuIII. Episcopo Exoniensi mandat, ut locationes prediorum ecclesiasticorum a canonicis factas resciudat. 

XIX. Abbati S. Facundi concedit, ut »quandocunque fuerit requisitus priuilegium suum seu quamcunque indulgentiam exhibere, instrumentum ab ipso iudice, audiente parte contraria, tantummodo recitetur, ita quod priuilegium ad transcribendum nullo modo tradatur.« 

XX. Episcopo uamensi [Fanensi?] respondet, »monomachias nec super ecclesiarum presentationibus nec in aliis casibus tolerandas esse.« 

XXI. Episcopo Fauentino concedit, ut monasterium Granden., quod iniussu eius prior monasterio Cerat. subiecerit, in pristinum restituat. 

 XXII. Oblatis uniuersis monasterii S. Petri de Fertum precipit, ut abbati obediant. 

XXIII. Archiepiscopo Hydruntino scribit de Io., qui a Greco episcopo non »in quatuor temporibus« ordinatus sacerdos sit; »nolumus, inquit, de cetero commistiones et consuetudines rituum in ordinibus obseruari.« 

XXIu. Episcopo Lincolniensi et abbatibus de Thanie et de Labrire mandat, cogant G. Bochis, ut presbytero cuidam ecclesiam restituat. 

XXu. Episcopo Lincolniensi et abbati T. mandat, ut Luciam uiduam filiam G. et A. »legitimam nuntient [al. iudicent].« 

XXuI. Episcopo Lincolniensi et priori de Fractoponte et archidiacono de Marin. mandat, cogant G[alfridum],  archiepiscopum Eboracensem, ut pecuniam a R. preposito acceptam restituat. 

XXuII. Capitulo Lucensi [Luceriensi?] respondet, clericos Barenses, qui, per uigilem [uigiliensem?] episcopum suspensi, beneficia ecclesiastica adepti sint, beneficiis esse priuandos. 

XXuIII. Capitulo Magdeburgensi respondet, cum N. archidiaconus Cenomanensis, »licet sit Ecclesie eorum decanus, tamen quod in partibus Gallicanis sibi potius habitationem elegerit, iam per annorum decem spatium eorum Ecclesia illius presentiam habere nequiuerit,« ut, nisi uocatus redierit, nouum decanum eligant. 

XXIX. Quibusdam respondet, filium C militis, quem pater »discretionis annos nullatenus agentem, habitum fecerit suscipere monachalem , si habitum retinere noluerit, ad hoc non esse compellendum.« 

XXX. Archiepiscopo uidrosiensi [Nidrosiensi] precipit, ut »a communione eius, qui per sacrilegam manuum extensionem in edictum excommunicationis incidit, licet denuntiatus non sit, abstineat.« 

XXXI. [Canonicis Pictauiensibus] precipit ut Hug. Lem. subdiaconum, a Iordano tit. S. Pudentiane presb. cardinali canonicum ecclesie eorum institutum, »in fratrem et canonicum integre admittant et eidem in choro stallum et in capitulo locum assignent.« 

XXXII. Priori et canonicis S. Ranerii scribit, ne dubitent iuramentum de certo canonicorum numero prestitum auctoritate apostolice sedis migrare. 

XXXIII. Quibusdam mandat, ut I. de Malafrena et  I. filium Caualca eorumque socios, qui ecclesiam de Miliaton. et alias episcopatus Regini ecclesias uiolenter fregerint, excommunicent. 

XXXIu. [Walterio] archiepiscopo Rothomagensi respondet, »eos esse pro absolutis habendos, qui pro iniectione manuum in clericos uel alias religiosas personas excommunicationem incurrerint, et a legatis cardinalibus, qui a latere Romani pontificis destinantur, sint pro tempore absoluti, cum id legati mandatum sibi super his non ostendant expressum.« 




XXXu. [Walterio] archiepiscopo Rothomagensi scribit de collegiorum iure presentandi prelatos. 

Agnoscitur sedis apostolice dignitas, eidem ab ipso Domino in beato Petro concessa, ut ubi emergit  alicuius dubitationis articulus ad ipsius oraculum referatur, et quod ipsa statuerit respondendum sine ulla debet ab omnibus hesitatione recipi et seruari. Ex tua siquidem nobis est parte propositum quod in prouincia tua sepe contingit, ut ad Ecclesias, in quibus collegia ius presentandi noscuntur habere, eorum abbates aut per se, aut per litteras suas personas idoneas diecesanis episcopis representant, quibus presentatis, postmodum, et receptis, aliquando ante institutionem, aliquando post contradicunt monachi, seu alterius ordinis collegia, et reclamant, super quibus aperto tibi queris certificari responso, utrum institutio iam facta, uel adhuc facienda propter huiusmodi debeat impediri. Ad que tibi duximus hoc modo respondendum, quod uidelicet  in presentationibus talium prelatorum intelligi debent quod de collegiorum suorum fiant assensu, sine quo firmitatem non ualent aliquatenus obtinere. Unde cum constiterit conuentus, uel maioris, et sanioris partis non affuisse consensum, institutiones huiusmodi conuenit uacuari, nisi ex antiqua, et approbata consuetudine uel concessa libertate aliqui eorum probauerint commissi sibi collegii non debere in ecclesiarum, seu beneficiorum collationibus requiri consensum.

Datum Laterani.



XXXuI. [Walterio archiepiscopo Rothomagensi?] scribit de Iacobo sacerdote pro excommunicato non habendo. 

ueniens ad apostolicam sedem Iacobus lator  presentium, proposita nobis assertione monstrauit, quod cum matutina officia celebraret, quedam monialis ecclesiam ipsam ingrediens cum alio clerico ludendo, impedimentum parabat quominus Deo posset debitum obsequium exhibere. Unde memoratus sacerdos commotus, ut liberius posset circa diuinorum celebrationem uacare, manibus in eam appositis ut extra ecclesiam poneret, cum nollet exire, in trahendo ipsam cegit eamdem intra Ecclesiam residere; sed tu illum propter hoc tanquam excommunicatum uitasti, et facis ab aliis euitari. Ideoque p. a. tibi man. quod si res ita se habet, eum de cetero non euites, cum ex hos ipsum excommunicatum uideamus aliquatenus non teneri.



XXXuII. Decano Rothomagensi uariis de rebus consulenti respondet. 


Prudentiam . . . . . Et infra: Sane consuluisti nos utrum cum causa appellatione remota committitur, et reus coram eodem iudice actorem reconuenerit, et actor super reconuentione appellationis obstaculum interponit, an sit huiusmodi appellationi deferendum. Nos uero ita sensimus, quod cum actoris et rei eadem sit conditio, et uno eodemque iure circa appellationis remedium debeat uterque censeri, sicut desiderat actor ut sibi iuxta mandatoris rescriptum iustitia fiat appellatione remota, eodem modo reconuenienti debeat in sua iustitia respondere.

XXXuIII. Suffraganeis et decano Rothomagensi scribit hec: »Per falsarios, qui nuper sunt in Urbe reperti, quedam sunt littere destinate, quas timemus  tanquam ueras ab aliquibus admitti; ideoque mandamus, si quos tales ualueritis reperire, quas cognoscere poteritis ex comparatione bulle et qualitate styli, faciatis capi et tandiu sub arcta custodia detineri, donec id nobis fuerit intimatum.« 

XXXIX. Quibusdam mandat ut, »cum Iudei parochiam S. Laudi pro parte magna occupauerint, nisi Iudei, qui in ciuitate Rothomagensi morentur, decimas et omnes prouentus alios, quos de parochianis fidelibus, si ibi habitarent, consequerentur, S. Laudi ecclesie et aliis, quarum parochias detineant occupatas, annis singulis recompensare curauerint: omnes Christi charactere insignitos, qui Iudeis obsequium exhibere, aut mutuo aliquid ab eis accipere, aut restituere iam acceptum, uenditiones aut locationes cum eis contrahere, seu quemlibet alium contractum inire, uel eis aue dicere, seu habere colloquium tentauerint,  anathematis uinculo astringant.« 

XL. Episcopo Senogalliensi concedit, »ut, cum ab eius subditis ad sedem apostolicam fuerit appellatum, cogat appellantem, ut infra 20 dies post appellationem interpositam iter arripiat ad sedem apostolicam ueniendi.« 

XLI. Episcopo Teratino [Teatino?] respondet, dirimendum non esse matrimonium C., qui »postquam iurasset, quod filiam u. duceret in uxorem, uoluntate mutata« aliam duxerit. 

XLII. Abbati et conuentui uercellensi concedit, ut si archiepiscopi, archidiaconi, archipresbyteri et decani »numerum euectionis et personarum, in concilio Lateranensi constitutum, cum eorum ecclesias uisitant, excedere forte presumpserint, et pro illis procurationem exegerint, denegent.« 

 XLIII. Fidelibus in uianensi [uiennensi?] prouincia constitutis precipit, ut »antequam deducant de cunctis bonis collectis expensas, saluis priuilegiis Ecclesie Romane, decimas ecclesiis cum integritate debita persoluant.« 

XLIu. Hanc [ecclesiarum quarumdam] consuetudinem rescindit: »ut cum alicuius prelati debeat electio confirmari, conuentus duas personas nominet, auribus latenter patriarche uel principis exprimendas, ut sic illarum uel alterius eligende, uel totius electionis penitus irritande habeant facultatem.« 

XLu. Archiepiscopo cuidam respondet, »non uideri esse conueniens, ut pallium suum alii commodet, cum pallium personam non transeat.« 




XLuI. Archiepiscopo cuidam de presentationibus respondet. 

Ea noscitur. Et infra: Cum in prouincia tua sepe  contingat quod ad ecclesias, in quibus collegia ius presentandi habere noscuntur, eorum abbates aut per se, aut per litteras personas idoneas episcopis dieces. presentant, et eis presentatis, et receptis aliquando ante, aliquando post monachi contradicunt. Respondemus quod in presentationibus prelatorum intelligi debet, quod fiant de collegiorum suorum assensu, sine quod non obtinent firmitatem. Unde si constiterit, conuentus, uel maioris et sanioris partis non affuisse consensum, institutiones huiusmodi conuenit euacuari, nisi ex antiqua et approbata consuetudine, uel concessa libertate aliqui eorum probauerint commissi sibi collegii non debere in ecclesiarum seu beneficiorum collationibus requiri consensum.



XLuII. Episcopo cuidam respondet de iis, qui per iudices remotiores: excommunicatione absoluti »in illicita consanguinitatis copula remanent.« 


Significauit nobis tua fraternitas quod quidam de parochianis tuis, cum pro illicita consanguinitatis et affinitatis copula, excommunicatione notantur, ad iudices remotiores ab apostolica sede litteras impetrant, per quas, cum ab excommunicatione fuerint absoluti, quia dicti delegati, ad locum, ubi testes produci ualeant, non accedunt, nec aliquos pro eorum receptione transmittunt, in prenominata nefarie coniunctionis copula remanent, et causa debitum non sortitur effectum. Et infra: Cum itaque pro malitia uel desidia iudicis delegati non debeat quis  ad remanendum in copula coniunctionis inique suffragium inuenire, tale damus tue fraternitati responsum quod quoties ea que prediximus in tua diecesi euenire contigerit, licite potes taliter absolutos in pristinam excommunicationis sententiam reuocare, ipsosque tandiu eadem sententia tenere ligatos, donec causa in receptione testium et in aliis legitimum incipiat habere progressum.

XLuIII. Episcopo cuidam rescribit, ne »occasione iuramenti, de rebus ecclesie non alienandis prestiti, pretermittat, quin populo indigenti super basilicarum instructione studeat salubriter prouidere.« 




XLIX. Episcopo cuidam respondet de G. matrimonio. 

Transmisse nobis tue littere demonstrarunt  quod G. uxore sua defuncta, filiam eius, priuignam uidelicet propriam, copula carnali cognouit: postmodum aliam accipiens in uxorem, cum priuigna publice tanquam canis ad uomitum rediens, illicitam rem committere non expauit. Quia uero super his consilium requisisti, presenti pagina respondemus quod legitime uxori cohabitans, et necessaria subministrans, non cognoscat eam, quandiu uixerit, nisi ab ea fuerit requisitus: et tunc ad ipsam non sine graui cordis dolore accedat, qui etiam pro incestu et adulterio, donec cum ea permanserit, iuxta moderamen tui arbitrii penitentiam agens, postmodum si superuixerit ei, perpetuo sine spe coniugii permanebit.

L. Episcopo cuidam respondet, Henricum presbyterum, »licet non ipse, sed aliquis pro eo in duello  pugnauerit, non debere in sacris ordinibus ministrare.« 

LI. Episcopo cuidam mandat, ut u. diaconum frui beneficio quodam patiatur. 

LII. Episcopo cuidam respondet de B. clerico, qui cum »puellam quamdam desponsasset, canonicus sit promotus.« 

LIII. Episcopo cuidam concedit, ut nothus militis cuiusdam filius »ad sacros ordines promoueatur.« 

LIu. Episcopo cuidam mandat, ut W. subdiaconum »tandiu tanquam excommunicatum faciat ab omnibus euitari, donec mulierem a consortio suo dimittat.« 




Lu. Magistro Columbo de causis delegatis respondet. 

Studuisti a nobis querere utrum de causa quam  alicui delegamus, alius qui sit generalis in prouincia legatus, ante cognitionem uel postea cognoscere ualeat, uel commissionis nostre processum, quem iudici delegato transmittimus, taliter impedire.

Respondemus quod cum mandatum speciale derogat generali, legatus commissionem alii factam specialiter, impedire non potest; et si secundum formam mandati nostri sententia iam fuerit promulgata, non poterit ipse legatus, nisi super hoc mandatum speciale receperit, eam quomodolibet irritare: ipsam tamen, si rationabiliter lata fuerit, confirmare ualebit et exsecutioni mandare.

LuI. Cuidam respondet, »de qua impotentia illud intelligatur, quod in litteris sepe consueuerit  apponi: uidelicet ut si duo, uel tres, uel etiam plures, quibus littere dirigantur, ipsis exsequendis interesse simul nequiuerint, unus aut plures eorum nichilominus exsequantur.« 

LuII. Cuidam respondet, »si contra R. coram Dulmen. episcopo et eius coniudicibus nichil probauisset, standum tamen sententie fuisse, nisi R. eam ostenderet irritandam.« 

LuIII. Cuidam mandat, ut D. presbytero ecclesiam quamdam restitui iubeat. 

LIX. Cuidam respondet de »indulgentia fel. mem. Adriani pape, tunc Albanensis episcopi in Noruagiam legati, qua permissum est omnibus illius terre hominibus in sexto gradu coniungi.« 




LX. Ad questiones cuiusdam respondet de cognatione spirituali.



Laudabilem pontificalis officii curam prosequeris, quia in his de quibus dubitas matrem tuam Romanam Ecclesiam consulis, et ab ea postulas edoceri, asserisque imprimis quod quidam quamdam in uxorem duxit, cuius pater ipsum dum esset puer de sacro fonte leuauerat, qui ambo coniuges XX annis pariter simul manserunt, et filios procreauerunt, licet a decimo quinto anno eorum conscientia lesa fuisset, postmodum uero contra conuictione actione  e iure preposita facta est fides Ecclesie per testes omni exceptione maiores, ipsum uirum a patre eius cum qua contraxerat de baptismatis  unda fuisse susceptum. Huiusmodi autem cum Zacarias, et Deusdedit, Romani pontifices, talem copulam decreuerint separandam, utpote ubi cognatio spiritualis esse minime dubitatur, maxime inter eos per quos compaternitas ipsa contrahitur, qui in lege diuina germani esse dicuntur, licet tanto tempore sibi inuicem cohabitauerint; quia tamen diuturnitas temporis non minuit peccata, sed auget, et specialius potest hoc nota super hac causa proprio decurrente Ecclesia contractum illum cognouit illicitum, dicens matrimonium illud fore secundum statuta canonica dirimendum. Monendus est tamen uterque ut in necessariis prouideat alteri iuxta uires. Prolem autem susceptam ante separationem  huiusmodi, si aliud non obsistit, legitimam esse censemus.

Queris iterum quando matrimonium accusari contingit, an sit carnale commercium suspendendum, aut quandiu dissimulari possit, uel potius sustineri. Ad quod habetur responsum, quod Alexander II aperte prohibeat, ne ab inuicem, donec cause iusta fiat examinatio, separentur, et Symmachi pape contineat institutum ut prelatus aliquis accusatus antequam ea que obiiciuntur luce clarescant, relinqui non debeant a subiectis ante probatam actionem iure suo, quod habet in altero priuari non opus sit presertim articulo coniugii alteruter accusatus.

Item superadiecisti quod aliquis contraxit cum  quadam puella innubili, que tandem etatis metam attingens, et ab illo cognita pluries, post quatuor aut quinque annos perfecta etate digressos contra matrimonium allegauit, asseuerans se ab initio dissensisse semper ab illo, et quod dicit per testes probat fama, et conuersatione preclara. In hoc itaque casu sentimus quod aduersus matrimonia audiri non debeant, que ante cognitionem, siue ante legitimum attingens cum potuit minime reclamauit sicut enim ante consensum, qui in anno XII speratur, secundum ius canonicum potuit dissentire, sic postquam legitimo tempore accedente semel etiam copule maritali consentit, ex ratihabitione  sibi super hoc silentium non ambigitur indulsisse.

Rursus quidam, ut dicis, uotum castitatis emittens, iurauit se quamdam ducturum postea in uxorem. Unde a fraternitate tua requisiti, consultis uiris prudentibus, arbitramur quod cum simplex uotum apud Deum non minus obliget quam solemne pro eo quod temere iurauit, penitentiam agat, quod Deo uotum fecit, studeat obseruare. Quod si postquam huiusmodi iuramentum prestitit, ad nuptias iam motu proprio conuolasset, cum uotum simplex matrimonium contrahendum impediat, contractum tamen non dirimat, nichil ambiguitatis tua questio continet. uerum quod interrogasti de Saracenis qui cum in captiuitate essent, quarumdam  Christianarum uiros insidiis et machinationibus occiderunt, utrum quia postea ad fidem Christianam conuersi fuerint, easdem de iure possint ducere in uxorem, uel si duxerint, ipsum coniugium ualeat. Hic Triburiensis concilii regule consentimus, asserentes quod si mortem uirorum malitiose fuerint machinate, licet earum studio ad ecclesiasticam fidem accesserint, tamen nec eis adherere debent, nec si adheserint tolerandi; non enim hec dispensatio sine periculo posset admitti, cum damnum tantum tali lucro Ecclesia compensare non uelit.

Ad hec Saraceni quidam in bello sunt Christianos interfecisse notati, Christiani similiter Saracenos.  Postea Saraceni ad Christianam fidem conuersi, uxores eorum quos certamine bellico neci tradiderant, sibi matrimonialiter copularunt; idipsum et Christiani de Saracenis mulieribus conuersis ad fidem fecisse noscuntur; que tamen postquam de priorum uirorum morte ueritatem comperierint, diuortium instanter exposcunt. Respondeo questioni in his quod cum nec Christiani, nec Saraceni mortem alterutrorum procurasse noscuntur, matrimonia huiusmodi inter predictas personas licite contrahi possunt, et taliter copulati, cuiuscunque sexus existant, diuortium propter mortem coniugum iure obtinere uel etiam postulare non possunt.

Item si quid iuris erit in sequenti casu, quem  proponendo uoluisti, cum scilicet Christiano uiro propter odium Christum negante, et sibi copulante paganam, et ex ea filios procreante, Christiana in Christi opprobrium relicta, cum consensu sui archidiaconi ad secundas nuptias conuolasset, et filios ex ipsa suscepisset, non uidetur nobis quod licet prior maritus redeat ad ecclesiasticam uniuersitatem, eadem a secundo debeat recedere, et resignari priori, maxime cum ab ea uisa fuerit Ecclesie iudicio discessisse, et teste Gregorio contumelia Creatoris soluat ius matrimonii contra cum qui relinquit odio fidei Christiane.

Quod an possit priori uiro reuerso ad fidem, et  nolente ad uitam monasticam commeare, uel utrum ille reuersus eam quam ritu gentili sibi copulauit, et que propter eum ad fidem nostram cum suis liberis est reuersa, mortua prima possit habere in uxorem, et an filii ante conuersionem geniti obtentu nuptiarum, que post conuersionem ritu ecclesiastico celebrate fuerint, et similiter filii illius, que cum licentia archidiaconi sui a marito priori uenientes, sed secundo infideli nupsit uiro catholico, legitimi sint tenendi. Iam gloriose doctrine Apostoli qua dicitur si matrimonio fidelis discedit, discedat non frater aut soror subiecti huiusmodi seruituti, quam illud decretum memorati Gregorii non est peccatum dimisso propter Deum si aliis se copulauerit; infidelis enim discedens et in Deum  peccat et in matrimonium. Et nichilominus quod predecessor noster bone memorie Alexander III ita dixit; tanta est uis matrimonii, ut qui ante sunt geniti post contractum matrimonium legitimi habeantur, nos in huiusmodi dubitare non sinunt, quia in his et liber aditus pateat ad religionem migrare uolenti, et ille qui ad fidem reuertitur, eam que conuersa est defuncta prima, sibi possit licite copulare, filii etiam in supradicto casu legitimi habeantur.

Preterea cum quis cognouisse aliquam accusatur, an sint testes interrogandi de uisu, aut sola uicinie fama sufficiat; uel si iuratis testibus sit credendum, qui se illius copule conscios esse fatentur,  sed de uisu nil affirmant, nos inter alia consulere decreuisti; ad hec itaque respondemus quod si testimonium conueniens de uisu reddatur uel auditu, uiolentem presumptionem fama consentiens subministret, et adminicula legitima in hoc impertiatur, eidem standum est testimonio iuratorum; etenim circumspectus iudex atque discretus iuxta id quod iure ciuili cautum existit, motum animi sui ex argumentis et testimoniis que rei aptiora esse comperit, in huiusmodi confirmabit.

Sollicite quoque ad ultimum requisiuisti quantum tempus indulgendum sit naturaliter frigidis ad experientiam copule nuptialis, in qua si defecerint separentur. Nos uero, [cum] in antiquis tam canonibus  quam legibus super hec diuersa tempora concedantur, id tamen in presenti consultatione sentimus, ut si naturaliter frigidus non potest illam quam duxit uti pro coniuge a tempore celebrati contractus, si frigiditas prius probari non possit, usque ad triennium secundum authenticum legale cohabitet; quo elapso, si nec tunc coire potuerit, iuxta decretum Gregorii, si mulier per iustum iudicium de uiro probare potuerit quod cum ea coire non possit, alium accipiat; si autem ille aliam acceperit, separentur. Quod si ambo consentiant simul esse, uir eam etsi non uxorem, saltem habeat ut sororem. Aut si quod nunquam se inuicem coniungunt ambo fatentur, septima propinquorum manu aut uicinorum bone fame, si propinqui defuerint,  tactis sacrosanctis Euangeliis, uterque iureiurando dicat quod nunquam per carnis copulam una caro effecti sint, et tunc uidetur quod mulier ualeat ad secundas nuptias conuolare. uerum si ille aliam duxerit, tunc illi qui iurauerant rei periurii teneantur, et peracta pena cogantur ad connubia priora redire.

Denique quid indicta, et persona testium, quibus ante iuramentum uel depositiones nullibi obiectum fuit post attestationes publicatas possit opponi. Hec in Ecclesia Romana de longa consuetudine obtinuisse cognoscas, ut ante iuramentum uel depositiones, et preiudicia, et ipsas testium legitima exceptio in iure possit proponi, et si crimina testibus obiiciuntur, de quibus non  fuerint hactenus accusati, sed tantum ad solam exceptionem a quolibet opponuntur, probatio utique illorum criminum exhibenda est, antequam causa per sententiam terminetur, cum sicut canonica constituta [debeant esse] testes absque ulla infamia, uel suspicione, uel manifesta macula, in ferendo testimonio, requiritur quod si sola illa crimina, de quibus alio tempore conuicti, uel confessi fuerint, testibus obiiciuntur, a testimonio repelli possunt, quia sicut Stephanus et alii pape pontifices Romani multi testantur, non est credendum contra alios eorum confessioni, nisi prius se probauerint innocentes. Ceterum si de criminibus ad solam exceptionem obiectis testes conuicti fuerint, siue confessi, pena ordinaria mulctari non  possunt, cum actio contra ipsos secundum ius, et ordine non procedat. Sufficit ergo si a perhibendo testimonio repellantur, presertim ubi crimen quod eis obiicitur causam de qua agitur contingere non uideatur.

Cum uirum te prudentem nouerimus et discretum, si in quibusdam dubitas, a nobis sollicitudine pastorali requiris, tibi libenter de iure canonico quod possumus respondemus, et prudentiam tuam dignis in Deo laudibus commendamus. Curasti tua nobis insinuatione proponere utrum et que intra discretionis annos a parentibus monasterio tradita est, et habitum religionis induens benedictionem accepit, et exiens postmodum cuidam se militi copulauit,  etiam ex quo prolem suscepit, ad monasterium redire cogatur, cum illa se asserat postquam consentiendi habuit facultatem discessisse, et benedictionis munus inuitam se suscepisse commemoret, super quo consultationi tue taliter duximus respondendum, quod cum uisa concilii collecta censuram monachum, aut paterna deuotio, aut propria professio faciat, et quod horum fuerit allegatum tenebit reuertendi ad seculum aditu penitus interdicto, non uidetur illa monastice a se professionis posse iugum excutere, cum eam non constet euidenter contradixisse cum benedictionem accepit; quam quidem non nisi etate discreta recipiunt que uetantur: presertim si ratihabitione sequitur, et si eam quando contradixisse constiterit, quod antea  gestum est roboratum, nec obloquitur quod de sancti uiri predecessoris nostri Leonis propria constitutione per contrarium sensum admittitur, ut puelle, que parentum coacte imperio uirginitatis habitum susceperunt, ipsum possunt sine preuaricatione deserere, cum hec de ea constet intelligi, que in etate nubili constituta noscitur, tum quia liberum habet arbitrium in electione posita parentum sequi non cogitur uoluntatem.



LXI. Cuidam scribit »uirum mercatorem, qui ad religionis habitum transierit, nec habitum posse abiicere, nec aliquam sibi matrimonio copulare.«





LXII. Quibusdam mandat, ut, »si quas causas seculares clerici Parisius commorantes habuerint, iure canonico decidant, nec permittant iuri scripto consuetudinem preualere.«






LXIII. Cuidam respondet, ne B. mulierem ab A. relicta Petri militis uexari de domo quadam patiatur.





LXIu. Cuidam respondet de clericis siue in furto siue in homicidio uel periurio deprehensis.


Cum non ab homine. Et infra: A nobis fuit ex parte tua quesitum, utrum liceat regi, uel alicui seculari persone iudicare clericos cuiuscunque ordinis, siue in furto siue in homicidio, uel periurio seu quibuscunque fuerint criminibus deprehensi. Consultationi tue taliter respondemus, quod si clericus in quocunque ordine constitutus, in furto, uel homicidio, uel periurio seu alio crimine fuerit deprehensus legitime, atque conuictus,  ab ecclesiastico iudice deponendus est. Qui, si depositus incorrigibilis fuerit, excommunicari debet; deinde, contumacia crescente, anathematis mucrone feriri; postmodum uero, si in profundum malorum ueniens contempserit, cum Ecclesia non habeat ultra quid faciat, ne possit esse ultra perditio plurimorum, per secularem comprimendus est potestatem, ita quod deputetur ei exsilium uel alia legitima pena inferatur.



LXu. Cuidam respondet de quadam cellula que eximi uoluerit a subiectione que matrici ecclesie debebatur.


Preterea quarto loco questio talis accessit,  quod quedam cella eximi uoluit a subiectione, qua matrici domui tenebatur. Et infra: Fratres illius celle se confitentes in iure illi domui quondam fuisse subiectos, referebant questionem olim de hac subiectione fuisse motam et transactione sopitam, eatenus ut quemdam annuum censum Ecclesie matrici reddendo, essent a subiectione principalis domus exempti. Et infra: Prior consequenter pro maiori ecclesia proponebat, quod de spirituali subiectione transigere non liceret. Respondemus igitur quod ex predicta fratrum confessione, contra eos sententia procedere debeat, presertim cum illa transactio  iniquitatem Simoniacam continuisse putetur.



LXuI. Cuidam e iudicibus deputatis respondet.



Ad ultimum interrogati fuimus si iudices deputati, ut de possessione et proprietate cognoscant, grauibus partium sumptibus parcere cupientes, de utraque commistim audiant allegationes, pariter et testes admittant: deinde prius audiant attestationes de possessione, et pronuntient secundum tenorem illarum, utrum licite hoc agatur. Nos autem, cum hoc sit in iure ciuili expressum, quod licite possit fieri respondemus.



LXuII. Cuidam de appellationibus respondet.


Preterea requisiti fuimus, si quis iudex ita protulerit sententiam: »Nisi Sempronio intra uiginti  dies satisfeceris, te excommunicatum uel suspensum, aut interdictum esse cognoscas,« ille in quem fertur sententia, medio tempore appellans, ad diem statutum minime satisfecerit, utrum ille sententia tali ligetur, aut interpositione appellationis tutus existat? uidetur autem nobis quod huiusmodi sententiam appellationis obstaculum debeat impedire.



LXuIII. Cuidam de testimoniis respondet.


Preterea cum quis accusatur aliquam cognouisse: an sint testes interrogandi de uisu, aut sola uicinie fama sufficiat, uel si iuratis testibus sit credendum, qui se carnalis copule conscios esse fatentur,  sed de uisu nichil affirmant? Respondemus, quod si testimonium conueniens de uisu reddatur, uel etiam de auditu et presumptionem uiolentam fama consentiens subministret, ac alia legitima adminicula suffragentur, standum est testimonio iuratorum. Etenim circumspectus iudex atque discretus, motum animi sui, ex argumentis et testimoniis, que rei aptiora esse compererit, confirmabit.



LXIX. Cuidam de testibus publicis respondet.


Preterea si testes publici, quos tua ciuitas nuncupat synodales, super causa matrimonii coram te, uel tuo capitulo semel testimonium reddiderint, non debent compelli, ut in presentia alicuius  delegati iudicis, super eadem causa iterato prebeant iuramentum, dummodo aliter fiat fides iudici delegato: nisi forte articulus noue questionis emergat.

Huiusmodi uero testes publico iure possunt propter infamiam a perhibendo testimonio remoueri, si eam postquam in communi recepti fuerint, contigerit contraxisse. Quorum testimonia si quandoque non studiose, sed in proferendo errauerint, et se in continenti correxerint, reprobari non debent: secus autem erit si correctioni sue interposuerint interuallum.



LXX. Quibusdam respondet de P. acolythe qui cum quibusdam hominibus ad resistendum predonibus arma sumpserit.



Continentia litterarum . . . . Et infra: Cum P. acolythus cum quibusdam ad resistendum predonibus arma sumpsisset, in conflictu illo tres fuerunt  ab aliis uulnerati ad mortem, ita tamen quod illa homicidia neque facto eius, neque consilio perpetrata fuerunt. Et infra: Consultationi tue taliter respondemus, quod cum predictum acolythum ad frugem melioris uite transiuisse dicatis, poterit ipse ad subdiaconatus ordinem promoueri, et altaris ministerium exercere.





uARIORUM AD CeLESTINUM III EPISTOLAE





I. Guarini abbatis S. uictoris ad Celestinum.---Gratulatur ei de eius promotione, commendatque illi S uictoris ecclesiam.



Sanctissimo domino et Patri CeLESTINO Dei gratia summo pontifici, frater GUARINUS pauperum Ecclesie S. uictoris Parisiensis minister humilis, cum ceteris eiusdem loci fratribus, debitum tanto Patri obedientie obsequium, et reuerentie plenitudinem.

Omnipotenti Deo, Pater sancte, referimus gratias, qui sacrosanctam, quam unici Filii sui pretioso sanguine redemit Ecclesiam, fidei uestre sinceritati commisit, summum uos certumque pastorem constituens, quem de ouium pridem salute cognouerat  esse sollicitum, ut paternum omnibus affectum impenderet, qui uigilauerat ante pro omnibus. Sane suum amicum uos confidebat existere, qui uobis dicere uoluit: Amice, ascende superius , colles mundi et altitudinem quamlibet pedibus uestris inclinans, cum de parte sollicitudinis uos transferre placuit in plenitudinem potestatis. Credimus quod idem pluries olim contigisset de uobis, si ita ordinasset Omnipotens, et uestro beneplacito concordaret. Nunc autem diuturna multorum dierum experientia de his que ad honorem et utilitatem sancte Ecclesie sunt necessaria uobis indulta celitus cognitione multiplici, ad hoc in eminentiore Christiane religionis loco uestram uoluit Omnipotens celsitudinem collocare, ut industrie uestre  cautela peruigili iamdudum in tot et tantis experientissima eradicarentur de agro pleno, cui benedixit Dominus, que noxia sunt, ac diligentius plantarentur salubria. Utinam cordi uestro uiua recordatio et perseuerans inhereat, quam breui tempore de hac luce migrarunt, quibus nunc successistis  in cathedram, ut sanctorum apostolorum, quorum geritis uicem, imitando dum licet exempla, eorumdem peruenire ualeatis ad premia, et per eum qui in  proximo imminet finem, diuina propitiante clementia, non finiendam accipiatis mercedem. Ceteris quidem Deum timentibus in paternitatis uestre promotione communis est gaudiorum materia. Sed in hac parte letitie B. uictoris ecclesia gloriatur speciali priuilegio, que pietatis dignatione celestis uos hactenus benignissimum Patrem in suis necessitatibus et inexpugnabilem cognoscitur inuenisse patronum. Celsitudinis igitur uestre pedibus prouoluti, supplicamus attentius, quatenus pro anime uestre remedio sacram apostolice sedis interpretationem super illud uerbum ex integro auctoritate uestra impetratam seruis uestris restituere dignemini, et causam nostram iuxta priorem commissionem in integrum formare.





II. Aleonore regine Anglorum ad Celestinum.---Pontificis opem implorat pro liberatione Richardi regis Anglorum, filii sui. 
[Petri Blesensis Opera, ed. GILES, t. II, p. 58, ep. 144.]


Reuerendo Patri et domino CeLESTINO, Dei gratia summo pontifici A. in ira Dei regina Anglorum, ducissa Normannie et comitissa Andegauen., misere matri exhibere se patrem.

Silere decreueram, ne insolentie et presumptionis arguerer, si forte aduersus principem sacerdotum uerbum aliquod minus cautum abundantia cordis, et uehementia doloris eliceret. Sane non multum ab insania differt dolor, dum in impetu sue accensionis  est, dominos non agnoscit, socium non ueretur, nec defert, nec parcit alicui, sed nec sibi. Nemo ergo miretur, si uerborum modestiam uis doloris exasperet, iacturam enim plango publicam: sed et familiaris dolor in spiritus mei precordiis inconsolabiliter radicauit. Sagitte enim Domini in me sunt, quarum indignatio ebibit spiritum meum. Gentes diuulse, populi lacerati, prouincie desolate, et generaliter tota occidentalis Ecclesia confecta lamentis  in spiritu contrito et humiliato supplicat uobis, quem constituit Deus super gentes et regna in omni plenitudine potestatis. Afflictorum, queso, clamor intreat in aures uestras: calamitates enim nostre multiplicate sunt super numerum . Nec ista dissimulare potestis citra criminis et infamie notam, cum sitis uicarius crucifixi, successor Petri, sacerdos Christi, Christus Domini, Deus etiam Pharaonis. De uultu tuo, Pater, iudicium prodeat, oculi tui uideant equitatem .

De arbitrio uestro et de clementia uestre sedis pendent uota populi, et nisi maturius arripiat manus uestra iudicium, tota redundabit in uos tragedia huius mali: cum sitis pater orphanorum, et iudex uiduarum, merentium et dolentium consolator, et  omnibus ciuitas refugii. In tanto cumulo miseriarum unicum et commune omnibus exspectatur de uestre potestatis auctoritate solatium. Filii Isrel Moysen, cuius agitis uices, consultabant in duris, et ad tabernaculum federis confugiebant in angustiis suis. Rex noster in arcto est, et undique angustie premunt eum. uidete statum, aut potius casum regni, malitiam temporis, tyranni seuitiam, qui de fornace auaritie arma iniquitatis incessanter fabricat contra regem, quem in sancta peregrinatione, in protectione Dei celi, et tuitione Romane Ecclesie captum, et uinculis carceralibus coarctatum tenet, occiditque tenendo. Contemnit enim Deum, et terribilia iudicia eius, prede incubat, et non est qui de manu eius possit eruere. Si Ecclesia Romana,  complosis manibus, ad tantas iniurias Christi silet; exsurgat Deus , et iudicet causam nostram, respiciat in faciem Christi sui . Ubi est zelus Elie in Achab? zelus Ioannis in Herodem? zelus Ambrosii in ualentem? zelus Alexandri tertii, qui, sicut audiuimus et uidimus patrem istius principis Fredericum plena auctoritate apostolice sedis solemniter et terribiliter a fidelium communione prescidit? Porro tyrannus apostolicas claues habet ludibrio, nec nisi uerba reputat legem Dei. Sed tanto constantius deberetis arripere gladium spiritus, quod est uerbum Dei . Scriptum est enim: Qui uos spernit, me spernit . Ideo si uestram non uultis aut Ecclesie Romane iniuriam  persequi, uobis tamen dissimulare non licet Petri opprobrium, et iniuriam Christi.

Non sit ergo alligatum in ore uestro uerbum Domini, nec in uobis timor humanus obruat spiritum libertatis. Tolerabilius est incidere in manus hominum, quam derelinquere legem Dei. Confidunt in uirtute sua, et in multitudine diuitiarum suarum gloriantur  inimici crucis Christi, quorum finis interitus, et gloria eorum in confusione . Quidquid ecclesiarum et pauperum necessitati subtrahitur, insatiabilis auaritie deuorat ingluuies. Sed prope est, ut in eos manus Domini tempestiuam exerceat ultionem, et eueniet, quod B. Iob de predone impio protestatur: Diuitias, quas deuorauit, euomet, et de uentre eius extrahet eas Deus ;  luet, que fecit omnia, nec tamen consumetur . Quod si ad tempus humanum euadunt iudicium, diuinum terribilius est, quod imminet eis: quorum gaudium presens ad instar puncti, interminabilis uero pena ignis et uermis. Quis enim unquam persecutor innocentie ultricem illius manum, qui aufert spiritum principum , potentesque potenter punit, legitur euasisse? Ut de pena taceam gehennali, sepe legimus, quomodo digitus Dei pro arbitrio suo regna et imperia transfert; quas etiam, sicut uult, erigit, et sicut uult deiicit potestates. Non deterreat, queso, uos secularis elatio. Superbus est Moab, et maior est superbia eius, quam fortitudo illius; econtrario autem nomen Domini plurima fortitudo. Illud uero publice contristat  Ecclesiam, populique murmur excitat, nec mediocriter militat in dispendium uestre opinionis, quod in tanto discrimine, in tot lacrymis, in tot prouinciarum supplicationibus, nec unum nuntium ad principes illos a uestro latere destinastis. Sepe pro causis mediocribus uestri cardinales in magna potestate, etiam ad partes barbaras legatione funguntur; in causa uero tam ardua, tam lamentabili, tam communi, nec unum adhuc subdiaconum, aut acolythum destinastis. Legatos enim hodie facit questus, non respectus Christi, non honor Ecclesie, non regnorum pax, aut populi salus. Quis questus uobis, aut prouentus gloriosior posset esse, quam in hac liberatione regis summi pontificatus apicem, siue sacerdotium Aaron, et Phinees exaltare? Sane  non multum humiliasses sedis apostolice dignitatem, si in propria persona ad tanti liberationem principis in Germaniam descendisses. Quem enim tam officiose colebat in prosperis, tam desidiose deserere non debuit in aduersis.

Quare non appenditis in libra iustitie beneficia, que bone memorie Henricus pater istius regis uobis, sicut uidimus, in articulo summe necessitatis exhibuit, ut e diuerso tyrannidem Frederici, quam in uos et Ecclesie Romane possessiones, et in omnes, qui uobis fideliter adherebant, exercuit? Cum enim prenominatus Fredericus fautor schismatice dissensionis et auctor contra Alexandrum III canonice, sicut scitis, electum, in partem apostate  Octauiani coniurasset, atque sub illa schismatis concussione generaliter ubique terrarum Ecclesia laboraret, reges Francie et Anglie uariis ex utraque parte legationibus tentabantur: cumque sententia regis Francie consiliorum uarietate, cui faueret parti, fluctuans dubia uacillaret, rex Henricus dolens Christi tunicam diutius scindi, primus Alexandro pape consensit, multaque cautela trahens regem Francorum pariter ad consensum apostolicum et suis muniuit consiliis, et firmauit auxiliis, et sic nauem Petri iam sub certo discrimine naufragantem in secura littoris statione locauit. Hec apud castrum Radulphi uidimus, ubi etiam Romanorum uotis, sicut ipsi pro miraculo publice predicabant, plenioribus xeniis auri et argenti regia munificentia  satisfecit. Notabiliter igitur dehonestat gloriam sedis apostolice, quod aliqua unquam ingratitudo tanti beneficii memoriam potuit abolere. Quandoque poterit ex causa consimili, quod Deus auertat! schismatis pullulare fermentum, uestreque presentis desidie et defectus recordatio poterit nunc aliquibus cedere in singultum. Licet enim liberationem regis ille ueterator serpens, ille coluber tortuosus machinationibus prestigiosis impediat, confidimus tamen in Domino, quod tempestiue respiciet in faciem Christi sui , et dabit imperium regi suo . Exspectatio siquidem nostra in spe certa, et fide firma conualuit. Fit enim incessanter oratio ab ecclesia ad Deum pro eo. Deus autem qui in tempore accepto exaudit,  et adiuuat in die salutis, respiciet in orationes humilium, et non spernet preces eorum . Multum enim ualet deprecatio iusti assidua . Sol ad preces Iosue stetit, et luna contra uallem Achialon non est mota . Quia iusti precibus obtinetur, ut a corde peccatoris sol iustitie non recedat, et mens hominis, quamuis in defectum prona sit, uirtutum tamen stabilitate firmatur. Non enim tantum remittitur oratione peccatum, sed pena peccati declinatur beneficio precum. Ideo bonum est regi prestolari cum silentio salutare Domini . Nam si nunc in fornace tribulationis purgatur a Deo, qui circa eum aduersa et prospera saluberrima moderatione disponit, uexatio transibit in gloriam, atque pro confusione duplici  et rubore, in terra sua duplicia possidebit. Beatus itaque uir, qui confidit in Domino, et erit Dominus fiducia eius . Sane, sicut nunc ei publici gemitus, et generales impenduntur lacryme, sic desideratus gentibus tempestiue communibus excipietur uotis in exsultatione uniuerse terre. Domine, in uirtute tua letabitur rex , et Ecclesia Romana, que nunc nimis culpabiliter in eius liberatione lentescit, non sine lacrymis erubescet, quod in tantis angustiis tantum filium non adiuuit.





III. Eiusdem epistola altera.---Similis argumenti. 
[Opp. Petri Blesensis. ed. GILES, t. II, p. 63, ep. 145.]


Sanctissimo Patri, ac domino C. Dei gratia, S. pontifici, A. eadem gratia regina Anglie, ducissa Normannie, et comitissa Andegauie, salutem et misericordie uisceribus abundare.

Tedet animam meam uite mee. Quidquid enim uerebar, accidit; et adhuc exspectatio durioris euentus omnem gratiam consolationis abscidit.

Quando ego non timui grauiora pericula ueris?
Laborem itaque et dolorem meum considerans, a pusillanimitate spiritus et tempestate  subuertor. Ego uero iam delibor, et doloribus festinata senectus paucitatem dierum meorum nuntiat mihi. Multoties uobis scripsi, atque sacrificium  cordis in spiritu contrito et humiliato frequenter obtuli . Quia tamen semel cepi, loquar adhuc ad Dominum meum, cum sim puluis et cinis . Dimitte me, Domine, ut plangam paululum dolorem meum . Nescio enim, quo pacto impetus anxietatis ex ipso planctu et lacrymarum profusione lentescit. Diu exspectaui ego perdita, si esset, qui leniret dolorem matris, qui diceret: Ioseph filius tuus uiuit , et eductus est de cisterna, nec eum fera pessima deuorauit . O fera pessima, tigribus et lamiis, omnique fera crudelior, qui filium meum militem Christi, christum Domini, peregrinum crucifixi, uinculis alligatum imperatori uendidit et tradidit! Sic ei durior aduersarius constitutus  est, atque de ergastulo in labyrinthum, et de Scylla translatus est in Charybdim. A diebus Iude Iscariotis non est inuentus similis illi, qui sic uiolaret legem Excelsi; qui ita malitiose traderet iustum. Et hec in occulto, et in tenebris facta sunt: erant enim opera tenebrarum.

Memoriam abundantie suauitatis tue , Pater misericordie, precor, ut de ore leonis, et de manu bestie, liberes innocentem. Et que tibi utilitas in sanguine eius , qui de manu tua exactissime requiretur? Quia credebamus aliquando, quod disposuisset Dominus per uos filio meo facere misericordiam, facti sumus letantes . Nunc autem res in contrarium uersa est: triumphat enim longe lateque  diabolus, sapientia uincit malitiam , et audita in gentibus filii mei captione personat in triuiis Geth, et in compitis Ascalonis incircumcisorum solemnis applausus. Heu, heu, percussit nos Dominus plaga graui et castigatione crudeli! A me uiscera mea tyrannus auulsit, et ecclesias spolians in terra sanctorum iniqua gessit , plebes innumeras amaritudine et merore confecit . In his omnibus non est auersus furor eius, sed adhuc manus eius extenta. Non parcit monachis, non reclusis, non eremitis, non monialibus, non leprosis. Perierunt enim ius et fas, timor Dei, fides, religio et honestas. Exsurge, quare obdormis, Domine;  exsurge, et ne repellas in finem . Moueat te, summe pontifex, etsi non huius peccatricis infelicissime dolor, saltem clamor pauperum, compeditorum gemitus, interfectorum sanguis, ecclesiarum spoliatio, et generalis denique pressura sanctorum. uide, quanta malignatus est inimicus in sancto . Inualuerunt hostes Ecclesie, prolongauerunt iniquitatem suam , confortati sunt addentes preuaricationem, iniquitatem apponunt iniquitati , ut sanguis sanguinem tangat, ut superbia eorum ascendat semper , et impietas modernorum mensuram patrum suorum non solum impleat, sed transcendat. Certe horrendo anathemate feriendi erant, aut potius fulminandi. Exsurgat igitur orbis  episcopus, et arripiat quasi fulgur iudicium manus tua, sicut Petrus uno ictu Ananiam et Saphiram , et uno ictu Simonem Magum potuit delere de medio , sic spiritu labiorum tuorum interficias impios . Alioquin uideberis declinare in obligationem malitie per consensum. Declinantes autem in obligationem, adducet Dominus cum operantibus iniquitatem . Accingere gladio tuo super femur tuum, potentissime ; gladio scilicet spiritus, quod est uerbum Dei . Arripiat iudicium manus tua, et in potestate collata tibi celitus tolle uirgam peccatorum desuper sortem iusti, et scuto bone uoluntatis tue  protege filium meum, et filius iniquitatis non apponat nocere   ulterius innocenti. Cum innocentia regis filii mei testimonium habeat ab his qui prope sunt, et ab iis qui longe, non habetis excusationem de peccato. Que enim excusatio possit uestram desidiam et incuriam palliare, cum omnibus liqueat, quod liberandi filium meum habetis potestatem, et subtrahitis uoluntatem? Nonne Petro apostolo, et in eo uobis a Deo omne regnum, omnisque potestas regenda committitur?  Benedictus autem Dominus, qui talem potestatem dedit hominibus . Non rex, non imperator, aut dux a iugo uestre iurisdictionis eximitur. Ubi est ergo zelus Phinees? ubi est auctoritas Petri? ubi est qui dicat: Zelus domus tue comedit me?  Appareat, quod non in uanum dati sunt  uobis, et cepiscopis uestris gladii ancipites in manibus uestris . Dicite iniquis: Nolite inique agere; et delinquentibus: Nolite exaltare cornu . Non degeneret in herede Petri dignitatis apostolice reuerenda successio. uestrum agnoscite principatum, probate zelum, accingimini ad opus fortitudinis, et honorate ministerium uestrum ; gloria uestra deriuetur ad posteros, et cognoscat generatio altera , quam inaniter tyrannus ille presumpserit, et quam potenter presumptionem eius sedes Romana punierit. uobis equidem conuertetur in discrimen et crimen, si remissas habeatis manus, et addat impunitas cornua peccatori. Si enim in uiridi hec facta sunt,  in arido quid fiet? 

Recolat, queso, uestra paternitas, quantus amicus uir meus rex, pater istius regis, et quam fidelis uobis fuerit; attendite quam benignus iste successor paterne deuotionis exstiterit. Nec a corde uestro excidat, quanta ego sollicitudine per ipsum uestrorum negotia legatorum, imo uestra promouerim. Si etiam in uestris necessitatibus mea unquam circa uos affectio torpuit, decidam merito ab inimicis meis inanis . Ego autem nunc experiar uestrorum promissa cardinalium uerba esse et folia; arbores autem non a foliis, aut floribus, sed a fructibus cognoscuntur . Et nos quidem a fructibus horum cognouimus eos . Dicere pudet quod  utinam eos fecisse pudeat, tyrannus eos habuit malitie fautores, cuius se debuerant exhibuisse ultores.

Dilexi uos, non lingua et uerbo, sed opere et ueritate . Nunquid redditur pro bono malum, et odium pro dilectione mea?  Ut salua pace domini mei unum loquar, dico ei, quod quandoque Ioab exprobrasse legitur Dauid regi: Diligis eos, qui te oderunt, et eos odio habes qui te diligunt . Heu, quomodo exarmatur scelus iustitie! quam miserabiliter claues Ecclesie suum perdiderunt officium, et ubi gloriosus Petri principatus eminere debuerat, ibi contumeliosius opprimitur et uilescit pontificalis auctoritas! Lupus irruit in ouile, leo in Ecclesiam Dei, et singularis  ferus depascitur eam , nec est qui pro domo Domini ex aduerso ascendat: quodque familiarius et intolerabilius doleo, filium meum tyrannus cruciat; dissimulat hoc summus pontifex; nec est, qui redimat, neque qui saluum faciat . Si qua ergo consolatio in uobis, si qua uirtus caritatis in Christo, si qua miseratio, si qua compassionis uiscera, si quid denique quod affectum Patris, et pontificalem sapiat unctionem, audiat omnis populus sapientiam esse in uobis ad faciendum iudicium. Sed quid talibus immoror? curro in incertum, et era uerbero , atque in uentos nostri gemitus euanescunt. Obstinatio tyranni durior adamante est; et scio, quod quem Deus negligit, nemo poterit corrigere. Sermo meus in terram cecidit, et reuertitur  ad me uacuus , nec in his, ad que missus est, prosperatur. Me igitur tribulationum tempestas horrenda demergit, me profundum absorbet abyssi terribilis, et urget super me puteus desperationis os suum . Populi nostri omnes dant manus suas morti, atque cum inferno percutiunt fedus tabescentes et arescentes pre timore et exspectatione, que superueniunt uniuerso orbi occidentali . Tu autem, Domine Deus Sabaoth, qui iudicas iuste, uide, quia uim patior , iudica causam meam. Et quia in terris iudicem non inuenio; ego misera, et nulli miserabilis terrenum iudicem ad tuum terribile tribunal appello. Infelix ego, quare doloris mei uehementis  impetum sequor, et os meum in celum pono? sed equanimiter, queso, Pater, sustineat benignitas uestra, quod ex dolore, non ex deliberatione processit. Peccaui ego; et, ut uerbo beati Iob utar, que dixi, utinam non dixissem, ideo non addam ultra , et supponam digitum ori meo . uale





Iu. Eiusdem epistola tertia.---Similis argumenti. 
[Ibid., p. 68.]

Reuerendo Patri, et domino CeLESTINO Dei gratia summo pontifici A. misera, et utinam miserabilis Anglorum regina, ducissa Normannie, comitissa  Andegauie, misere matri exhibere se misericordie patrem.

Inuidente locorum distantia prohibeor, beatissime papa, uobis presentialiter loqui; necesse tamen est, ut plangam paululum dolorem meum. Et quis mihi tribuat ut scribantur sermones mei? Tota interius et exterius anxior: unde et uerba mea dolore sunt plena. Feris sunt timores, intus pugne ; nec ad momentum mihi respirare liberum est a tribulatione malorum et dolore , a tribulationibus, que inuenerunt nos nimis  Tota dolore contabui, pellique mee consumptis carnibus adhesit os meum . Defecerunt anni mei in gemitibus , et utinam omnino deficiant. Utinam totus sanguis corporis mei iam emortui, cerebrum capitis, ossiumque medulle ita dissoluantur  in lacrymas, ut in fletus tota pereffluam. Auulsa sunt a me uiscera mea, baculum senectutis mee, et lumen oculorum meorum perdidi , meisque uotis accederet, si Deus infelices oculos meos ne mala gentis mee ulterius uideant, perpetua cecitate damnaret. Quis det mihi ut pro te moriar, fili mi?  Matrem tante miserie respice misericordie mater, aut si filius tuus fons misericordie inexhaustus, peccata matris requirit a filio, ab ea que sola deliquit, totum exigat, puniat impiam, et de penis innocentis non rideat. Qui cepit, ipse me conterat, tollat manum suam, et succidat me: et hec sit consolatio mea, ut affligens me dolore, non parcat .

 Ego misera, et nulli miserabilis, cur in huius detestande senectutis ignominiam ueni, duorum regnorum domina, duorumque regum mater exstiteram: auulsa sunt a me uiscera mea; generatio mea ablata est, et reuoluta est a me . Rex iunior et comes Britannie in puluere dormiunt, et eorum mater infelicissima uiuere cogitur, ut irremediabiliter de mortuorum memoria torqueatur. Duo filii mihi supererant ad solatium, qui hodie mihi misere et damnate supersunt ad supplicium. Rex Ricardus tenetur in uinculis. Ioannes frater ipsius regnum captiui depopulatur ferro, et uastat incendiis. In omnibus uersus est mihi Dominus in crudelem, et aduersatur mihi in duritia manus sue . uere pugnat ira eius contra me; ideo et filii mei pugnant inter se; si tamen pugna est, ubi unus uinculis arctatus affligitur; alius addens dolorem super dolorem ipsius crudeli tyrannide sibi regnum exsulis usurpare molitur. Bone Iesu, quis mihi tribuat, ut in inferno protegas me, et abscondas me, donec pertranseat furor tuus , donec cessent sagitte, que in me sunt, quarum indignatione spiritus meus totus ebibitur. Mors in uoto mihi est, et uita in tedio, et cum sic moriar incessanter, in desideriis tamen habeo mori plenius; uiuere compellor inuita, ut uita mihi sit pabulum mortis et materia cruciatus. O felices, qui inexperti ludibria uite huius, et inopinatos euentus conditionis incerte beato preuenerunt aborsu!  Quid facio? cur subsisto? quare moror misera, et non uado ut uideam quem diligit anima mea , uinctum in mendicitate et ferro?  utquid enim tanto tempore mater potuit obliuisci filii uteri sui? Tigrides erga fetus suos, et lamias etiam seuiores emollit affectio. Fluctuo tamen in dubio. Si enim abiero, deserens filii mei regnum, quod undique graui hostilitate uastatur, erit in absentia mea omni consilio et solatio destitutum. Si autem substitero, desideratissimam mihi faciem filii mei non uidebo. Non erit, qui liberationem filii mei studiose procuret, et, quod magis uereor, ad impossibilem pecunie quantitatem delicatissimus adolescens tormentis urgebitur, tanteque afflictionis impatiens facile in mortem suppliciis  adigetur. O impie, crudelis et dire tyranne, qui non es ueritus manus sacrilegas immittere in christum Domini, nec te regalis unctio, nec sancte uie reuerentia, nec Dei timor a tanta inhumanitate cohibuit! Porro princeps apostolorum adhuc in apostolica sede regnat et imperat, et in medio constitutus est iudiciarius rigor; illudque restat, ut exeratis in maleficos, Pater, gladium Petri, quem ad hoc constituit super gentes et regna. Christi crux antecessit Cesaris aquilas, gladius Petri gladio Constantini, et apostolica sedes preiudicat imperatorie potestati. uestra potestas a Deo est, an ab hominibus? Nonne Deus deorum locutus est uobis in Petro apostolo dicens: Quodcunque ligaueris super terram, erit ligatum et in celis; et  quodcunque solueris super terram, erit solutum et in celis?  Quare ergo tanto tempore tam negligenter, imo tam crudeliter filium meum soluere differtis, aut potius non audetis? Sed dicetis hanc potestatem uobis in animabus, non in corporibus fuisse commissam. Esto: certe sufficit nobis, si eorum ligaueritis animas, qui filium meum ligatum in carcere tenent; filium meum soluere, uobis in expedito est, dummodo humanum timorem Dei timor euacuet.

Redde igitur mihi filium meum, uir Dei, si tamen uir Dei es, et non potius uir sanguinum, si in filii mei liberatione torpeas, ut sanguinem eius de manu tua requirat Altissimus . Heu, heu, si summus pastor in mercenarium peruertatur, si a  facie lupi fugiat, si commissam sibi ouiculam imo arietem electum, ducem Dominici gregis, in faucibus cruente bestie derelinquat! Bonus pastor alios pastores instruit, et informat, non ut fugiant, si uiderint lupum uenientem, sed animas suas pro ouibus suis ponant . Anima tua tibi, queso, salua sit, dummodo non dicam ouis tue sed filii tui liberationem crebris legationibus, salutaribus monitis, comminationum tonitruis, generalibus interdictis, sententiis terribilibus studeas procurare. Sane uero uestram pro eo animam poneretis, qui pro eodem adhuc unum uerbum dicere, aut scribere noluistis. Dei Filius, testimonio prophete, de celo descendit, ut educeret uinctos de lacu, in quo non  erat aqua. Nunquid quod decuit Deum, dedecet Dei seruum? Filius meus torquetur in uinculis, nec ad eum descendis, nec mittis, nec moueris super contritione Ioseph. Christus hoc uidet, et silet; sed opus Dei negligenter agentibus abundanter in summa districtione retribuet . Legati nobis iam tertio promissi sunt, nec sunt missi: utque uerum fatear, ligati potius quam legati. Si filius meus in prosperis ageret, ad simplicem eius uocationem festinantius accessissent, quia de magnifica eius munificentia, et de publico regni questu sue legationis uberes manipulos exspectarent. Et quis questus eis gloriosior esse posset, quam regem liberare captiuum, reddere pacem populis, religiosis quietem, et gaudium uniuersis? Nunc  autem filii Ephrem intendentes et mittentes arcum in die belli conuersi sunt , et in tempore angustie, dum lupus prede incubat, canes muti latrare aut non possunt, aut nolunt. Heccine promissio illa est, quam nobis apud castrum Radulphi cum tanta dilectionis et fidei protestatione fecistis? Quid profuit uobis simplicibus dare uerba, et illudere uota innocentium inani fiducia? Sic olim rex Achab fedus amicitie contraxisse cum Benadab perhibetur, illorumque mutuam dilectionem euentus habuisse infaustos audiuimus; pugnas Iude, Ioannis, Simonis Machabeorum fratrum celestis dispensatio felicibus prosperabat auspiciis; missa uero legatione sibi firmantes amicitiam Romanorum, Dei perdiderunt auxilium, nec eis semel, sed  sepius uenalis eorum familiaritas uersa est in singultum. Solus desperare me cogitis, qui solus post Deum spes mea, populique nostri fiducia fueratis. Maledictus qui confidit in homine . Ubi est ergo nunc prestolatio mea? tu es, Domine, Deus meus. Ad te, Domine, qui laborem consideras, sunt oculi ancille tue. Tu rex regum et Dominus dominantium , respice in faciem Christi tui , da imperium puero tuo, et saluum fac filium ancille tue , nec in eo punias delicta sui patris, aut malitiam matris sue. Ex certa et publica relatione cognouimus, quod imperator post Legiensis episcopi mortem, quem funesto gladio, longa tamen manu  dicitur occidisse, Ostunensem episcopum, et quatuor episcopos comprouinciales eius, Salernitanum etiam et Tranensem archiepiscopos coarctat miseria carcerali, et quod auctoritas apostolica nullatenus dissimulare debuerat, Siciliam, quam a temporibus Constantini constat esse patrimonium S. Petri, post legationes, post supplicationes, post comminationes apostolice sedis, in perpetuum Romane Ecclesie preiudicium, usurpatione tyrannica occupauit. In omnibus his non est auersus furor eius, sed adhuc manus eius extenta. Grauia quidem intulit, sed certissime potestis exspectare in proximo grauiora. Hi enim, qui debuerant esse columne Ecclesie, in omnes uentos arundinea leuitate mouentur. Utinam recolerent  quod, propter negligentiam Heli sacerdotis ministrantis in Silo, gloria Domini de Isrel translata est ; nec iam parabola temporis preteriti est, sed presentis; quia repulit Dominus tabernaculum Silo, tabernaculum suum, ubi habitauit in hominibus, et tradidit in captiuitatem uirtutem eorum, et pulchritudinem eorum in manus inimici!  Imputatur eorum pusillanimitati, quod Ecclesia conculcatur, periclitatur fides, opprimitur libertas, dolus, patientia et iniquitas impunitate nutritur. Ubi est, quod Dominus Ecclesie sue quandoque promisit: Suges lac gentium, et mamilla regum lactaberis; ponam te in superbiam seculorum, gaudium in generationem et generationem?  Ecclesia olim superborum et sublimium  colla propria uirtute calcabat, legesque imperatorum sacros canones sequebantur. Nunc autem ordine turbato, non dicam canones, sed canonum conditores prauis legibus, et consuetudinibus exsecrandis arctantur. Detestanda potentum flagitia tolerantur; nec est, qui mutire audeat et in pauperum peccata duntaxat rigor canonicus exercetur. Ideo non immerito Anacharsis philosophus telis aranearum leges et canones comparabat, que animalia debiliora retinent, fortia autem transmittunt. Astiterunt reges terre et principes conuenerunt in unum aduersus Christum Domini , filium meum. Unus eum torquet in uinculis; alter terras illius crudeli hostilitate deuastat. Et, ut uerbo uulgari utar, unus tondet, alter expilat; unus pedem tenet, alter  excoriat. Hec uidet summus pontifex, et gladium Petri supprimit in uagina repositum. Sic addit cornua peccatori, ipsaque taciturnitas eius presumitur ad consensum. uidetur enim consentire, qui cum possit et deberet non corripit, et dissimulatrix patientia societatis occulte scrupulo non carebit. Imminet, sicut predixit apostolus, tempus dissensionis, ut perditionis filius reueletur, instantque tempora periculosa , ut scindatur tunica Christi inconsutilis, ut rumpatur rete Petri, et catholice unitatis soliditas dissoluatur. Initia malorum sunt hec : sentimus grauia, grauiora timemus. Nec prophetissa, nec filia sum prophete; plura tamen de futuris turbationibus  dolor dicere suggerebat: sed ipsa uerba, que suggerit, subripit. Spiritum enim singultus intercipit, et anime uires meror absorbens uocales meatus anxietate precludit. uale.





u. Chartula refutationis Petri Latronis, atque Nepotis domno Celestino pape III facta. 
(MURATORI, Antiquit. Ital., u, 844.]

In nomine Domini, anno Dominice Incarnationis millesimo centesimo nonagesimo tertio, et anno III pontificatus domini Celestini III pape, indictione XI, mense Iulii.

Nos quidem Petrus Latro filius quondam Petri Latronis, pro medietate subscripte rei, et ego Ioannes  Nicolai Marie Ioannis, adiunctus curator Oddoni filio dudum Oddonis Petri Latronis, cuius domina Lucina auia et tutrix est, a manibus Ioannis Donadei iudicis datus ad agendum, et solutionem debitorum faciendum, et ad credita recipienda, sicut per instrumentum inuentarii, manu Leonis scriniarii conscriptum, apparet; pro ipso minore, et pro altera medietate inferioris rei, ambo simul et pariter in presentia dominorum iudicum, Ioannis Saxonis Arcarii, et Henrici datiui, et per eorum auctoritatem atque decretum, quantum ad dictum minorem pertinet, propria nostra uoluntate renuntiamus, et iure transactionis in omnibus et per omnia generaliter refutamus uobis domino Centio, Dei gratia, Sancte Lucie in Silice diacono cardinali,  et domini pape camerario, mandato quoque, et procuratori in hac causa specialiter constituto prefati domini Celestini, Dei gratia summi et uniuersalis III pape, et ad opus et utilitatem eiusque successorum perpetuo, id est omnes illas ducentas libras denariorum Papiensium, quas quondam dominus Innocentius papa Petro Latroni, auo mei Petri Latronis, et proauo dicti minoris debuisse dignoscitur; pro quibus et castrum Saxi, ciuitatem ueterem, Gobitam et casale, quod dicitur uulgare, in pignus concessit, et in beneficium dedit, sicut per priuilegium predicti domini pape Innocentii apparet; quod etiam pariter per priuilegium, quod mihi Petro et Oddoni fratri meo, Patri olim dicti  minoris, dominus papa Alexander III ad eius instar, et in eumdem modum, innouandi animo fecit, nichilominus comparet: in quo nobis pro eisdem ducentis libris denarium Papiensium dicta castra obligauit, et in beneficium dedit, preter ciuitatem ueterem, quam tunc refutauimus. Que uero priuilegia amodo in omnibus infringimus et cassamus, ita quod nullius penitus momenti habeantur. Nec non refutamus uobis, ut dictum est, omnes illas quinquaginta libras proueniensium, quas in alia manu prelibatus dominus papa Alexander nobis debuit, prout in suo priuilegio nunc usque comparauit, quod pariter infringimus et cassamus, et predictum beneficium castrorum penitus refutamus. Quodcunque itaque ius, et quamcunque actionem  personalem et in rem, siue hypothecariam aduersus prelibatum dominum papam Celestinum, et in eius possessionibus et bonis, et specialiter in dictis castris et casali nobis obligatis, et in beneficiis datis tam iure uel occasione beneficii, quam etiam respectu obligationis, et totius prefixe pecunie, et eius fructuum uel accessionum habemus, uel habere quoquo modo possemus, etiam undecunque et quomodocunque usque modo cuiuslibet cause uel rei occasione, aduersus dominum papam Celestinum, et in dictis castris, et aliis bonis suis querere uel litigare possemus, uobis pro eo et suis successoribus, ut dictum est, procuratorio nomine, in omnibus et per omnia generaliter iure transactionis refutamus. Pro eo quod uos pro dicto domino papa, cuius procurator  estis, et ex eius pecunia pro omni iure nostro mihi Petro Latroni centum uncias boni auri de rege soluitis causa transactionis, et mihi Ioanni Nicolai pro dicto minore predicto iure transactionis, et decreto predictorum iudicum alias centum auri uncias datis et soluitis, quas omnes pro ipso minore, et eorumdem iudicum decreto, pro paterno debito ipsius minoris soluo filiis quondam domini Stephani Normanni, qui partem eiusdem minoris castri Cereris intus et de Toris nunc usque sub usuris pignori habuerunt, sicut per instrumentum, manu Ioannis Kalo scriniarii scriptum, usque modo apparuit, quod mihi incisum reddiderunt. Propterea ego Ioannes Nicolai pro dicto minore, et ego Petrus Latro, ex ipsis ducentis auri unciis, et ex omni  iure nostro, et ipsius minoris, quietos bene uocamus, et non solute pecunie exceptionem refutamus.

Et quia diu inter nos, et dictum dominum papam Celestinum et predecessores eius non solum ex predicto beneficio castrorum, uerum etiam ex uniuersa prelibata pecunia nomine impensarum concessa lis uel altercatio exstitit nonnullis questionibus innodata, talem nobis dictus dominus papa exceptionem proponebat, dicens: Beneficium dantis uel accipientis morte finiri, et dictam pecuniam totam uel partem esse nobis solutam, multis allegationibus asserentes; nos tamen non aliis probationibus, sed per predicta priuilegia nostram intentionem  fundare nitebamur. Tandem dominorum cardinalium, et aliorum prudentum uirorum partibus interuenientibus, placabili pacto ad hanc transactionem peruenimus, cum tam maiori quam minori de re dubia et lite incerta transigere a legibus permittatur. Ideoque amodo predictus dominus papa et successores eius ex hac causa quieti semper et pacifici maneant. Insuper etiam promittimus, hoc nostrum ius, scilicet mei Petri, et dicti minoris totum uel partem nemini concessum, uel aliter alienatum habere. Et specialiter ego Petrus promitto, si predictus impubes uel alter eius respectu, uel eo aliquo in tempore contra hanc refutationem uenire presumpserit, eum quiescere faciam. Si noluero, uel non potuero, et damnum aliquod eius  occasione dictus dominus papa et eius successores passi fuerint, tam ex hoc quam ex concessione uel alienatione predicti iuris nostri facta, si apparuerit, quod absit! quanti utriusque cause damni exstiterit, tantum auctoritate propria, et sine offensa iuris, et alicuius curie proclamatione, in meis rebus et possessionibus rusticis et urbanis eis placentibus iure pignoris uindicent, et eis plenarie satisfaciant. Et si contradicere uoluero a iure, quod in eisdem bonis habeo, cadam, et tantumdem pro pena prestare tenear. Et huic promissioni sciens me legibus adiuuari, eo quod pro minore intercedo, illud scilicet iuris uel legum auxilium, et omne aliud, quod pro me in hac causa omnino introductum est, omnino refuto.

 Preterea ego dictus Petrus Latro et prefatus Ioannes Nicolai pro dicto minore in omnibus predictis capitulis refutamus omne ius et omnem exceptionem, qua uti possemus quoquo modo ad infringenda, que dicta sunt omnia. Nouissime autem ego Petrus Latro pro me et meis heredibus et successoribus, et ego Ioannes Nicolai pro dicto minore, et eius heredibus et successoribus, officio, quo fungor, uobis pro dicto domino papa, et eius successoribus, ut dictum est, procuratorio nomine, hanc refutationem, et omnia que denotantur superius obseruare, defendere et adimplere promittimus, sub pena supradictarum ducentarum unciarum auri duplarum, et soluta pena hec chartula nichilominus in sua maneat firmitate. Quam scribere  rogaui Ioannem Leonis scriniarium in mense et indictione supradicta.

    Dominus Ioannes Guidonis de papa, testis.
    Dominus Tostus Petri Deusuossaluet, testis.
    Petrus de Centio, domini pape uscerius, testis.
    Paulus Malagromus, domini pape uscerius, testis.
    Petrus Roberti, similiter uscerius, testis.
    Clemens uscerius, testis,
    Ego Ioannes Leonis, sancte Romane Ecclesie scriniarius, habens potestatem dandi tutores et curatores, emancipandi etiam, decretum interponendi, et alimenta decernendi, compleui et absolui.







uI. Charta refutationis facte Celestino III pape de ciuitate Castellana a Constantia et Sibilia sororibus, et Hyacintho Petri Deusuossaluet, et Nicolao et Octauiano fratribus. 
[MURATORI, Antiq. Ital., II, 141.]


In nomine Domini, anno Dominice Incarnationis 1195, et anno Iu pontificatus domni Celestini III pape, indictione XIII, mense Februarii, die prima, nos quidem Constantia uxor quondam Andreotte, et Sibilia uxor Hyacinthi Petri Deusuossaluet, germane sorores, filie quondam Andree de Baldoino. Nec non et nos principaliter Hyacinthus Petri Deusuossaluet, atque Nicolaus et Octobianus fratres filii dudum prefati Andreotte; omnes simul pro portione unicuique nostrum competenti, ante presentiam  dominorum iudicum, Saissonis primicerii, et Ioannis Saissonis arcarii, atque Petri Pauli Rubei datiuorum; et in presentia domni Petri de iudice causidici, et subscriptorum testium, propria nostra uoluntate renuntiamus, et generaliter refutamus uobis domno Petro Saraceno domni pape senescalco, mandato et procuratori domni pape Celestini ad hoc specialiter coram dictis sapientibus constituto, ad opus et utilitatem ipsius domni pape et successorum eius, ac totius Ecclesie Romane perpetuo, id est omnem litem et petitionem, quam ipsi domno pape et Romane Ecclesie fecimus, petiuimus, petere uel facere potuimus, uidelicet de uniuersa portione quondam Petri de Attegia, scilicet illarum mille marcarum argenti, quas ei et  suis consortibus olim domnus Adrianus papa Iu debuit. Pro quibus ei ciuitatem Castellanam et uniuersum comitatum eius, ac Montem-Altum obligauit, et iure pignoris tradidit, sicut per priuilegium ipsius domni pape Adriani apparet; quod, quantum ad portionem ipsius olim Petri de Attegia pertinet, inane desistat et uacuum, et nullius momenti penitus habeatur. Que portio nobis competit uel competere uidetur tam ex successione predicti Andree de Baldoino, quam ex concessione et mandato mihi specialiter Iacquinto pro medietate facto, et mihi Constantie pro altera medietate, uidelicet a Kiera uxore Petri Latronis, et filia quondam Farulfi de Monasterio; sicut per publicum, quod uobis tradimus, instrumentum apparet; et  ipsi quoque domino Andree de Baldoino pertinuit ex successione olim Marie filie sue, quam ex domina Albascia uxore sua, et filia prefati domini Petri de Attegio procreauerat, sicut per testamentum ipsius domine Albascie apparet, quod uobis pariter pro ipso domno papa damus. Quodcunque itaque ius et quamcunque actionem personalem et in rem siue hypothecariam, tam etiam ad agendum quam excipiendum, quod quamue aduersus dictum domnum papam, et uniuersam Ecclesiam Romanam, et specialiter in omnibus predictis rebus atque pignoribus, scilicet ciuitatis Castellane intus et foris, ac totius comitatus et Montis-Alti, et generaliter in omni patrimonio Romane Ecclesie, et aduersus aliam quamcunque personam habere possemus  iure uel occasione, seu respectu totius portionis predictarum mille marcarum argenti ipsi olim domino Petro de Attegio competentis, et fructuum, usurarum, uel accessionum earum, pene, et omnis cause; uobis, ut dictum est, procuratorio nomine pro ipso domno papa et suis successoribus generaliter refutamus, cedimus et mandamus. Ita ut quidquid nos usque modo quoad possessionem et proprietatem nostro iure et nomine respectu omnium predictarum rerum aduersus quamcunque personam agere uel excipere possemus, ipse amodo domnus papa et successores eius suo iure et nomine agant et excipiant; et ut utili possint et directa actione intendere, uos in  re predicta domni pape procuratorem constituimus.

Hanc autem refutationem, concessionem et mandatum uobis, ut dictum est, pro ipso domno papa facimus, pro sexaginta duabus marchis argenti et dimidia, quas nobis omnibus pro portione unicuique nostrum competenti, pro dicto domno papa et ex sua pecunia, ut dictum est, procuratorio nomine datis atque persoluitis. De quibus omnibus, et de omni nostro, quantum ad dictam portionem Petri de Attegia pertinet, predictarum mille marcharum argenti, nos bene quietos uocamus, et non solute pecunie uel argenti exceptionem, et omnem aliam exceptionem, si qua contra prefatum domnum papam et Romanam Ecclesiam ad infringenda, que dicta sunt, et inferius apparebunt, in omnibus ut  possemus, per omnia generaliter refutamus. Insuper promittimus sub pena predicte summe argenti duple, hoc nostrum ius, totum uel partem nemini concessisse, obligasse, nec aliter alienasse. Et si aliquid de rebus et possessionibus dicte ciuitatis Castellane intus et de foris, et toto comitatu eius per nos, aut per ipsum quondam dominum Petrum de Attegia, uel per suos heredes et successores mole fuerit debiti obligatum, illud ex predicta summa argenti recolligere et exobligare sub inferiori pena promittimus. Et si aliquando per alienationem uel obligationem a nobis factam, uel a predicto domino Petro de Attegia et suis heredibus et successoribus, dictus domnus papa et successores eius, uel Ecclesia Romana damnum  aliquod patientur, quanti erit damnum, tantum in nostris bonis ipsi domno papa et successoribus eius placentibus, sine iuris offensa, et alicuius curie proclamatione, auctoritate propria iure pignoris uindicent, quantum ad dictam summam argenti pertinet. Et si aliquo modo contradicere uoluerimus, cademus a iure, quod in eisdem bonis habuimus, et ipsum damnum duplum ipsi Romane Ecclesie soluere teneamur. Pro quo uero damno, si, quod absit! accideret, nos specialiter Iacquintus et Nicolaus Andreotte insolidum nostra bona quantum ad illud pertinet, obligamus, et a Romana Ecclesia pro nobis et nostris heredibus precario possidemus, renuntiantes omne iuris uel legum  auxilium, quod pro nobis in hac causa introductum est, eo quod ex parte pro aliis intercedimus. Et amodo dictus domnus papa et successores eius, ac tota Romana Ecclesia quiete semper et pacifice maneant. Et pro nobis et nostris heredibus et successoribus nos omnes predicti masculi et femine uobis pro dicto domno papa et suis successoribus et tota Romana Ecclesia, que dicta sunt, omnia obseruare, defendere, et adimplere promittimus sub pena totius predicte summe argenti duple. Et soluta peta, hec chartula firma permaneat. Quam scribere rogauimus Ioannem Leonis scriniarium in mense et indictione suprascripta XIII.

    Petrus Sarracenus Ioannis Kinardi, testis.
    Paulus Malagromus domni pape userius, testis.
     Gregorius Ioannis Bibentisaquam, testis.
    Ioannes Oddonis, testis.
    Laurentius Barbuccia, testis.
    Ego Ioannes Leonis sancte Romane Ecclesie scriniarius, habens potestatem dandi tutores et curatores, emancipandi etiam, decretum interponendi, et alimenta decernendi compleui et absolui.







uII. Ingeburgis regine Francorum ad Celestinum---Quod ipsa neglecta, filie ducis de Merania rex adheserit. 
[BALUZ. Miscell., ed. Mansi, tom. III, p. 21.]

Inopinati doloris anxietas me compellit exordium uobis proponere dolorosum, in gemitu cordis uestro  apostolatui mea grauamina flebiliter enarrare. Iam enim triennium est elapsum quod rex Francie me in etate nubili desponsauit et mihi, prout naturalis ordo requirit, debitum reddidit maritale. Postmodum uero instigatione diabolica et quorumdam malitiosorum principum persuasione seductus filiam ducis S. superinduxit et retinet pro uxore; me uero in quodam castello incarcerari precepit, ubi sic proscripta dego quod ad celum leuare oculos non audeo neque possum. Nullam allegat preterea parentelam nullamue causam alicuius excessus pro quo ab illo debeam separari; sed facit de uoluntate decretum, de pertinacia legem et de uoluptate furorem. Doleo quidem, et non tristari non possum, qui panem comedo cum dolore et potum cum lacrymis  assidue permiscere compellor , et non pro me tantum, sed etiam pro rege, qui . . . . . . orthodoxe fidei, Christianis et uniuersis de regno suo exemplum tribuit malignandi. Proh dolor! spernere uestre sanctitatis litteras non formidat, audire cardinalium iussa recusat, archiepiscoporum et presulum dicta contemnit, et admonitiones religiosorum quorumlibet aspernatur. Ego autem quid dicam et quid faciam ex toto ignoro, quoniam innumerabilibus angustiis circumuenior. Unde nisi uestra misericordia mihi misereri dignetur, morti succumbam in proximo temporali.





uIII. Philippi Beluacensis episcopi ad Celestinum.---De captione sua.
[MANSI, Concil., XXII, 611.]


uenerabili domino et Patri CeLESTINO summo pontifici PHILIPPUS Beluacensis episcopus salutem et obedientie canonice deuotionem.

Superne dignitatis fauor felicitatem uestram et multiplices successus euexit in altum, ad memoriam reducens illud legale: Insontes inuitat ad culpam, qui sontes preterit impunitos. Uniuersis Ecclesiis iam quasi notorium habetur, quam irreuerenter, quamque inhumaniter in dominum suum regem Francorum rex Anglie iampridem insurrexerit, similis homini qui montem magnum fune circumligatum tentat deiicere. Afferens igitur secum ignem  et gladium, subnixus etiam apostaticis Braibancenorum cohortibus, patriam nostram irruerat, circumquaque depopulando. Quod cum uidissem, illius legalis non immemor: uim ui repellere licet, et illius: Pugna pro patria, militum et ciuium cuneis, et aciei procerum immistus, hostibus irruentibus obuiam exiui. Sed humanis nouerca fortuna consiliis, propositum rei sinistro mancipauit effectui. Captus quidem ibi sum, et uinculis grauibus et catenis addictus; nec ordinis dignitas, nec Dei reuerentia, remedii aliquid uel mitigationis mihi contulerunt. Taliter ergo rex Anglie in christum Domini more lupino seuire non formidauit; nec uestris auribus incognitum existimamus. Quid ergo dissimulatis? Quis pater uideret filium errare, et  taceret? Quis uirga filium non percuteret, ut gladium non incurreret? Desperat pater de filio, cum comminatione non corripit uel flagello. Luce quidem clarius clucescit quod rex Anglie, ceterique complices sui, qui uiolenter manus in nos iniecerunt, dicte sententie canonem inciderunt. Iniurias nobis et molestias enormiter illatas uestre paternitati lacrymabiliter insinuamus lacrymis nostris: et petitioni clementer condescendatis. Indignum est  siquidem subiectorum petitionem ad uos directam, uacuam reuerti et inanem, que et humilitatem redolet, et rationis subnixa est presidio. Nec immunis est a culpa, qui cum potest corrigere, dissimulat emendare; nec caret scrupulo societatis occulte, qui manifesto facinori desinit obuiare. Licet igitur uerba doloris toties multiplicauerim, Pater sancte, ne miremini. Nescit, imo nequit, pectoris claustro dolor assiduus sepeliri. ualeat paternitas uestra.




uolume back matter






TABULA RERUM ET uERBORUM In Commentariis in Cantica canticorum uenerandi Patris Thome monachi Cisterciensis adnotandorum. De commentariis enim reuerendi Patris et theologi M. Ioan. Algrini cardinalis quia in marginibus propter breuitatem nichil adnotatum est, seorsum post hunc apponetur tabella [1Kb]



 A
    Aaron ornatus, 31.
    Accubitus regis, 24. Accubitus sponse triplex, ibid.
    Actio trium uirorum, 69.
    Adolescentule sunt anime, 4. Adolescentula pariens, 132. Adolescens a Domino suscitatus, 31.
    Aduentus Saluatoris triplex, 45, 63.
    Aedificare, 33.
    Aedificatio triplex, 15.
    Aedificium triplex pectorum, 33. Aedificia in montibus, 178. Aedificium ecclesie, ibid.
    Aequinoctium, 111.
    Aestus triplex, 39.
    Affectiones animorum, 8. Affectio triplex, 39.
    Afflictionis cause, 57
    Ager triplex, 155.
    Ale seraphin duodecim, 6.
    Albedo quadruplex, 116.
    Allocutionis Christi utilitates, 172
    Alloqui sororem, 172.
    Altare, mensa, candelabrum, 5. Altare triplex, 81.
    Amana, id est diaboli caput triplex, 87.
    Amandi Deum cause quatuor, 6. Amari possunt tria, 39.
    Amictus Christi quadruplex, 90.
    Amicus custodit nos in tribus, 125.
    Amoris Dei proprietates sex, 5. Amor Dei in nos triplex, 4. Amor Dei in tribus, 32. Amor suauis in tribus, 33. Amor sapiens in tribus, ibid. Amor fortis in quibus, 7. Amoris languor triplex, 41.
    Amplexus sponse ordo, 164. Amplexus sponse, ibid.
    Amygdala, 7.
    Amygdalus, 12, 38.
    Angeli quatuor, 27.
    Animacuriosa requirit tria de Deo. 17. Anime tria consideranda, 18. Anime quatuor profectus, 30. Anima ponitur pro ouibus in tribus, 67. Anima quid sit, 169. Anime pulchritudo, 77. Anima ignorantis quatitur triplici turbine, 179. Anime perfectio e quibus, 151. Anime rigatio triplex, 175.
    Animi impugnatio triplici acie, 16.
     Animalium quatuor inter se comparatio, 138.
    Anni imperii Christi tres, 137.
    Aperit Deus in nobis uaria, 104.
    Apertio triplex, 49. Apertiones Christi quatuor, 104. Apertiones conscientie quatuor, ibid. Apertio cordis nostri ad contemplationem est quadruplex, ibid.
    Apostolorum uestitus, 179.
    Apparitio Dei quadruplex, 16. Apparitio triplex, 161.
    Aqua et poteus, 8. Aque caritatem exstinguentes, 41. Aquarum deductio, 57. Aqua multiplex, 96. Aque miraculose mote, 149. Aqua et uinum in nuptiis, 173.
    Aquila Ezechielis, 31.
    Aquilo uentus, 96. Eius cum austro conflictus, ibid. Aquilo tria facit, ibid. Aquilonis incommoda, 174.
    Arabie onus quod, est 64.
    Arbores tres in paradiso, 37. Arbores bone utilitatis, 39. Arbor sub qua sponsa sedit, 38. Arbor iustitie, 168.
    Arce moralis constructio, 65. Arca testamenti, 42. Arca, ostium, fenestre, 104.
    Arcus quid notet, 88. Arcus tres, 136. Arcus iris, 134.
    Ardens et lucens, 170.
    Areole, 120, 127.
    Arma Golie quid signent, 66.
    Aromata et eorum odor, 90.
    Aromatum tria genera, 120, 178.
    Artificis uarietas, 144.
    Ascendendi gradus, 70, 169. Ascendendi modi de lauacro, 80.
    Ascensus anime triplex, 23. Ascensus hominis triplex et quod ascendendum supra propriam uoluntatem sit, 128. Ascensus Marie uirginis quadruplex, 167
    Assumptio multiplex, 159.
    Astutia demonis in tribus, 41.
    Auditus uisui preponitur, 45.
    Aurora triplex, 135.
    Aurum purum, 1. Aurum quid significet, 5. Aurum sapientie tria facit, 76.
    Auster uentus, 96. Eius cum aquilone conflictus, ibid. Auster tria facit, 97.
    Auaritie rote, currus, aurige, 20.
     Aue, uale, salue, 26.
    Auersio Dei seu dilecti, 154.

B
    Babylonis onus, 57.
    Baptisma, 148.
    Baptismus et eius unctio, 41.
    Basis templi sculpture, 31. Bases tres columnarum, 122. Basium et suauium, 1.
    Beatitudo quadruplex, 134. Beatitudo, 140.
    Bellum filiorum Isrel, 13. Bellum gerenti necessaria, 15. Bellum seu prelium triplex, 118.
    Benedicti Patris benedictiones, 3.
    Benedictio a tribus gentibus, ibid.
    Beneficium triplex, 90. Beneficia Dei tria, 99.
    Bibuntur uaria, 145.
    Bos, leo, homo, aquila, 147.
    Botri tres, 153.

C
    Calamitatum inferni species tres, 10.
    Candor quadruplex, 116.
    Candelabrum, 50, 35, 163.
    Candidatio bona et mala, 87.
    Canales purpure, 151.
    Cantare mystice, 142.
    Capilli diuersorum, 78. Capilli sponse, 131.
    Capram pro peccatis immolari solitam, 131.
    Caprea, 43, 78. Capree gemelli, 146.
    Captiuitas triplex, 71.
    Caput triplex, 27. Diaboli, 87. Caput Christi aureum, 121. Caput in principe, 143.
    Carcer moraliter, 141.
    Carmelo caput sponse comparatur propter tria, 150.
    Caro Christi tribus floruit, 12. Carnis uoluptates quatuor, 31. Caro tripliciter immolatur, 55. Caro Christi pretiosissima, 75. Caro apposita, 101.
    Castitatem sex conseruantia, 36. Castitatis domus, 110.
    Castrorum tria genera, 82, 142.
    Cause Dei aduersum nos, 83.
     Cedere licet in tribus, 168.
    Cellarium, cubiculum, hortus, 8.
    Cerui et eorum natura, 43.
    Charitatis ordines, 39 Gradus, 59, 70. Eidem ascripta, 170. Charitatem exstinguentes aque, 41.
    Christus niger et pulcher, 11. Eius augmentatio, 17. Tentatio, 26. Similitudo cum malo arbore, 38.
    Christus est hedera, ficus, etc., 39. Eius dolor, 42. Paupertas, 51. Natiuitas, 50, Apportata, 52. Christi claritas, 68. Lacryme, 83 Comparatio cum rore, pluuia hedo, pane, etc., 77. Christus quomodo uisitat terram. 82. Quomodo habitat in nobis, 101. Christi aperitiones quatuor, 104. Christi remedia contra languorem mundi et quod descendit sicut pluuia, ros, et stillicidium, 106. Christi dorsum, manus, et caput aureum, 121. Christus frater noster est, 159. Christus fuit nobis datus, natus, damnatus, 160. Christus nos per quatuor docet, 162. Christus tria pro nobis dedit, 171. Christi facies triplex, 172.
    Chorde tres cithare, 121.
    Cibum sumendo seruent religiosi presertim tria, 101.
    Cingendi species, 107.
    Cinnamomum, 94.
    Circumcisio, 25, 150.
    Circumspectio, 165, 175.
    Circumstantie aggrauantes, 32.
    Cithare uersio et chorde, 121. Ciuitates in quibus dilectus queritur, 66. Ciuitates tres quarum theologia meminit, 113. Ciuitas propugnaculum, 173.
    Claues quatuor, 48.
    Climata mundi, 30.
    Clypei quatuor, 83.
    Celum triplex, 48.
    Cenaculum, 16.
    Cogitatio qualis sit, ibid.
    Cogitationum effectus, 26. Cogitationum tria genera, 78.
    Cognitio Dei triplex, 4.
    Colligationis dispersio triplex, 15.
    Colles tres, 86. Collis, mons, etc., 177.
    Colloquium sponse, 86. Colloquium et osculum, 164.
    Collum sponse, 21, 147. Collum corporis mystici, 83.
    Color triplex, 146.
    Colubri innouatio, 47
    Columbe proprietates, 27. Columbe triplex consideratio et columbe tres, 53. Columbe tres de quibus fit mentio in sacra Scriptura, 132.
    Columne celi et earum genera, 122.
    Commercium triplex, exsecrabile, miserabile, admirabile, 1.
    Compatiendum proximo, 84
    Conceptus liberatio, 160.
    Concubina pariens, 132. Concubine proles triplex, ibid.
    Confessio pura, integra, aperta, et fidelis in tribus, 4. Confessionem quatuor impediunt, 32. Confessorum uestitus, 179.
    Confusio triplex, 51.
    Congratulandum, proximo, 85.
    Congregatio triplex, 49.
    Conscientia, 15, 24, 33, 40, 101 et 104,
    Consideratio triplex, 65
    Consolatio triplex, 99.
    Contemplatio trium, 23. Contemplationis excessus duo, 39.
    Conuersatio triplex, 32.
    Conuiuium in monte, 100. Conuiuium nuptiale triplex, 179.
    Copiosus Deus in tribus, 121.
    Cordis uarietas, 45. Cor tribus aperitur, ibid. Cor nostrum tripliciter  a Deo aperitur, ibid. Cordis effusio quadruplex, 103. Cor nostrum aperimus quatuor modis ad contemplationem, 104. Cor est piscina quarta, 149.
    Cornu et lenticula, 4.
    Corone quatuor, 59. Corone Christi et bonorum tres, 75.
    Corui proprietates, 117.
    Crater triplex, 145.
    Creatura omnis loquitur nobis modis tribus, 105
    Crines rasi Samsonis, 88.
    Crurum officium, 22.
    Crux Domini et eius significatio, 152. Cruces tres, 142. Crucis uirtus triplex, 168.
    Cupiditas in tribus, 66.
    Currere in odore unguentorum, 7. Currere, stare, ire, 146.
    Currus Dei et pudicitie et rote, 20. Currus Pharaonis tres, 20.
    Custodes ciuitatis, in tribus, 67. Custodes quinque, 68. Custodes Sion tres, 113.
    Custodienda sunt imitatoribus Christi precipue tria, 67.

D
    Demonis astutia, 41
    Damasci onera, 60.
    Debitores quibus simus, 159.
    Dedicatio triplex trium tabernaculorum, dedicare et dedicationis triplex utilitas, 12. Dedicatio ecclesie, 179.
    Delicie triplices, 166. Delicie spirituales, 166.
    Dentes et dentium genera, 78. Dentes, labra, palatum, 153.
    Deprecatio Dei triplex, 169.
    Descendere et descensus dilecti tres, 127.
    Descensus Christi in Mariam uirginem sicut descendit pluuia, ros, stillicidium, 106. Descensus dilecti triplex, 128. Descensus triplex, 136. Descensus Christi tres, ibid. Descensus culpe, ibid. Descensus compassionis et beneuolentie, 137.
    Desertum quadruplex, 71.
    Desiderabilis homo, 124.
    Desponsatio Ecclesie triplex, 76, et anime triplex, ibid.
    Deo insultantes, presultantes, exsultantes, et sibi saltantes, 8. Deus est tribus modis, 16. Deus apparuit quadrupliciter, 17. Deus occurrit tribus, 26. Deum derelinquenti tria sunt incommoda, 19. Deus est nobiscum tripliciter, 128. Deus comparatur soli, 135. Deus auertitur tripliciter, 154. Deus precatur triplices, 169.
    Dextera et leua et leua Dei tribus supponitur, 42. Dextera sponsi, 164.
    Diaboli machinatio, 149.
    Dies malus, 52. Dies triplex, 53. Dies tres, temporalis, spiritualis et celestis, 62.
    Digiti multiplices, 109.
    Dilectio prelati triplex, 137. Dilectio triplex, 159. Dilectionis onera, 11. Dilectus ex dilecto, dilectus ex dilecta, et dilectus in dilecto, 116. Dilecti nomen triplex, 4. Dilecti sponsi laus, 62. Dilectum inuenire impediunt tria, 65. Dilectus tenetur modis quatuor, 69. Dilectus filiabus Hierusalem, 125. Dilectus unde dicatur, ibid. Dilecti iugum triplex, ibid. Dilecti habitus et declinatio, 126. Dilectus ubi querendus, ibid. Dilecti inuentio triplex, 160. Inuenitur in tribus, 161. Dilecti apprehendendi ordo, ibid. Dilecti colloquium, 164. Dilecti fuge tres, 177. Diligit nos Deus tripliciter, 5. Diligendi tres  cause, 6. Diligendi Deum modi tres, 36.
    Discipline domus, 110.
    Discretionis quinque, gradus, ibid.
    Dispensationis onera, 111.
    Distinctio pastorum, 85.
    Diuinitatis gloria, 139.
    Diuitiarum contemptus, 151. Diuitiarum usus uarius, 174.
    Docemur a Christo pro quatuor, 162.
    Dolor triplex, 30, 40, 42, 58.
    Dominus et Adonai interpretantur, 10, 5.
    Domus Dei et anima iusti, 33. Domus triplex, 110, 162, 171. Domo eiiciunt hominem tria, 178.
    Dona Dei septem Spiritus sancti. 175.
    Dormitio triplex, 52.
    Dorsum Christi aureum, 121.
    Duplicitas triplex, 34.
    Duritia triplex, 26.
    Dux in prelio, etc., 5.

E
    Ebron in Sichem, 137.
    Ebur, 27.
    Eburna, 147.
    Ecclesie ornatus, 31, 143. Desponsatio, 76. Anguli, 77. Collectio, 176.
    Effectus Spiritus sancti et nequam, 97. Effectus pietatis triplex, 161.
    Egressio anime, 165.
    Egressus et eius causa, 75, 155.
    Electio triplex, 133.
    Electrum unde fiat, 22.
    Electus ex millibus dilectus, 116.
    Elementa e quibus homo constat, 75.
    Elementis quomodo abutimur, 152
    Emmanuel, 127.
    Emissiones quatuor, 94. Tres, 111.
    Equi et aurige, currus Pharaonis, 20. Equorum uocabulo significantur tria hominum genera, 158.
    Esau opposite tres turme, 53.
    Eucaristia, 148.
    Euntium diuersi gradus, 115.
    Eue tres filii, 13.
    Euangelistarum figure, 146.
    Exactio, 177.
    Excellentia triplex, 139.
    Exinanitio Christi, 3.
    Exploratio apostolorum, 85.
    Exploratores uarii, 163.
    Exsultare Deo et modi exsultandi, 9.

F
    Facies Dei, 16, 76. Facies Christi, 59, 171. Facies quatuor, 59, 78. Facies ad Deum conuertenda, 61. Facies tripliciter se habens, 147.
    Fauus et mel, 91, 92.
    Femina pariens, 132. Feminarum ornatus, 144.
    Fenestra et paries, 49. Fenestras ad quinque aperiri, 50. Fenestra, ostium, arca, 104.
    Fenum, lignum, stipula, 84.
    Fercula conuiuii spiritualis, 24, Fercula tria, 75.
    Feruor triplex, 25.
    Ficus quatuor, 56.
    Fides triplex, ibid.
    Figura ouis triplex, 131.
    Filii Eue tres, 13. Filii multiplices, 37.
    Fines terre, 27, 42.
    Fistula, 94.
    Flamma fornacis mundi triplex, 106.
    Florere germen, 138.
    Flores carnis Christi tres, 12.
    Florum utilitates, 29. Floris uaria acceptio, 34. Flos ubi reperiatur, ibid.  Flos mali arboris, 37. Flos tria habet bona, 41. Flores, hiems, imber, 53. Floris processus, 54. Flos triplex, 64, 155.
    Fluenta gratie tria, 22.
    Fluidi triplices, 169.
    Fontes tres, 28.
    Fontis nomen triplex, 96. Fons multiplex, ibid.
    Foramen triplex, petre, aspidis, acus, 108.
    Fornacis flamma et incendium, 106.
    Fortes triplices, 66.
    Fortitudo est doctori necessaria, 137. Fortitudo triplex, 127.
    Fossa duplex, 9.
    Fouee gradus triplex, 70.
    Fratres contra nos pugnantes, 13 Frater noster Christus, 159. Fratres tres habemus omnes, ibid.
    Fructus terre, 7. Fructus multiplices, 49, 123, 176. Fructus perceptio, 175
    Frumentum, uinum, oleum, 8. Frumentum uarium, 145.
    Fuga quadruplex, 103. Fuge dilecti tres, 177.
    Fundamentum fidei, et supra quod alii edificant ligna, alii fenum, etc., 33. Fundamentum multiplex, 171.
    Funiculus coccineus, 81. Funiculus triplex, 81. 166.
    Furnus ex quibus, 71.

G
    Gallus quatuor facit, 52. Gallus quando cantet, 141.
    Gaudium triplex, 28, 163, Gaudium triplex, et quodlibet multiplex, 43, 44, 56. Gaudia plena in tribus, 57. Gaudiis in tribus sequuntur iusti uestigia Christi, ibid.
    Gemitus triplex, 30.
    Gemma grata, gratior et gratissima, 6, 130.
    Genarum note, 120.
    Generationes quatuor sapientie, 52.
    Germen triplex, 138.
    Germinantium quatuor genera, ibid.
    Gladii sex, 73. Gladius super in femur, in corde, in ore, in manu, ibid. Gladii usus et quis pertransiuit animam Marie, 99.
    Gloria triplex, 44, 84. Glorie locus triplex, 51. Gloria differenter oritur, 57. Gloria unigeniti triplex, 101. Gloria omnium sanctorum, 116. Gloria uestium, 137. Gloria Diuinitatis, 139.
    Gloriari bono potest homo in tribus, 57.
    Gloriosorum quatuor proprietates, 21. Gloriosus Deus in tribus, 116.
    Golie arma quid signent, 66.
    Gradus ascensus octo, 75. Gradus uidendi Deum tres, 85. Gradus discretionis quinque, 110. Gradus euntium diuersi, 115. Gradibus tribus prouehit Deus sanctos suos. ibid. Et gradus quatuor quibus prouehitur anima, 127. Gradus humilitatis, 129. Gradus maiitie et iustitie, 118. Gradus ascendendi, 159. Gradus tres caritatis, 170.
    Gratia triplex, 52, 95, 101. Gratie aguntur Deo in tribus, 9. Gratie gradus, 51.
    Gressus iustorum, 114.
    Guttur triplex, 124.

H
    Habitatio Christi in nobis rursus triplex describitur, 101.
    Habitauit Christus in nobis modis tribus, 101
     Hedus, 8. Hedus triplex, 77. Hedus, id est peccatum triplex, 99.
    Hiemis pigri natura, 54. Hiems, imber, flores, 53. Hiems triplex, ibid.
    Hinnuli agiles, 146.
    Homo triplex, 42. Hominis formatio, deformatio et reformatio, 47. Homo desiderabilis, 124. Homines cur spernantur, 161.
    Honor Domini triplex, ibid. Horti quatuor, 92. Hortus quadruplex, 98. Hortus in quem descendit dilectus, 112. uide ortus.
    Hostes triplices, 13.
    Humiliationis Christi cause, 115.
    Humilitas triplex, 4, 163. Humilitas Domini, 2. Humilitas in quibus sit Deus unde nobis amandus, 51. Humilitatis tres gradus, 24. Humilitatis domus, 110. Humilitatis gradus, 129.
    Hydrie sex, 172.

I
    Idola carnis, 90
    Ignis in rubo, 5. Ignis triplex, 12, 91. Ignis proprietates tres, 35 Ignis multiplex, 94. Ignis effectus, 98. Ignis usus multiplex, 171.
    Ignorantia anime, 139.
    Imago Christi triplex, 112. Imago Dei, 135. Imago triplex, 169. Imago cordis triplex, ibid.
    Imber, hiems, flores, 53. Imber triplex, 54.
    Imitatoribus Christi custodienda sunt tria, 67.
    Imperii Christi anni tres, 179.
    Imploratores uarii, 85.
    Incommodum triplex, 50. Incommoda quatuor, 162.
    Incredulitas triplex, 112.
    Indigentia fratrum in tribus, 40.
    Inferni calamitas triplex, 10. Infernus et eius cruciatus, 71. Infernus triplex, 48. Inferni flumina quatuor, 114. Infernus multiplex, 140.
    Infirmitas uaria, 138.
    Ingressus sponsi, 69.
    Inimicus hominis triplex, 118.
    Iniquitatis tres species, 10.
    Insinuatio, 177.
    Insule periculum triplex, 163
    Insultantes Deo sibi saltantes, 8.
    Intellectualium rerum diuisio, 16.
    Inuentio et osculatio, 160. Inuentio dilecti triplex, ibid.
    Ira triplex, 36.
    Ire, currere, uolare, 146.
    Iris arcus celestis, 134.
    Isaac et eius prandium, 8

I
    Ioannis Baptiste laudes, 15.
    Iucunditas superna triplex, 34.
    Iudicium triplex et quadruplex, 4. Iudicium datum Filio, ibid. Iudicium triplex, 46, 50. Iudicium extremum, 50, 108. Iudicium cum diabolo in tribus, 82.
    Iugum dilecti triplex, 125.
    Iumentorum genera quatuor, 67.
    Iustitia hominis triplex, 9. Iustitie gradus, 118.
    Iustus triplex, 19. Iustus multiplex, 52. Iusti sequuntur uestigia Christi tribus gaudiis, 57. Iustorum gressus, 143

L
    Labia sponse, 91. Labia, lingua, uestimenta, uirginis que et qualia, 92. Labia, dentes, palatum, 153
     Labor multiplex in diuersis, 58. Labor triplex in tenebris primis, secundis et tertiis, 61.
    Lac et uinum 50 Lac triplex, 100.
    Lacryme, 120. Lacryme triplices, 142.
    Letari de quibus deceat, 8.
    Letitia triplex, 76.
    Leua Dei supponitur tribus, 42. Leua manus tria facit, 164.
    Lampas, candelabrum, lucerna, 50 Lampas ardens, lucens, 170.
    Lancee fixe in cor Absalonis, 36.
    Languor amoris triplex, 41. Languor mundi ante Christi aduentum triplex, 106. Languor anime in uariis, 114.
    Lapidum significatio, 22. Lapis sepulture Dominice, 26. Lapis in fundamento quem capit Iacob in titulum, 33. Lapidis locus triplex, 47. Lapis triplex, 57.
    Lapsum faciunt tria, 143.
    Laqueorum triplicitas et tensio, 10.
    Latendi tres cause, 77.
    Laus Dei, 142.
    Lauacrum septiforme, 79. Lauacrorum genera, ibid., et 131.
    Lectuli quatuor, 29. Lectulus triplex, 64. Lectuli ad quem inuitatur sponsus apparatus, 72. Lectuli sponse tres, 165.
    Lectus Christi triplex, 49.
    Lenticula olei, 4.
    Lex triplex, humana, Mosaica, euangelica, 5. Leges late, 128.
    Liberalitas Dei, 99.
    Lignum, fenum, stipula, 84. Ligni nomine quid appellandum ueniat, 168.
    Lilium in quo tria consideranda, 34, Lilium in locis tribus inueniri, 35. Lilii forma, 36. Lilia uirtutum et lilium triplex, 62. Rursus lilium triplex, ibid. Lilia tria in uentre uirginis, 121. Lilia tria, 127. Lilium et eius ornatus, 146.
    Lingua sponse, 91, Lingua quadruplex, ibid. Lingne ignee quatuor, 112.
    Liquefactio triplex, 112.
    Liuor quid sit, 113.
    Loca tria, doctrine, pugne, et melicine in diuersis, 49. Locus glorie triplex, 51. Locus lapidis triplex, 47 Locus triplex, 57, 110. Locus quadruplex, 148.
    Locutio triplex creaturarum, omnium ad nos, 105.
    Lucens et ardens, 170.
    Lucerne quatuor, 49. Lucerna, lampas, candelabrum, 50
    Luciferi conatus, 3.
    Luminaria quatuor fecit Deus, 6.
    Lune claritas a sole, 135. Lune interpretatio, ibid.
    Lux triplex, 19. Lux quadruplex et triplex, 52.
    Luxurie rote et currus, 20. Luxurie immundities, 97.

M
    Magnanimos in oratione faciunt tria, 133.
    Magnum dicitur quid tripliciter, 27.
    Malitie gradus, 118.
    Malus arbor et eius flores, 38. Malum granatum, 162.
    Mandragora et eius forma, 157.
    Mansiones tres, 16.
    Manus Dei ad tria patet, 42. Manus sponsi, 108. Manus Dei bis mittitur ad nos, ibid. Manus dilecti tornatiles. 120. Manus Christi aurea, 121. Manus triplex, 140.
     Mare est mundus, 20. Mare significat persecutores, 62.
    Maria est lenticula, 4. Maria collum, 21. Maria stella, luna, aurora, 22, Marie ortus et ascensus, 71. Maria offert Christum, 89. Maria iridi camparatur, 134. Marie plenitudo, 135. Maria est luna, ibid. Marie miraculum, 98. Maria est aurora, 135. Marie priuilegia, 146. Marie ascensus, etc., 167. Maria est mater nostra, 159.
    Marsupium diaboli, 1.
    Martyrum triplex gradus, 156. Martyrum uestitus, 179.
    Matrimonium, 29.
    Matres tres, 168.
    Mel et lac sub lingua, 91. Mel et fauus, 100.
    Membra quibus tangitur et tangit Deus, 130.
    Mensa triplex, 123. Mense tres in monte quibus nos reficit Dominus, ibid. Mensarum alia consideratio, 123. Mensam faciamus puero, 49.
    Mensura triplex, 3. Mensure uarietas, 102.
    Meridies triplex, 17.
    Metallorum typi, 15.
    Migrare, emigrare, transmigrare, quibus conueniant, 69.
    Millenarius, 175.
    Miraculum triplex, 38. Miraculum in Maria triplex, 98.
    Misericordia Dei triplex, 2. Misericordia tripliciter interpretatur, ibid. Misericordia hominis triplex, ibid. Misericordia et ueritas obuiant sibi, ibid. Misericordia Deus et Dei, 3. Misericordia triplex, 31. Misericordia Dei et hominis, 66. Misericordie opera sex, 160.
    Misse quare tres leguntur in Natiuitate Domini, 50.
    Monilia sponse et quid monile, 21. Moniti comparatur Christus, 144. Monilis interpretatio, ibid.
    Mons et campus myrrhe, 87. Montes tres in quos ascendit Dominus et unde dedit testimonium, 78. Montes quatuor, 123. Montium tria genera, 177.
    Moriendi uarius modus, 31.
    Mors hominis triplex, 18. Mors reproborum triplex, 140. Similiter penitentium et iustorum, ibid. Mortis tres nuntii, 145.
    Motus animorum quatuor, 13. Motus terre triplex, 109.
    Mulier nigra et formosa et mulieres triplices 11. Mulieres septem, 162.
    Mulsi et eius effectus, 153.
    Mundi languor ante Christi aduentum triplex, 106.
    Mundum et immundum, 124.
    Murus, ostium, etc., 173.
    Myrrhe uirtus, 24. Myrrha triplex, 76, 86, 167. Myrrhe campus, collis, et mons, 86. Myrrhe probatio, 109. Myrrha ter Christo oblata, 163.

N
    Nabuchodonosoris arbor, 37.
    Nardus mystica, 94.
    Narium tria genera, 149
    Nasci Christum, 50.
    Natiuitates Christi tres, 23. Natiuitas nostra triplex, 28. Natiuitatis Christi fructus, 72. Natiuitatis moralis profectus, ibid.
    Nature uariatio, 50.
    Naues Salomonis, 163.
    Nazareth interpretatio, 155.
    Nidus triplex, 55.
    Nigra et formosa mulier, 11. Niger et pulcher Christus, ibid.
    Nomen dilecti triplex, 4. Nominum sponse ratio, 52. Nominum ratio, 53.  Nominum sponse ratio, 132. Nomen Christi triplex, 162.
    Nouissima hominis considerandum habent corporis et anime diuortium, 59.
    Nouitas triplex, 47.
    Nox quadruplex, 67. Nox triplex, 135.
    Nubes triplex, 130, 136.
    Nuci comparatur recte iustorum uita, 136. Nuci insunt quatuor, 137.
    Nuptie in Euangelio tres, 172. Nuptie moraliter ibid.

O
    Obedientia triplex, 101, 115. Obedientia in tribus consistit, 129.
    Oblatio Marie, 89.
    Obstinationis duritia triplex, 15.
    Oculus uere simplex, 26. Oculus multiplex 1-27. Oculi stultorum et columbe, ibid. Oculos uarie habentes, 63. Oculi anime duo 88. Oculos ne celum uideant tria impediunt, 127. Oculorum auersio triplex, 130.
    Odor ex quibus causis fiat, 24. Odor triplex, 153. Odorem ubi det uita ista, 157.
    Oleum effusum et multiplex, 4. Oleum, uinum, frumentum, 8. Oleum deuotionis, 25. Olei amoris triplex suauitas, 40. Olei effectus, 40.
    Onera onerum sunt tria. 10. Onera negotiorum uaria, ibid. Onera predictis dissimilia, 11. Onera dispensationis, religionis, dilectionis et alia quadruplicia, 11. Onus seductionis triplex, 58. Onus inuidie triplex, 58. Onera undecim ex ordine notanda. Onus Babylonis, Philisthiim, Moab, etc., 57, 58. Onus Moab, id est de patre acceptum in generatione triplex, 58. Onera quatuor Damasci, 60. Onus sextum uidelicet deserti Maris, id est persecutorum, 62. Onus septimum duma, 63. Onus octauum in Arabia, 64. Onus nonum uallis uisionis, 64. Onus decimum quod est Tyri, 65. Consideratur in tribus, ibid. Onus perfectorum quod est tertium, 66. Onus undecimum iumentorum austri et iumentorum genera, 67. Onus damnatorum triplex, 115. Onus malorum triplex, ibid. Onerum grauitas, 163.
    Opera misericordie sex, 160.
    Opprobrium triplex, 162.
    Oraculum et id triplex, 38.
    Oratio utilis et inutilis, 60. Orationis magnanimitas procedit ex tribus, 133. Oratio triplex, 176. Oratio pura et insinuatio, 177.
    Ordines caritatis duo, 39. Ordo istorum uerborum: quesiui, inueni, tenui, introducam, 69 Ordo penitentie, 84. Ordo caritatis 135. Ordo Ecclesie, ibid. Ordines tres, 142. O do apprehendendi dilecti, 161. Ordo quo uenit ad amplexum sponsa, 165.
    Ornamentum et uestes sponse, 32. Ornamenta Ecclesie tria, 143. Ornamenta principum, ibid. Ornamenta prelatorum, ibid. Ornamenta religiosorum, ibid.
    Ornatus Aaron et moralis, 31, 32. Ornatus domus, thalami et lecti, 32. Ornatus Ecclesie, 179.
    Ortus seu hortus, 8. Ortus in quem descendit dilectus, 127. uide hortus.
    Oscitationes septem, 4.
    Osculatio et a conceptu liberatio et inuentio, 160.
    Osculum et osculum quadruplex uidelicet carnis, demonis, hominis, dilecti. Et tria esse in osculo, labia,  anhelitum et oris approximationem, 50. Osculum, osculans et osculatum et quid osculum, basium et suauium differunt, ibid. Osculum triplex, reconciliatorium, remuneratorium, contemptorium, ibid. Osculum triplex. 161. Osculum et colloquium, 164.
    Ostium, arca, fenestre, 104. Ostium triplex, 111 Ostium, murus, etc., 173. Ostium morale, ibid.
    Ouis triplex sterilitas, 80. Ouis figura triplex, 131.

P
    Pacis effectus triplex, 45. Pacis commoda, 140.
    Palatum, dentes, labia, 153
    Palliatio uitiorum, 17.
    Pallium Ioseph, 51. Pallium triplex. 113.
    Palma in quibus sit nobis imitanda, 117. Palme forma, 151. Palme tres fructus, 152.
    Panis triplex hordeaceus, subcinericius, similagineus, 2. Panis triplex, 77. Panis triplex, 99, 134. Panis appositus, 101. Panes tres, 162. Panis multiplex, 145. Panes tres in Bethlehem, 155.
    Parabole in Euangelio tres Christo assignate, 130.
    Paradisus in qua triplex facta diuisio, 144.
    Parientium differentie, 132.
    Paries templi Salomonis, 32. Paries et fenestra, 49. Parietes uisum impedientes, 50.
    Pascua tria, 127.
    Passio Christi, 87, 164, 169. Passiones diuersi temporis, 84.
    Passionum tria genera, 25
    Pastoralis uita qualis esse debeat, 138.
    Pastorum distinctio, 85.
    Pater quomodo filium recipit, 90.
    Patriarche, 12, 30. Et omnes forme triplices, ibid.
    Pauperes censu et spiritu, 160.
    Paupertas Christi, 51.
    Pax Dei triplex, 9. Pax et iustitia se inuicem osculantur, 10. Pax triplex, 52, 70, 155. Pax multiplex, 174.
    Peccata in Spiritu sancto tria, 35. Peccatorum tria genera, 55. Peccatum hominis requiritur a quatuor ab homine, a diabolo, a proximo et a prelato, 68. Peccatum ut hedus triplex, 99. Peccati derelinquendi gradus tres, 168.
    Pedes spirituales, 107.
    Pellium quatuor genera, 12.
    Peregrinantes a tribus affliguntur 10. Eorumdem onera, ibid.
    Peregrini sumus et serui, 72.
    Perfectio quadruplex, 127. Perfectio triplex, 172.
    Persecutorum tria genera, 62.
    Persone quatuor ad Saluatoris oblationem uenientes, 98.
    Petentium gradus tres, 69.
    Petre triplex reperitur nobis incommodum, uidelicet petra offensionis, scandali et confractionis, 75. Petre commodum triplex, ibid.
    Philisthiim onus in tribus, 58.
    Pietatis effectus triplex, 156.
    Pigmentarii, 120. Pigmentum uinum conditum, 163.
    Pisces uarii, 102. Pisces nobis imitandi, 158.
    Piscine, quatuor, 158.
    Planctus perfectio, 142.
    Plenitudo triplex, 101. Plenitudo Marie, 135.
    Penitentia triplex, 32. Penitentia  triplex, 36. Penitentie bona, 165. Penitentie ordo, 84.
    Poma noua et uetera, 158. Poma noua quatuor, ibid. Poma uetera tria, 159. Poma triplicia, 137.
    Portantes Christum uarie, 25.
    Porte quatuor, 157. Portarum uarie diuisiones, ibid. Porte Hierusalem, ibid. Portarum moralizatio, 158. Portarum alia diuisio, ibid.
    Potentia duplex, 166.
    Predicatio, 141.
    Predicatori habenda, 31.
    Prelatus per tria proficit, 73. Prelati dilectio triplex, 137. Prelatis animaduertenda, ibid. uita eius qualis sit, 138. Prelatorum sollicitudo circa que esse debeat, ibid. Prelatorum ornamenta, 143.
    Prelium triplex, 118.
    Prandium Isaac, 8.
    Princeps triplex, 142.
    Principum ornamenta, 143.
    Probatio triplex, 23.
    Profectus tres gradus, 68.
    Profectus anime, 174.
    Proles concubine triplex, 132.
    Promissum triplex, 50. Promissa sponse tria, 176.
    Propugnaculum, ciuitas, 173.
    Proximo compatiendum in quatuor, 84. Congratulandum in multis, 85.
    Pudicitie currus et rote, 20.
    Pueri in camino positi, 109.
    Pulchritudo sponse, 26, 27. Pulchritudines sponsi, ibid. Pulchritudo anime, 77. Pulchritudo in tribus exterius, ibid.
    Purificationis tria animalia, 23. Purificationi Marie concurrentes in templo, 98.
    Puritas anime, 151.
    Putationis tempus, 54. Putatio triplex et pro tria fit, 55.
    Puteus et aqua, 8. Puteus triplex, 96.

Q
    Quadragesime tres, 23.
    Quadrans nouissimus, 75.
    Quadrige quatuor, 140.
    Querendi modus, 130. Querentes Deum, 16. Querentes tria frustrantur, 64. Querentes ueniam, 85.
    Quies anime triplex, 70. Quietis inuestigationi que sint necessaria, 165.
    Quinquagene psalmorum, 94.

R
    Radix mala est diligenter euellenda, 15. Radix Iesse et o radix Iesse, 80. Radix quadruplex, ibid. Radix tertie profectus, ibid. Radicis Iesse quatuor signa, ibid.
    Rana et eius natura, 97.
    Reclinatorium triplex, 75. Reclinatorium dilecti, 126.
    Recognoscimus nos ipsos tripliciter, 18.
    Rectitudo et eius obseruatio, 9. Rectitudo in quibus sit, ibid. In pondere, numero et mensura, ibid. Ascensus ad eam, 10.
    Redimet nos Deus a multis, 46.
    Reges tres, primus laborantium, secundus morientium, tertius gentium, 47. Rex gentium Christus, ibid. Reges quadruplices, 163. Rex, regina, concubina, adolescentula moraliter, 132. Regum magorum oblatio, 163.
    Regina pariens, 132. Regnum Dei commissum tribus uirtutibus, 3. Regnum Dei attingitur per quatuor, 16. Regnum triplex, 94.
     Religionis onera, 10, 11. In cibo cura et rigor, 129. Quadriga, 140. Ornamenta et gradus, 143. Profectus in tribus gradibus, 155.
    Remedium triplex Christi contra triplicem languorem mundi, 106.
    Remissio triplex, 99.
    Repere, ore, pectore, uentre, cauda, 32.
    Resurrectio triplex, 25. Resurrectio quadruplex, 98.
    Retributio Dei triplex, 176.
    Reuersiones quatuor, 141.
    Rigatio anime triplex, 175.
    Rigor religiosi quadruplex, 129.
    Riui quatuor e corpore Christi, 83. Riui tres unius fontis, 158.
    Ros et eius effectus, 106. Ros triplex a Christo adducitur, uaria, ibid. Ros quadruplex, 68. Roris fecunditas triplex, 106.
    Rota, 146.
    Rubor cause, 131. Rubor triplex, 116
    Rubus et eius asperitas, 5.
    Ruina triplex, 98.
    Ruth quam figurabat, 132.

S
    Sabbatum anime triplex, 70.
    Sacramentorum tria genera, 55.
    Sacrificium multiplex, 81. Sacrificium triplex, 25, 34. Sagitta quadruplex, 89.
    Salomonis lectuli tres, 73.
    Saltus mysticus, 45. Diabolicus, 61.
    Salutatio triplex, 26.
    Samson, 9.
    Sanctificatio triplex, 150.
    Sanctis suis dat Deus triplicia, 116.
    Sanguisuga et eius filie, 60.
    Sanguis triplex, 60, 79. Sanguis multiplex, 81.
    Sapientia quadruplex, 48. Sapientie generationes, 59, 84
    Sapor triplex, 30.
    Sapphiri tres, 121.
    Scientia queritur ob quinque causas, 139.
    Scorpius quid sonet, 94.
    Scriptura est cella uinaria, 39. Scrupuli cordis tres, 86.
    Scyphus triplex, 145.
    Sedere in umbra cur optemus, 39. Sedet Christus, sedet Spiritus sanctus diuersimode, 92.
    Semen triplex, 29. Seminis Abrahe utilitas, 71. Semen uerbum Dei, 155. Semen spargitur, 127.
    Semita triplex, 19.
    Senarius numerus, u, 73.
    Sermo Dei est gladius, 51.
    Serpentium tria genera, 71, 156.
    Sessiones quatuor, 52.
    Siccitas triplex, 106.
    Sicera quid sit, 28.
    Signaculum triplex, 38, 169. Signaculum et sigillum, ibid. Signaculum quadruplex, ibid.
    Signorum genera, 50, 56, 99.
    Silentii onus et silentium confessionis triplex, 63.
    Simile sacrificium, 162.
    Simplicitatem tria impediunt, 55.
    Sindones tres, 128.
    Sinistra sponsi, 164.
    Sitientes tres, 96.
    Sodales Christi triplices, 17.
    Solis malitie effectus, 18. Sol tribulationum facit tria, 18. Solis ortus, et Sol iustitie, ibid. Solis effectus, 12. Occasus, 36. Obscuritas, 51. Ortus et occasus, 65. Soli comparatur Deus, 135.
    Solemnitas triplex, 42. Et uie ad eam perducentes, ibid.
     Solitudo triplex, 104, 113.
    Solium triplex et quodlibet eorum multiplex, 44.
    Sollicitudo triplex, 43.
    Solomon licet rectius scribatur; tamen quia minus consuete uideatur in dictione Salomon.
    Soni tres tube, 109. Sonorum tres species, 142.
    Sopor triplex, 29.
    Sordes tres, 91.
    Sorores hominis tres, 100. Soror parua, 172.
    Species multarum, 27.
    Speculum debemus tenere, tergere, et inspicere, 85.
    Spes triplex, 34.
    Specula et speculum, 114.
    Spernendi hominis causa, 161.
    Spine id est ubi sint, 35. Spine tentationum: et pungentes lilium, 36.
    Spiritus sanctus loquitur tribus uocibus, 16. Spiritum sanctum expellunt tria, 34. Spiritus sancti apparitio in tribus, ibid. Peccata in ipsum, 35. Spiritus uires, 51. Spiritus sanctus ter datus, 94. Spiritus quadruplex, 97. Spiritus sancti effectus, ibid. Spiritus mendax, 97. Spiritus nequam effectus, ibid. Spiritus sanctus opponit se spiritui immundo et quomodo repleat suos, etc., 97. Spiritus sanctus ut uinum letificat, 100. Spiritus sanctus ad tria datur, 161. Spiritus triplex, 147 Spiritus sancti dona, 175.
    Sponsalium quatuor genera, 11. Sponse ornamenta et uestes, 22. Sponse uox auditur a tribus, 60. Sponse colloquium, 86. Sponse nomina, 132. Sponse laudes, 129, 134. Sponsa in Canticis, 145. Ante uenter. Sponse tria promissa, 176. Sponse et sponsi pulchritudo uideatur in uocabulo pulchritudo.
    Sponsus quid loquatur, 51. Sponsus ad quid uenerit, 86. Et quibus uenit ibid.
    Stacten et storax, 7.
    Stare, ire, currere, uolare quid inter se differant, 146.
    Stellarum tria genera, 135.
    Sterilitas triplex ouium, 80.
    Stercorum quatuor genera, 80.
    Sterquilinium, 158.
    Stola multiplex, 22.
    Suauium et basium, 1.
    Substantia multiplex, 171.
    Supplicatio triplex, 176.
    Superbia in tribus, 123.
    Suscitare dilectam, 165.

T
    Tabernaculorum genera, 11, 142. Gradus ascendendi ea, 12.
    Tactus multiplex, 134.
    Templum Domini triplex, 136. Templa quatuor, 59.
    Tempus malum multiplex, 45. Tempora tria, tentationis, luctationis, putationis, 54.
    Tenebre tres, 61, 64.
    Tentatio et processus culpe, 46. Tentatio quadruplex, 73
    Terebinthus, 7.
    Terra triplex est, 54, 82. Terram uisitauit Christus, ibid.
    Terremotus triplex, 109.
    Testamentum formatur, firmatur, confirmatur, 4.
    Thalamus triplex, 23.
    Thamar amaritudo, 73.
    Thus et eius preparatio, 164.
    Tigna tria, 31.
    Timor triplex, 36, 58, 73, 75.
    Tormentum conscientie, 140. Tormentum penitentie et malitie, ibid.
     Transgressores diuersi, 170.
    Transit dilectus per uarios, 111.
    Transmigrationis uasa, 69.
    Tremor ex quibus, 108.
    Tribulationes septem, 53.
    Tribuli et spine, 2.
    Tuba triplex et tube, 7, 81. Tuba triplex, 82. Tuba habet tres sonos, 109.
    Tunice quinque, 107.
    Turbe tres Esau opposite, 53.
    Turbine triplici anima ignorantis quatitur, 139.
    Turme Esau opposite, 53. Turme opposite uasis, etc., 69.
    Turris ciuitatis mystice, 83. Turres tres, ibid, 148. Turris tria habet, 147. Turris spiritualis, 174.
    Turturis consuetudo, 21. Quatuor laudabilia, 55.
    Tyri onus in tribus consideratur 65.

U
    Ubera et uinum. Et duo ubera sponsi et sponse, 2, 9. Ubera et mamma, 89. Ubera mystica, 146, 160. Ubera et eorum effectus, 156. Ubera non habens, 172.
    Umbilicus et eius figura, 144.
    Umbra refrigerii, 37. Umbra triplex, 39, 63.
    Unanimes sumus in tribus, 133.
    Unguenta, et unguenta bona, meliora et optima, 3. Unguentum triplex, ibid. uiri illo unguntur triplices, ibid. Unguentum uiri irreprehensibilis, ibid. Unguenta sponse propria, 7. Unguentum rursus triplex, ibid. Unguentum multiplex, 90.
    Ungule quatuor, 90.
    Unio triplex, 47.

u
    ue triplex, 7.
    uagationis exitus, 17.
    uallis porta, 157. uallis planities, 177.
     uanitatis tres species, 34. uanitas mundi, 109.
    uasa transmigrationis, 69. uasorum genera, 21, 22.
    uehemens dicitur multipliciter, 35.
    uelle Dei triplex, 49.
    ueniam querentes, 85.
    uenti quatuor, 27, 35, 77. uentorum ratio, 97. uentorum effectus, 143.
    uentris nomine quid significatur, 108. uenter triplex, 121. uenter triplicis sponse, 145. uentres uarii et de quibus mentio in Euang., 146.
    uerbum triplex quod prolatum est, quod factum est et quod caro factum, 2. uerbum Dei, 16. uerbum generis actiui, passiui, deponentis, neutri, communis, 21. uerborum istorum quesiui, inueni, tenui, aptus ordo, 69. uerbum triplex, 100. uerbum caro factum est tribus de causis, ibid. uerba Domini in cruce, 152.
    uespera triplex, 63, 64.
    uestes sponse, 22. uestis laus in quatuor, 92. uestes Christi, 107. uestium gloria, 137. uestes Aaron quibus sint habende, 138. uestis triplex, 162.
    uestigia Christi in tribus sequimur, 44, 57.
    uestitus apostolorum, martyrum, confessorum, uirginum, 179.
    uetustas hominis triplex, 24. uetustas triplex, 46.
    uiarum quatuor difficultates, 10. uiarum difficultates, 143. uie in Hierusalem celestem, 41. uie perducentes ad solemnitatem, 42.
    uidenti Deum que sint necessaria, 8. uidenti Deum gradus tres, 85. uidendi effectus uarius, 133.
    uigiles commendantur, 67.
    uigilie quatuor, 103.
    uille triplices, 155.
    uinculum triplex, 166.
    uinee quatuor, 13, 14. uinea uiro sapienti que sit, 61. uinea quintuplex,  61. uinee quatuor, 90. uinee insunt tria, 138. uinea est religio, 155.
    uinitores triplices, 175.
    uinum et lac, 1. uinum et ubera, 2. uinum, frumentum, oleum, 8. uini natura, 24. uinum triplex, album, subrufum quod claretum dicunt et rubrum, 49. uinum modice sumptum tria bona homini facit, 99. uinum tria facit, 100. uinum e tribus botris, 153. uinum triplex, 77, 163. uinum in nuptiis, 173. uinum triplex de triplici uinea, 179.
    uires anime tres, 3. uires animalitatis, 31. uires spiritus, 51.
    uirge profectus, 71.
    uirginis labia, lingua, uestimenta qualia sint, 92.
    uirginitas est lilium inter spinas, 35. uirginitas, 140.
    uirgule tres, 71.
    uiri tres Galileus, empyreus, et uir homo et Deus, 69. uirorum trium actio, 69.
    uirtutes cardinales, 36.
    uisionum tria genera, 65. uisionum onus et consideratio alia, ibid.
    uisitat Deus terram malam, bonam meliorem, et optimam, 66.
    uisitationes quatuor, 43.
    uisitatio terre a Christo, 82. uisitatio Ecclesie, 83. uisitatio Dei multiplex, 176.
    uitiorum genera, 10, 21.
    uitis flores tres, 155.
    uitulus triplex, 89.
    uocat Dominus triplices, 99.
    uocem Dei colligimus ex quatuor causis, et tria impediunt uocis eius auditum, 45. uocis effectus triplex, ibid. uox dilecti triplex, ibid. uoces tres, 56. uox sponse auditur a tribus, 60.
    uolare, currere, ire, 147.
    uoluntatis triplex bonum, 49. uoluntas triplex, 129. uoluntatis humane quatuor genera, 154.
    uoluptates quatuor carnis, 31.


 Finis Tabelle compendiose adnotandorum in commentariis optimis doctissimi et religiosi admodum Patris Thome Cisterciensis monachi Deo gratie.---Sequitur Tabella non minus compendiosa ac succincta in emunctissimam explanationem magni theologi magistri Ioannis Algrini ab Abbatisuilla cardinalis collecta serie litteraria ad numerum chartarum in tres partes: quarum prima de materia, secunda de Christo, tertia de diua uirgine Maria est.





[TABULA SECUNDA IN COMMENTARIIS IN CANTICA CANTICORUM. [1Kb] ]

    Aquilo et auster, 98.
    Aromata, 72.
    Bona spiritualia in uia, 43.
    Charitas fortis ut mors, 172.
    Christi et Christus, etc. Caput est deitas aut mens, 119. Cogitationes, 120. Conceptio per aurem, 111. Crura, 122. Demones conculcat, 45, 47. Descensus in hortum, 128. Diadema duplex, 76. Ecclesiam quantum diligat, 176. Festinatio in adiutorium, 45, 47. Gene, 120 Generatio, 136. Guttur in quo uerba uite, 125. Hortum matris quomodo ornauit, 101. Incarnari cur uoluerit, 157. Incomparabilitas inter filios hominum, 38. Inuitat dilectos ad hortum, 103. Labia myrrham distillantia, 120. Laudat matrem, 78, 144. Manus  et opera, 121. Matrem uocat ad gloriam ut prouocet ad misericordiam, 52, 53. Matrem de passione alloquitur, 153. Administratricem in celis facit, 177. Misericors per matrem factus, 154. Oculi eius columbini, 119. Pulchritudo, 28, 124. Ruber et candor, 115, et seq. Sollicitudinem matris ostendit, 71. Tentationes euanescere facit, 50. uentris eius munditia, 122. uidet astutias diaboli, 49.

Finis notandorum de Christo.
    Concubine prelatorum sunt anime, 133. Crux est arbor malus dicta, 169. Diaboli fuga, 98. Dies aspirans, 64. Domus est anima, 31. Dilectus super cor et brachium, 170. Dilectio fortis ut mors,  172. Ecclesia est hortus nucum, 189. Fons signatus, 93. Fructus perfectionis, 42. Gentium custodia, 15. Heretici sunt uulpes comprehendende, 62. Hyems est presens uita, 56. Hierusalem uici et platee, 67. Hortus conclusus et eius fecunditas, 93. Humilitas duplex, 35. Iudeorum perfidia, 14. Cecitas, 66. Lectulus, 30, 70, 74. Lilia adustis medentur, 63.
    Marie et Maria, etc. Actus nullus sine premio, 81. Affectus et intellectus unitas, 89. Annuntiatio, 112. Ascensus ad dignitates, 168. Assumptio, 7, 8. Castitas, 144. Charitas, 41. Ciborum temperantia, 12. Cogitatio, 79. Commendatio a filio. 130, 131. Compassio, 25. Conceptio filii, 105. Concludit de  filii decore sermonem, 126. Contemplatio, 105, 158. Deprecatio, 153. Desiderium filii et fidelium salutis, 161. Cognitionis deitatis, 174. Dispensatio omnium in celis, 177. Dolor in passione Filii, 13, 113. Eminentia altitudinis, 168. Fecunditas, 95. Fons signatus, 93. Gaudium de resurrectione Filii et salute fidelium, 26, 87. Generatio, 136. Gratia, 96. Hortus conclusus, 93. Humilitas, 24. Incomparabilitas inter filias hominum, 37. Innocentia, 83. Intentio bona, 152. Inuenta a magistratibus non inuenit filium inter illos, 62. Lacryme, 149. Laus a filio, 78. Maiestatem Filii non uidit, 131. Mentis circumcisio, 151. Misericordia et pietas, 86, 91, 173. Mortificatio carnis, 112. Mulieres ad sepulcrum alloquitur, 115. Murus est defensionis nostre,  184. Nasus id est discretio, 150, 154. Nomen, 6. Obedientia, 111. Odor meritorum, 92. Parua per humilitatem, 173. Perseuerantia in bonis operibus, 159. Preces pro nobis, 82. Priuilegia, 75. Protectio, 20. Pulchra tota, 87. Ut luna, 136. Puteus aquarum gratie, 96. Questioni non respondet, 126. Requirit filium in templo, 113. Reuerti ter dicitur, 141. Rogat filium ut reuertatur, 74. Simplicitas et innocentia, 27. Singularis cum filio unitio, 129. Sollicita pro suis, 18, 19, 105. Soror est et sponsa Christi, 89. Spiritus sancti in ea impletio, 41. Sublimitatis eminentia, 84. Turbatio per quadrigas, 141 uas est castrum, 142. Ubera, eius, 6, 89. uenter, 146. uerborum modestia, 22. uerecundia, 21, 83. uirginitatem, uouit, 108. uirtutes singulares,  23, 24. Umbilicus castitatis, 145. uocatur ad coronam triumphalem, 87 uocat filium ad hortum operum, 99. uulneribus filii faciem representat, 61.

Finis adnotatorum de Maria.
    Murmur contra Mariam, 44. Mustum, 164. Naturarum duarum coniunctio, 2. Operum bonorum initia, 42. Pluuie presentis miserie, 56. Prelatorum aurea et aureola, 176. Quadrige turbantes Mariam, 141. Regine prelatorum sunt anime, 133. Sunamitis cui dicitur reuertere, 141. Turtur, 56. Turris Dauid, 74. uinea, 175. uinum, 164. uirgula fumi, 27. uirtus Altissimi, 39. Unguentorum potentia, 91. uulpes sunt heretici, 62.







ORDO RERUM QUAE IN HOC TOMO CONTINENTUR.


THOMAS CISTERCIENSIS ET IOANNES ALGRINUS CARDINALIS.

    Notitie. 9
    Sententia diffinitiua in forma publica reuerendissimi Patris magistri Palatii qua diffinitiue pronuntiauit librum super Cantica canticorum fuisse et esse compositum, confectum et editum a Patre reuerendo Thoma Cisterciensi. 13
    Epistola dedicatoria. 15
    Prefatio Thome ad Pontium Claromontensem episcopum. 17
    Proemium Ioannis Algrini. 19

COMMENTARII IN CANTICA CANTICORUM
    Liber primus. 21
    Liber secundus. 85
    Liber tertius. 157
    Liber quartus. 207
    Liber quintus. 289
    Liber sextus. 351
    Liber septimus 437
    Liber octauus. 539
    Liber nonus. 609
    Liber decimus 655
    Liber undecimus 725
    Liber duodecimus. 793

CeLESTINUS III PONTIFEX ROMANUS.
    Notitia historica. 863
    Notitia diplomatica 865

EPISTOLAE ET PRIuILEGIA ordine chronologico digesta.


ANNO 1191.
    I.---Ecclesie Portuensi asserit concessionem ab abbate S. Ioannis Rauennate factam. 867
    II.---Ecclesie S. Ioannis Rastorfensis protectionem suscipit, possessionesque ac priuilegia confirmat. 867
    III.---Archiepiscopis, episcopis, abbatibus prioribus et ceteris ecclesiarum prelatis Petrum quondam archiepiscopum Tarentasiensem, sanctorum ordinibus ascriptum nuntiat. 869
    Iu.---Abbatem et conuentum Belle uallis de Petro, quondam archiepiscopo Tarentasiensi, in sanctorum numerum relato, certiorem facit. 871
    u.---Gaufrido electo Eboracensi promittit, Hugonem, episcopum Dunelmensem, ei post acceptam consecrationem subiectum iri. 872
    uI.---Monasterii S. Marie et S. Ioannis euangeliste  Lubecensis protectionem suscipit, bonaque confirmat. 872
    uII.---Monasterii S. Marie et S. Ioannis euangeliste in Cismar protectionem suscipit, et priuilegia confirmat. 873
    uIII.---Reginaldo, episcopo Bathoniensi, et abbatibus de Radinges et de Waltham mandat, ut que Balduinus archiepiscopus monachis Cantuariensibus abstulerit, restituant. 874
    IX.---Prioris et conuentus ecclesie Christi Cantuariensis priuilegia a Balduino quondam archiepiscopo ablata restituit. 875
    X.---Ecclesiam S. Laurentii Florentinam tuendam suscipit eiusque bona ac iura confirmat. 876
    XI.---Monasterii Nonantulani patrocinium suscipit et priuilegia ac possessiones confirmat. 878
    XII.---Opizoni subdiacono Parmensi et magistro Ioanni Bergomati mandat ut controuersiam inter canonicos cathedralis ecclesie Regine et S. Prosperi clericos componant. 878
    XIII.---Ecclesie S. Sigismundi protectionem suscipit, bonaque ac possessiones confirmat. 879
    XIu.---Monasterium S. Petri Piscariense tuendum suscipit eiusque bona ac priuilegia confirmat. 881
    Xu.---Priori et conuentui Cantuariensi priuilegia uaria concedit. 884
    XuI.---Priori et fratribus Camaldulensibus ius parochiale ecclesie Sancte Margarite asserit. 885
    XuII.---Monasterium S. Anastasii apud Aquas Saluias tuendum suscipit et eius possessiones ac bona confirmat. 886
    XuIII.---Ad capitulum Narbonense.---Confirmat translationem Berengarii episcopi Ilerdensis ad metropolim Narbonensem. 886
    XIX.---Monasterii S. Gisleni protectionem suscipit, possessionesque ac iura confirmat. 887
    XX.---Monasterio Cluniacensi monasterium Balmense asserit. 890
    XXI.---Priuilegium pro Henrico Leone et filiis eius, ne qua excommunicari possint persona, nisi a summo pontifice uel legato eius a latere. 892
    XXII.---Monasterii S. Ragniberti Iurensis protectionem suscipit, disciplinamque ac possessiones confirmat 893
    XXIII.---Prepositi et fratrum ecclesie S. Nicolai Stendalensis priuilegium confirmat, ut sacramenta ecclesiastica, si diecesanus episcopus recusauerit tribuere, a quolibet episcopo accipiant. 895
    XXIu.---In ecclesia S. Nicolai Stendalensis, inuitis fratribus, synodum fieri eamque interdicto affici uetat.---Preposito et fratribus S. Nicolai Stendalensis asserit priuilegium de animarum cura, a Lucio III datum. 895
     XXu.---Ecclesie S. Nicolai Stendalensis protectionem suscipit. 895
    XXuI.---Ecclesie S. Marie et S. Ioannis euangeliste Suerinensis protectionem suscipit, bonaque ac priuilegia confirmat. 896
    XXuII.---Umberto archiepiscopo Arelatensi concedit ut per censuras ecclesiasticas inordinationes in Prouincia exortas compescat 897
    XXuIII.---Compositionem inter ecclesias S. Marie et S. Crucis Stampenses factam confirmat. 898
    XXIX.---Bulla, qua inprimis statuit ut in monte Crucenberg ordo S. Benedicti perpetuo obseruetur, deinde ut bona eiusdem perpetuo illibata permaneant, et in specie. Erctestedt, Sauerhausen, Dsthaimb, Bolthaimb, Heit-Zelle, Ingelmarstadt, Rapuldis, domus eiusdem, et alia in Hersfeld, redditus salis in Salzungen. Insuper concedit generali edicto ius celebrandi diuina officia cum allegatis conditionibus, item ius eligendi abbatem iuxta Regulam D. Benedicti. 898
    XXX.---Monachis Clusanis sub excommunicationis pena precipit ut monachorum Sauilianensium diplomata, iam diu retenta, iis reddant. 898
    XXXI.---Ad prelatos Anglie.---Pro Willelmo Eliensi episcopo. 899
    XXXII.---Monasterii S. Petri Sauilianensis protectionem suscipit, possessionesque confirmat. 900
    XXXIII.---Hugoni episcopo Couentrensi possessiones quasdam asserit. 902
    XXXIu.---Clericis Cardonensibus ecclesiam de Liemon asserit. 903
    XXXu.---Archiepiscopo Strigoniensi asserit ius regis Hungarie coronandi, et »regie domus officialium prepositos uinculo anathematis alligandi et in causis spiritualibus iudicandi.« 903
    XXXuI.---Ecclesie Teutonicorum Transiluanorum, prepositure facte, libertatem confirmat litteris ad Strigoniensem archiepiscopum datis. 903
    XXXuII.---Guillelmi, domini Montispessulani, bona priuilegiaque confirmat. 903
    XXXuIII.---Theobaldo episcopo Clusino eiusque Ecclesie omnia bona et iura confirmat. 904
    XXXIX.---Stenaro, episcopo Wexionensi. precipit, ne in Colonis episcopi Lincopiensis possessiones inuadat. 906
    XL.---C[inthio]tit. S. Laurentii in Lucina presbytero cardinali, apostolice sedis legato, et Petro, archiepiscopo Upsaliensi, et Ierpulpho [episcopo] Scarensi mandat, ut C[olonis Lincopiensis et Stenari] Wexionensis episcoporum de diecesium confinio litem discernant. 906
    XLI.---Monachis S. Augustini Cantuariensibus concedit »ut possint celebrare diuina in generali interdicto.« 907
    XLII.---Monasterii S. Augustini Cantuariensis super benedictione abbatis priuilegium confirmat. 907
    XLIII.---Monasterio S. Augustini Cantuariensi confirmat ecclesiam de Northborne cum capellis ad opus eleemosynarie. 907
    XLIu.---Monasterio S. Augustini Cantuariensi confirmat prebendam de Gustone ad uestitum monachorum. 907
    XLu.---R[ogero] abbati S. Augustini Cantuariensi mandat, uideat, »ne aliquis clericorum commissam sibi ecclesiam cuiquam ad firmam assignet.«  907
    XLuI.---Rogero, abbati S. Augustini Cantuariensi permittit, »ut si quis, beneficium ecclesiasticum a monasterio adeptus, solitum fidelitatis iuramentum prestare contempserit, eum a beneficii perceptione suspendat.«  907
    XLuII.---Monasterii S. Augustini Cantuariensis priuilegia confirmat. 908
    XLuIII.---Suenoni episcopo Arusiensi significat, se Absaloni archiepiscopo Lundensi permisisse ut ei cedendi episcopatui licentiam tribuat. 908
    XLIX.---Absaloni archiepiscopo Lundensi congruenter epistole superiori scribit. 908

ANNO 1191-1192.
    L.---Episcopis quibusdam mandat de uxore R. Kanuti Sueuorum regis, continentie uoto, ob ualetudinem suscepto, soluenda. 909

ANNO 1192.
    LI.---Liberiane basilice Prenestine bona confirmat. 910
    LII.---Ecclesie S. Thome Halberstadensis, a Theodorico episcopo condite, monachisque Premonstratensibus tradite, protectionem suscipit. 911
     LIII.---Monasterii Marbacensis bona ac priuilegia confirmat. 911
    LIu.---Monasterii uallis S. Marie Helmstadiensis protectionem suscipit, possessionesque confirmat. 912
    Lu.---Capitulo Ianuensi asserit capelle in urbe Tyro condende, facultatem a Iocio archiepiscopo Tyrensi concessam. 913
    LuI.---Ubaldo archiepiscopo Pisano primatum Sardinie asserit. 913
    LuII.---Monasterii Goldbacensis protectionem suscipit bonaque ac iura confirmat. 913
    LuIII.---Patriarche Gradensi decimas ecclesie S. Archidani Constantinopolitane concedit, utque in eiusdem ecclesie capellis iure conuentuali utatur, permittit. 915
    LIX.---Ioanni, archiepiscopo Lugdunensi, et eius suffraganeis significat, se monachis Cluniacensibus concessisse »ut uniuersos malefactores suos et hominum suorum, qui de prouincia fuerint Lugdunensi, si eorum episcopi et ecclesiarum prelati ab eisdem fuerint fratribus tertio requisiti, et eos ad satisfactionem illis congruam exhibendam non duxerint compellendos, licitum sit eis illos, candelis accensis, excommunicationis sententie atque interdicti subiicere.« 916
    LX.---Ecclesie Eugubine possessiones rogatu Bentiuoli episcopi confirmat. 917
    LXI.---Monasterio Cluniacensi ecclesias quasdam asserit. 918
    LXII.---Ad Bentiuolum episcopum et clerum Eugubinum.---De sancti Ubaldi canonizatione. 918
    LXIII.---Ecclesiam Scalensem tuendam suscipit, bonaque eius confirmat. 919
    LXIu.---Ad Guillelmum Scotorum regem.---Ecclesie Scotice libertates confirmat. 921
    LXu.---Abbati monasterii S. Sixti Placentini annuli usum concedit. 922
    LXuI.---Parthenonem S. Petri Florentinum tuendum suscipit, bonaque eius confirmat. 923
    LXuII.---Aynardo archiepiscopo uiennensi eiusque suffraganeis precipit, ne parochianos suos, quominus ordini Carthusiensi bona largiantur, impediri sinant. 924
    LXuIII.---Monasterii S. Iustine protectionem suscipit, possessionesque ac iura confirmat, imposito monachis bizantii unius censu annuo. 924
    LXIX.---Willelmo episcopo Lucensi concedit ut conferat beneficia etiam iuris patronatus laici, si intra certum terminum non fuerit ab illis alius presentatus. 927
    LXX.---Monasterium S. Marie Locediense tuendum suscipit, eiusque bona ac priuilegia confirmat. 927
    LXXI.---Ad decanum et capitulum Rothomagense.---Indulget, ut tempore interdicti diuina officia absque solemnitate celebrent. 930
    LXXII.---Ecclesiam Lucensem, petente Guillelmo episcopo, tuendam suscipit, eiusque bona et priuilegia corroborat. 931
    LXXIII.---Conuentui Ulciensi capellam S. Crucis in Aluernia, sitam in territorio Camalerie, asserit. 934
    LXXIu.---Castellanum et Clugiensem episcopos iudices constituit inter Wolcancum, electum Tergestinum, et patriarcham Aquileiensem. 934
    LXXu.---Priuilegium pro abbatia Boscheti seu uallis Lucide, quo summus pontifex sub B. Petri et sua protectione suscipit prefatum monasterium, statuens ut ordo monasticus, qui secundum Deum et B. Benedicti Regulam et institutionem Cisterciensis ordinis in eodem monasterio institututus esse dignoscitur, perpetuis ibidem temporibus inuiolabiliter obseruetur.  934
    LXXuI.---Monasterii S. Arnulfi Metensis protectionem suscipit, bonaque ac possessiones confirmat 935
    LXXuII.---Monasterium S. uincentii Metensis tuendum suscipit bonaque ac priuilegia confirmat 938
    LXXuIII.---[Seffrido] episcopo Cicestrensi et abbatibus de Radinges et de Waltham mandat, ut »clericos de Lamhee a iuramonto de obseruatione noue capelle [Balduino] quondam archiepiscopo Cantuariensi, prestito absoluant.« 941
    LXXIX.---Abbati monasterii S. Dionysii concedit »ut, appellatione friuola non obstante, circa monachorum et conuersorum correctionem libere officii sui debitum exsequatur.« 942
    LXXX.---Monasterium S. Marie in Plumine tuendum suscipit, et eius bona ac priuilegia confirmat. 943
    LXXXI.---Ecclesie SS. Andree et Nicolai Empulensis protectionem suscipit, canonicorumque possessiones et priuilegia confirmat. 944
    LXXXII.---Canonicis ecclesie SS. Petri et Andree Paderbornensis predium Helmgeldere et priuilegia de prepositis ac episcopis eligendis asserit. 947
     LXXXIII.---1 Albertum, electum Leodiensem, »Sabbato solemnis ieiunii Quatuor Temporum, quod in Pentecoste celebratur, diaconum ordinat.---2. Brunoni, archiepiscopo Coloniensi, mandat, ut Alberto, electo Leodiensi, munus conferat consecrationis«---3. Willelmo, archiepiscopo Remensi, scribit, »uti, si Coloniensis refugiat exsequi preceptum apostolicum  metu imperatorie potestatis, idipsum Remensis nichilominus exsequatur«---»4. Omni clero et populo et omnium dignitatum et officiorum ecclesiasticis laicisque personis totius Leo iensis episcopatus mandat et districte precipit sub periculo honoris uniuscuiusque, ut omnes obediant Alberto Louaniensi et omnes absoluti a fide et iuramento, quod fecerant Bonnensi preposito, quem intruserat imperator, faciant fidem et iuramentum subiectionis et obedientie Alberto, cuius electionem approbat.« 948
    LXXXIu.---Parthenonis S. Cosme Taliacotiensis protectionem suscipit, possessionesque et priuilegia confirmat. 948
    LXXXu.---Monasterii Altorfensis in Alsatia tutelam suscipit, possessionesque et priuilegia confirmat. 950
    LXXXuI.---Sifridum electum prepositum S. Martini Wormatiensem sancit, statuitque ut »eadem prepositura nunquam de cetero Wormatiensi episcopo assignetur, sed curam et administrationem ipsius per proprium semper prepositum exerceatur.« 952
    LXXXuII.---Uniuersis prioribus et fratribus Carthusiensibus concedit, »ne alicui de prioribus aut fratribus eorum sine consensu et uoluntate capituli domus sue uel maioris et sanioris partis licentia pateat appellandi.« 952
    LXXXuIII.---Canonicorum ecclesie S. Marie Sauonensis possessiones et iura confirmat. 953
    LXXXIX.---Domus Carthusiensis protectionem suscipit, possessionesque ac priuilegia confirmat. 954
    XC.---Prioris et fratrum Carthusiensium priuilegia quedam confirmat. 957
    XCI.---Monasterii S. Marie Pomposiani protectionem suscipit, possessionesque ac priuilegia confirmat. 958
    XCII.---Abbati et conuentui Cisterciensi ecclesiam Schardeburgensem asserit a Richardo Anglorum rege donatam. 961
    XCIII.---Ecclesiarum Romanarum S. Marie Domine Rose et Beati Laurentii in castelio Aureo sitarum, bona confirmat. 962
    XCIu.---Ecclesie uenete libertatem, priuilegia possessiones, petente Marco episcopo, confirmat 965
    XCu.---Conrado episcopo Ratisponensi attribuit auctoritatem absoluendi eos qui pro ecclesia Ratisponensi dimicantes incendia fecerunt. 965
    XCuI.---Ecclesie S. Petri Marchtallensis fundationem approbat. 966
    XCuII.---Priori et fratribus hospitalis Hierosolymitani ecclesiam Reichartsrodensem asserit. 968
    XCuIII.---Ad uniuersos episcopos et abbates prepositos, et alium clerum per uniuersum regnum Dacie constitutum, litteras mittit. 968
    XCIX.---Ad Lincolniensem et Roffensem episcopos.---De irritati ne sententie in Dunelmensem episcopum per Eboracensem nulliter prolate. 969
    C.---Abbati et conuentui Lirum.---De sepulturis 969

ANNO 1193.
    CI.---Bulla pro canonizatione S. Bernwardi episcopi Hildesheimensis. 970
    CII.---Archiepiscopis et episcopis per Angliam constitutis scribit exercitus in Orientem profectos propter dissensiones non expleuisse exspectationem. Principes moneri uult ut, sedata discordia, terre sancte opem ferant. 970
    CIII.---Bernoni episcopo et capitulo Hildesheimensi interdicit ne corpus S. Bernwardi iniussu abbatis fratrumque S. Michelis aut ipsi »temere minuant,« aut minui ab aliis patiantur, neue oblationes fidelium perturbari sinant. 973
    CIu.---Monasterii S. Michelis Hildesheimiensis protectionem suscipit, possessionesque ac priuilegia confirmat. 973
    Cu.---Ecclesie Ripensis possessiones quasdam confirmat, petente Omero episcopo. 973
    CuI.---Castrum Hafnense, post Absalonis archiepiscopi Lundensis mortem ecclesie Roschildensi obuenturum, a Petri episcopi Roschildensis successoribus alienari uetat. 974
    CuII.---Priuilegium abbati monachisque Fiscanensibus concessum. 974
    CuIII.---Omero episcopo Ripensi asserit »omne debitum  iuris regii quod rurenses Querset appellant, urbani uero Skot et Quersem uocant, et dimidium cuiuslibet iuris regii quod in ciuitate Rip. ascriptum est regie potestati, tribus his exceptis: Forban, Strandwerc et causis quadraginta marcarum quod Sweno Grathe rex Danorum omnibus Ecclesie colonis, tam urbicolis quam ruricolis, dimisit.« 975
    CIX.---Monasterii S. Benedicti Ringstadensis protectionem suscipit, possessionesque ac priuilegia confirmat. 975
    CX.---Ad abbatem et conuentum Fiscannensem.---Ut liceat eos a beneficio suo remouere, qui ecclesiis suis in propria persona non deseruiunt. 977
    CXI.---Monasterium S. Marie de Ferraria  tuendum suscipit, eiusque bona ac priuilegia confirmat. 978
    CXII.---Monasterii Sancte Marie Esromensis protectionem suscipit, et possessiones iuraque confirmat. 980
    CXIII.---Absaloni, archiepiscopo Lundensi, asserit castrum Hafnense, post obitum eius Roschildensi ecclesie euenturum. 983
    CXIu.---Episcopi Lucensis et prioris Camaldulensis iura de S. Iucunde ecclesia conseruari iubet. 985
    CXu.---Bulla pro monasterio Fiscannensi.---uetat ne interdicto subiiciantur ecclesie monasterio Fiscannensi subiecte. 985
    CXuI.---Substitutionem Premonstratensium in locum monachorum S. uincentii uratislauiensis confirmat. 986
    CXuII.---Bulla pro confirmatione bonorum concessorum monasterio Sancti uincentii uratislauiensis 987
    CXuIII.---Ciuium Pisanorum priuilegia, a Guidone quondam rege Hierosolymitano, et Sibylla, uxore eius, ac Ricardo Anglorum rege, et Conrado quondam Montisferrati marchione, constituta confirmat. 988
    CXIX.---Monasterii S. Benigni Diuionensis protectionem suscipit, possessionesque ac priuilegia confirmat. 989
    CXX.---Priuilegium pro ecclesia Ianuensis. 992
    CXXI.---Meinardo Liuonie gentis episcopo, de incepte predicationis profectu gratulatur. 995
    CXXII.---Ioanni decano et capitulo Rothomagensi concedit, »ut cum generale interdictum terre fuerit, liceat iis, clausis ianuis, exclusis excommunicatis et interdictis, non pulsatis campanis, supressa uoce officia celebrare.« 996
    CXXIII.---Ecclesiam B. Petri Guastallensem tuendam suscipit, eiusque bona et iura confirmat. 997
    CXXIu.---Monasterium S. Marie et S. Rumoni Tauistociense tuendum suscipit, et eius bona ac iura confirmat. 999
    CXXu.---Parthenonis Sixenensis protectionem suscipit, et possessiones ac priuilegia confirmat. 1001
    CXXuI.---Monasterium de Monte S. Petri Heisterbacense tuendum suscipit, et eius bona iuraque confirmat. 1003
    CXXuII.---Walterii archiep. Rothomag. questionibus respondet de appellationibus. 1007
    CXXuIII.---Hospitatis ante maiorem ecclesiam Senensis iura confirmat. 1010
    CXXIX.---Boleslai episcopi uacensis constitutionem, approbante Iobo archiepiscopo Strigoniensi factam, de synodo quotannis die Natiuitatis B. Marie  celebranda confirmat. 1011
    CXXX.---Ecclesiam Melphiensem, petente Guillelmo episcopo, tuendam suscipit, et eius bona iuraque confirmat. 1011
    CXXXI.---Ecclesie Balneensis possessiones et priuilegia confirmat. 1012
    CXXXII.---Diecesis Theanensis fines, episcoporum possessiones et priuilegia, petente Theodino episcopo, confirmat. 1013
    CXXXIII.---Abbati et conuentui uallumbrosano significat, Ioannem Gualbertum, congregationis uallumbrosane institutorem, petente abbate et conuentu Passinianensi in sanctorum numero relatum esse. 1018
    CXXXIu.---Ecclesie S. Ioannis Calcinaiensis protectionem suscipit et possessiones iuraque confirmat. 1019
    CXXXu.---Guillelmo archiepiscopo Rauennati concedit, ut bona quedam Argentanis iure emphyteutico tradat. 1022
    CXXXuI.---Preposito de monte S. Walburgis, G. cantori S. Gereonis et scholastico S. Marie ad Gradus Coloniensis mandat ut monasterio Duitiensi ab habitatoribus Winse uille decimam quamdam prestari iubeant. 1022
    CXXXuII.---Guillelmo Rauennati archiepiscopo. 1022
    CXXXuIII.---Sicardo Cremonensi episcopo. 1023
    CXXXIX.---Biterensi episcopo, de decimis: 1023
    CXL.---Abbati uiziliacensi de diuortiis. 1023
     CXLI.---Ad quemdam de excommunicatione. 1024
    CXLII.---Anconito episcopo.---De sententia excommunicationis. 1024
    CXLIII.---Priori et capitulo Dehum. 1025
    CXLIu-XLu.---Monasterio S. Augustini Cantuariensi concedit, ne quisquam abbatem uel monachos eiusdem monasterii aliqua sententia grauare presumat, nisi fuerit a Romani pontificis latere destinatus.  1025
    CXLuI.---Huberto, archiepiscopo Cantuariensi, apostolice sedis legato interdicit, ne ab abbate monachisque Sancti Augustini obedientiam exigat. 1025
    CXLuII.---Rogero abbati Sancti Augustini Cantuariensi de superiore epistola significat; interdicti ei ne Huberto archiepiscopo obedientiam exhibeat. 1026

ANNO 1193?
    CXLuIII.---Ad Canutum Danorum regem. 1026
    CXLIX.---Bulla in gratiam S. Iacobi Pruuinensis. 1026

ANNO 1194.
    CL.---Adalberto archiepiscopo Salzburgensi munus apostolice legationis tribuit. 1027
    CLI.---Monasterio Steingadensi asserit bona a Welfone duce collata. 1028
    CLII.---Monasterium S. Laurentii Auersanum tuendum suscipit, eiusque bona ac priuilegia confirmat. 1029
    CLIII.---Ad capitulum Mutinense. 1031
    CLIu.---Prioratum Bromholmensem ex ditione monachorum Acrensium eximit. 1031
    CLu.---Bulla pro reformatione monasterii S. Cesarii Arelatensis. 1032
    CLuI.---[Francisco] Aretino, [Bono] Senensi, et Pistoriensi episcopis mandat, ut ab abbate et monachis Passinianensibus rogati corpus S. Ioannis Gualberti »ab eo loco in quo positum sit erigentes, deuotionem fidelium ad uenerationem ipsius salubriter excitent.« 1033
    CLuII.---Ad decanum et archidiaconos Lincolniensis ecclesie.---Contra Gaufridum Eboracensem archiepiscopum. 1034
    CLuIII.---Arpino Polymniacensi et Willelmo Cupersano episcopis mandat ut in Cupersanum S. Benedicti monasterium, quondam copiosum, nunc prelatorum uitio egentissimum conueniant atque idoneum abbatem eligendum curent. 1034
    CLIX.---Micheli archiepiscopo et M. archidiacono Senonensi mandat, ut iudicent inter capitulum Carnotense et comitissimam Carnotensem. 1035
    CLX.---Adelardo episcopo ueronensi, mandat ut a duce Austrie iuramentum recipiat. 1036
    CLXI.---Ad episcopum Lincolniensem.---Iubet inquisitionem fieri de excessibus Eboracensis archiepiscopi. 1037
    CLXII.---Ecclesie Nidrosiensis protectionem suscipit. possessionesque ac priuilegia confirmat. 1039
    CLXIII.---Ecclesie S. Petri Eboracensis protectionem suscipit, possessionesque ac priuilegia confirmat. 1042
    CLXIu.---Capitulo Tarraconensi precipit ut Willelmum Raimundi, qui Berengarium archiepiscopum in urbe Gerunda crudeliter interfecerit, anathematizatum denuntient terramque eius interdicto afficiant; preterea regem et reginam Aragonum sub excommunicationis et interdicti pena hortentur ut Willelmum sociosque de toto regno proscribant, ecclesieque Tarraconensi et ablata reddant et de iniuriis satisfaciant. 1045
    CLXu.---Ecclesie Hallensis, que dicitur ad Nouum Opus, protectionem suscipit, possessionesque ac priuilegia confirmat. 1048
    CLXuI.---Parthenonis S. Marie Hinsbergensis protectionem suscipit possessionesque confirmat. 1050
    CLXuII.---1. Ioanni abbati monasterii SS. Facundi et Primitiui Sahagunensis, eiusque successoribus concedit, »ut iis liceat, dummodo presbyteri sint, in ipso monasterio et in aliis ecclesiis eiusdem solemnem et pontificalem dare benedictionem et tam clericos, quam laicos in burgo et in cauto aliisque exemptis ecclesiis commorantes, appellatione remota ligare uel soluere.« Alia priuilegia addit.---2. Ioanni abbati et conuentui monasterii SS. Facundi et Primitiui Sahagunensis concedit, »ut non liceat alicui omnino persone preter Romanum pontificem aut legatum cardinalem apostolice sedis, in monachos eorum ubilibet habitantes excommunicationis, suspensionis aut interdicti sententiam promulgare.« Alia priuilegia adiungit.---3. Iisdem asserit monasterium a Berengario de Medina conditum. 1051
    CLXuIII.---Rogerio abbati monasterii S. Seuerini Neapolitani annuli usum concedit. 1051
    CLXIX.---Monasterii Bone-Spei protectionem suscipit  bonaque ac priuilegia confirmat. 1051
    CLXX.---Monasterii S. Crucis Donauerdensis protectionem suscipit, possessionesque ac priuilegia confirmat. 1056
    CLXXI.---Episcopo Lincolniensi precipit, ne S. Noti monachos in possessione Esnebiriensis et Torneiensis ecclesiarum impediat. 1058
    CLXXII.---Monasterii Scotorum S. Iacobi Ratisponensis protectionem suscipit et possessiones iuraque confirmat. 1059
    CLXXIII.---Episcopo Foropopuliensi mandat, curet ut ecclesia S, Marie de Portu permaneat in possessione ecclesie S. Ioannis in Marmorato, a canonicis Rauennatibus donate. 1059
    CLXXIu.---Ecclesiam S. Reparate Lucensem tuendam suscipit eiusque bona ac priuilegia confirmat. 1060
    CLXXu.---Monasterium S. Prosperi Reginum sub S. Romane Ecclesie protectione recipit, eiusque bona ac iura confirmat. 1062
    CLXXuI.---Gilberto episcopo Claromontano respondet »ut interdictum in aliqua ecclesia per aliquem uel aliquos ex canonicis sine eius assensu positum, nullatenus debeat obseruare. 1064

ANNO 1195.
    CLXXuII.---Bernardo episcopo Fauentino permittit ut monasterium Gamundiense iniussu eius a priore subiectum monasterio Aceretensi, in priorum statum restituat. 1064
    CLXXuIII.---Canonicorum Maurianensium possessiones quasdam confirmat. 1065
    CLXXIX.---Compositionem inter abbatem S. Benedicti Placentinum et Martinum, abbatem S. Marie uallumbrosanum, de iure et institutione cenobii S. Iacobi Taurinensis factam confirmat. 1065
    CLXXX.---Episcopo Castellano  precipit, ut ecclesiam S. Bartholomei canonicis S. Saluatoris tribuat 1066
    CLXXXI.---Petro archiepiscopo Compostellano concedit »ut cum in lege contineatur humana quod in tributis et publicis functionibus nulla prescriptio locum obtineat, et illa uota sint quasi tributa que Deo et B. Iacobo in Hispania statuerit annis singulis exsoluenda rex Ranimirus, illa que in eis prescriptio obiiciatur, locum non habeat aut uigorem.« 1067
    CLXXXII.---Capitulo Bremensi licentiam permittit ut fratres beneficiarios qui debitos capitulo canones statuto tempore non prestiterint, beneficiis priuent. 1067
    CLXXXIII.---[Hermanno] Monasteriensi et [Gerhardo] Osnabrugensi episcopis mandat ut quosdam Ecclesie Bremensis ministeriales anathematizent, si bona eidem Ecclesie iniuste abbata non restituerint. 1067
    CLXXXIu.---Capitulo Bremensi concedit ut cautio de indemnitate ecclesie, ab Hartwigo archiepiscopo »tempore concordie« prestita, permaneat inuiolata. 1068
    CLXXXu.---Ecclesie S. Donatiani Brugensi asserit legatum in testamento Margarete, quondam Flandrie comitisse, constitutum. 1069
    CLXXXuI---Petente Siphredo tituli S. Praxedis presbytero cardinali, ecclesie S. Praxedis priuilegia concedit. 1069
    CLXXXuII.---[Adolfo] archiepiscopo, et decano cathedra is ecclesie ac preposito S. Andree Coloniensibus scribit de discordia inter Adolfum comitem Schauenburgensem et Hartwigum, archiepiscopum Hamburgensem, quorum alter, Stadio castro comitatuque Stadiensi occupatis, magno Ecclesie Hamburgensis incommodo castrum Harburgense construxerit, alter iam antea comitis, Hierosolymam profecti, fines inuasisse dicatur. Monasteriensi et Osnabrugensi episcopis datum mandatum esse, ut comitem, nisi illata archiepiscopo damna sarcisset, excommunicarent. Qui si audientes precepto non fuerint, ipsi et comitem excommunicatum et episcopos dignitatibus submotos declarent. 1070
    CLXXXuIII.---Monasterio Raitenhaselacensi capellam Ceidlarn asserit. 1072
    CLXXXIX.---Monasterii S. Zenonis Reichenhallensis patrocinium suscipit, et possessiones iuraque confirmat. 1073
    CXC.---Ad Hubertum archiep. Cantuar.---Ei legationem apostolice sedis committit. 1074
    CXCI.---Ad omnes Anglie episcopos.---De reuerentia exhibenda Huberto Cantuariensi archiepiscopo, sedis apostolice legato. 1075
    CXCII.---Anselmo episcopo Fulginatensi mandat, ut abbatem S. Siluestri Ospellensis ad prioris Camaldulensis obedientiam reuocet. 1076
    CXCIII.---Adalbertum archiepiscopum Salzburgensem,  laudibus effert »quod in morte Leopoldi, quondam ducis Austrie, ad satisfaciendum de excessibus, et ea que pro redemptione illustris regis Anglie male accepisset, cum integritate reddenda, filium eius iurare cum maioribus terre cegerit.« 1076
    CXCIu.---Ecclesie S. Marie in Uznam protectionem suscipit possessionesque ac priuilegia confirmat. 1077
    CXCu.---Ad canonicos Urgellenses.---De facienda electione episcopi. 1077
    CXCuI.---Archipresbytero et primicerio Lucensi de libera sepultura monasterio S. Petri Puteolensi concessa significat. 1078
    CXCuII.---P. abbati S. Petri et magistro Rudolpho, decano Salzburgensi, mandat, ut Rapotonem de Steine et Eberhardum comitem de Dornbach, qui sub duce Austrie militantes monasterium Baumburgense incendio ac rapina uexauerint, ad sarciendum damnum cogant. 1078
    CXCuIII.---Monasterio Baumburgensi asserit predium Anegatterperg ab Elisabetha de Ortenberg et Rapatone ac Heinrico, filiis eius, donatum. 1079
    CXCIX.---Monasterio S. Petri Puteolensi liberam sepulturam concedit ut eorum deuotioni et extreme uoluntati, qui se illic sepeliri deliberauerint, nisi forte excommunicati uel interdicti sint, nullus obsistat. 1079
    CC.---Monasterii Scotorum Wirzeburgensis protectionem suscipit, possessionesque ac iura confirmat. 1080
    CCI.---Ad Galterium Augustodun. et Garnerium Trecensem episcopos.---De dirimendo matrimonio Galcheri de Salinis et M. domine de Borbonio. 1080
    CCII.---Monasterii S. Alexandri Parmensis protectionem suscipit bonaque confirmat. 1081
    CCIII.---Abbati monasterii S. Dionysii concedit ut, monachos et conuersos suos, appellatione eorum non obstante, corrigat. 1083
    CCIu.---Monasterio S. Alexandri Parmensi ecclesiam S. Cecilie asserit. 1084
    CCu.---Priuilegium pro ecclesia S. Genesii. 1085
    CCuI.---Ad prepositum et canonicos S. Georgii de Ganaceto in diecesi Mutinensi.---Omnia illorum bona ac priuilegia confirmat. 1087
    CCuII.---Heinrici Romanorum regis intentionem laudat de pace procuranda, de Hierosolymitane terre subsidio mittendo et in melius promouendo communi boni populi Christiani. Legatos suos commendat. 1089
    CCuIII.---Priuilegium pro monasterio Lucensi . 1091
    CCIX.---Compositionem inter Heinricum prepositum Hadmerslebensem »et nobilem uirum Gardulphum super situ ecclesie S. Stephani per interuentum C[onradi] Moguntini archiepiscopi, Sabinensis episcopi, factam,« confirmat. 1091
    CCX.---Monasterii Ranshouensis tutelam suscipit, bonaque et iura confirmat. 1091
    CCXI.---Parthenonem uilichensem tuendum suscipit, et eius possessiones ac iura confirmat. 1093
    CCXII.---[Micheli] archiepiscopo Senonensi scribit dolere se quod [Philippus] rex, inconsulta sede Romana, cum I[ngeburga], Kanuti Danorum regis sorore diuortium fecerit, et Cent. subdiaconum, notarium suum, litterasque suas parum uerecunde susceperit. Sententiam illam diuortii cassat. Mandat ut si »rex, ea uiuente, aliam superducere uoluerit, id eidem inhibere firmiter procuret.« 1095
    CCXIII.---Willelmo archiepiscopo Remensi, S. Sabine cardinali, apostolice sedis legato, et eius suffraganeis eadem mandat que superiore ad archiep. Senon. epistola. 1098
    CCXIu.---Philippo Francorum regi »sententiam illam diuortii  a sese irritatam et cassatam« nuntiat. Hortatur ut »uxorem recipiat et maritali affectione pertractet.« 1098
    CCXu.---Confirmatio sententiarum excommunicationis et interdicti latarum auctoritate Walteri archiepiscopi contra ciues Rothomagenses. 1098
    CCXuI.---Cenobiarchis S. Chrysogoni facultatem a decessoribus suis obtentam utendi pontificalibus insignibus concedit et confirmat. 1100
    CCXuII.---Capituli Carnotensis priuilegia infringi uetat. 1101
    CCXuIII.---Canonicis S. Quintini precipit ne ledant priuilegium canonicis S. Pecinne a sese concessum. 1101
    CCXIX.---Micheli archiepiscopo et archidiacono Senonensi mandat ne quedam capituli Carnotensis priuilegia infringi patiantur. 1102
    CCXX.---Statuit ut nullus canonicus trahatur ad iudicium seculare, nisi ratione feodi. 1103
    CCXXI.---Sententiam latam inter Taonem abbatem  de Fontana Taonis et plebanum Massarium confirmat 1103
    CCXXII.---Ecclesie S. Marie et S. Theobaldi Metensi indulgentiarum priuilegia concedit. 1106
    CCXXIII.---Ecclesie Sipontine archidiacono archipresbytero et primicerio mitre, podii et annuli usum concedit. 1107
    CCXXIu.---Hu[berto] archiep. Cantuar., ap. sedis legato, et eius suffraganeis mandat ut homines ad subsidium terre Hierosolymitane ferendum adhortentur. Richardum regem admoneri uult ut »milites et peditos bene instructos« eo transmittat. 1107
    CCXXu.---Ecclesie Pennensi duo castella asserit, petente Oddone episcopo. 1110
    CCXXuI.---Archiepiscopis, episcopis, et aliis Ecclesiarum prelatis per totam Alemanniam et Teutoniam constitutis mandat inducant populum »ut in personis et rebus secundum iustam dispositionem P[etri] Sancte Cecilie et I[oannis] tit. Sancti Stephani in Celio monte presbyterorum cardinalium ipsi Hierosolymitane regioni succurrant.« 1110
    CCXXuII.---Litteris ad capitulum Beati Martini Turonensis prohibet ne pensio uel modiatio rerum Ecclesie ultra decem libros sine cautione concedatur; tum statuit ut canonici ab officiis absentes priuentur sex denariis, quos de communi percipiebant singulis diebus. 1110
    CCXXuIII.---Ecclesie Ausciensis protectionem suscipit, bonaque et iura confirmat. 1111
    CCXXIX.---Ad Baiocensem, Abrincensem, Sagiensem, et Constantiensem episcopos.---De seditione in canonicos a ciuibus Rothomagensibus mota, et de satisfactione ipsis facienda. 1116
    CCXXX.---Ad ciues Rothomagenses.---Eiusdem argumenti. 1117
    CCXXX bis.---Ecclesie S. Marie de Nouo Castro protectionem suscipit, donationes, bona, ac possessiones eius confirmat. 1119
    CCXXXI.---Priuilegium pro monasterio Beccensi. 1120
    CCXXXII.---Monasterii S. Marie Germerodensis protectionem suscipit possessionesque ac priuilegia confirmat. 1123
    CCXXXIII.---Ad Simonem decanum Eboracensem.---De administratione eiusdem diecesis. 1125
    CCXXXIu.---Ad clericos Eboracenses.---Eiusdem argumenti. 1125
    CCXXXu.---Ad Lincolniensem episcopum.---Eiusdem argumenti. 1127
    CCXXXuI.---Sententiam a Michele archiepiscopo et M. archidiacono Senonensi latam inter capitulum Carnotense et Adeliciam comitissam Blesensem confirmat. 1131
    CCXXXuII.---Monasterii S. Marie Dauleiensis protectionem suscipit, bonaque ac priuilegia confirmat. 1133

ANNO 1196.
    CCXXXuIII.---Ad Hubertum Cantuariensem archiepiscopum.---De negotiis terre sancte. 1135
    CCXXXIX.---Ad Walterum Rothomagensem archiepiscopum---Ut eos cerceat qui Ecclesie censuras contemnebant. 1136
    CCXL.---Alberto episcopo uercellensi, et abbati Locediensi mandat, sub anathematis pena interdicant monachis S. Iusti ne contra canonicorum Ulciensium priuilegium burgensibus Secusiensibus sacramenta ecclesiastica tribuant. 1136
    CXLI.---Gerardo, episcopo Bononiensi, concedit, si sacerdotes ecclesiarum tum ciuitatis tum diecesis Bononiensis decesserint, ut muneris eorum aliis mandandi habeat potestatem. 1136
    CCXLII.---Monasterii S. Marie Baumgartensis protectionem suscipit, bonaque ac priuilegia confirmat. 1137
    CCXLIII.---Abbati Longi Pontis concedit »ne quis in grangiis ad monasterium pertinentibus procurationes postulet aut homagium a seruitoribus expetat.« 1141
    CCXLIu.---Aegidio episcopo Mutinensi asserit ius canonicorum in episcopatus sui ecclesiis instituendorum. 1142
    CCXLu.---Priuilegium pro ecclesia S. Sepulcri Hierosolymitana. 1142
    CCXLuI.---Permutationem »possessionis Bocharn« a preposito et capitulo ecclesie Augiensis factam cum C[onrado] episcopo et canonicis Ratisponensibus, confirmat. 1147
    CCXLuI bis.---Ad clerum, magnates et plebem Cypriensem.---Significat se, petente Amalrico rege, Laodicensem archidiaconum, et Alanum Cypri cancellarium delegasse ut in hoc insula, hucusque schismatica, quidquid ad dotes  Ecclesie conferendas spectaret, non obstante appellationis obstaculo, ordinarent. 1147
    CCXLuII.---Ecclesiam S. Albani Basileensem tuendam suscipit, et eius bona iuraque confirmat. 1148
    CCXLuIII.---Monasterii S. Petri Aldenburgensis protectionem suscipit, bonaque ac priuilegia confirmat. 1150
    CCXLIX.---Parthenonis S. Marie Kluaynardensis protectionem suscipit, bonaque ac priuilegia confirmat. 1152
    CCL.---Ad magistrum et fratres militie Templi.---De decimis. 1154
    CCLI.---Comitem Tolosanum hortatur, ut damna monasterio S. Aegidii illata resarciat; alioquin eum ostendit a Bituricensi, Narbonensi, Arelatensi et Aquensi archiepiscopis excommunicatum iri. 1155
    CCLII.---Priuilegium pro monasterio S. Laurentii Wedinghusensi. 1156
    CCLIII.---Ad capitulum Nidrosiense.---Prohibet ne quis laicus in diecesi Nidrosiensi iurisdictionem ecclesiasticam exerceat. 1159
    CCLIu.---Monasterii S. Mauritii Agaunensis possessiones et priuilegia confirmat. 1159
    CCLu.---Willelmo abbati S. Mauritii Agaunensis usum mitre et annuli tribuit. 1159
    CCLuI.---Berardo, electo archiepiscopo Messanensi, decimam integram fluminis Dionysii asserit. 1160
    CCLuII.---Decernit ut Berardo archiepiscopo Messanensi, parochiam lustranti, a Grecis et Latinis abbatibus necessaria procurentur. 1160
    CCLuIII.---Ad Willelmum Magalonensem episcopum. 1160
    CCLIX.---Ad Willelmum episcopum et capitulum Ecclesie Magalonensis. 1161
    CCLX.---Priori et monachis S. Pancratii de Leues interdicit ne pensiones quasdam soluant, neue ecclesias antequam uacent alicui promittant. 1162
    CCLXI.---Pontem Litie cum capella capitulo Parmensi confirmat. 1162
    CCLXII.---Bulla pro parthenone Crisenonis. 1163
    CCLXIII.---Huberto, archiepiscopo Cantuariensi mandat, copiam faciat monachis Torneiensibus ut in locum deiecti abbatis successorem substituant. 1165
    CCLXIu.---Ecclesiam Sancte Marie de Portu Rauennatem tuendam suscipit, et eius bona ac iura confirmat. 1165
    CCLXu.---Ecclesie Parisiensis possessiones ac priuilegia confirmat. 1168
    CCLXuI.---Capituli Matisconensis consuetudines confirmat. 1169
    CCLXuII.---Decernit, ad quos spectare debeat in clero Mutinensi onus expensarum in aduentu aut transitu legatorum sancte sedis, et metropolitani. 1170
    CCLXuIII.---S[icardo], episcopo Cremonensi mandat ne ecclesiam S. Crucis Cremonensem a patronis et uicinis eiusdem administrationi in monasterii Nonantulani iniuriam patiatur. 1171
    CCLXIX.---Confirmatio compositionis inter archiepiscopum et clericos Spalatenses. 1171
    CCLXX.---Ad Scardonensem et Tininensem episcopos. 1173
    CCLXXI.---Monasterii S. Trinitatis Fiscanensis, Romano tantum pontifici subiecti, priuilegia possessionesque auget. 1173
    CCLXXII.---Monasterii S. Marie uandagitiensis possessiones et priuilegia confirmat. 1176
    CCLXXIII.---Alberto episcopo uercellensi et Petro abbati Locediensi mandat ut pacem inter Bonifacium archiepiscopum et canonicos Ianuenses componant. 1178
    CCLXXIu.---Hugoni, abbati Cluniacensi, permittit »ut in abbatiis ad monasterium Cluniacense pertinentibus, que secundum Deum et beati Benedicti Regulam et statuta ordinis uideri corrigenda corrigat.« 1179
    CCLXXu.---[Micheli], archiepiscopo Senonensi, et abbati Sancte Columbe mandat, cogant comitem Niuernensem ut domum de Colenges prioratui de Charitate restituat. 1180
    CCLXXuI.---Canonicis ecclesie S. Saluatoris uenete asserit ecclesiam S. Bartholomei a Marco episcopo tributam. 1181
    CCLXXuII.---Archiepiscopis, episcopis, abbatibus, decanis, aliisque ecclesiarum prelatis mandat, ut direptores et uexatores fratrum Cluniacensium laicos excommunicent, clericos a muneribus submoueant. 1181
    CCLXXuIII.---Magistro Leoni, procuratori Constantinopolitano, mandat, ut episcopo Castellano  decimas de bonis Ioannis Canalo Lupi exhiberi ab heredibus cogat. 1182
     CCLXXIX.---Ioachimi abbatis de Flore »constitutiones de uita monachorum et monasteriorum cenobio eius subiectorum et de rebus ab ipsis fratribus possessis et eorum numero« confirmat. 1183
    CCLXXX.---Aegidio episcopo Mutinensi permittit ut clericorum quorumdam inobedientiam uindicet. 1183
    CCLXXXI.---Archiepiscopo Rauennati et eius suffraganeis mandat, sub excommunicationis pena ciues Mutinenses commoneant, monasterio Nonantulano que abstulerint reddant. 1184
    CCLXXXII.---Episcopo Attrebatensi et abbati S. uictoris ac priori S. Martini de Campis Parisiensis mandat, ut Ecclesiam Calensem Ecclesie Parisiensi subiiciant. 1184
    CCLXXXIII.---Litteris ad Oddonem episcopum Pennensem »sententiam depositionis in clericos de Arsita latam« confirmat. 1186
    CCLXXXIu.---Bulla pro monialibus S. Iuliani Antissiodorensis. 1187
    CCLXXXu.---Abbatibus S. Petri Salzburgensi et Ebersbergensi, ac preposito S. Andree Frisingensi mandat ut fratres Garzenses contra C. comitem Medelingensem tueantur. 1188
    CCLXXXuI.---Abbati Hemmerodensi et scholastico maioris ecclesie Treuirensis mandat ut iudicent inter fratres S. Petri Moguntini et eorum prepositum Sifridum de Eppenstein 1188
    CCLXXXuII.---Priuilegium pro monasterio S. Dionysii. 1188
    CCLXXXuII bis.---Ecclesie Nicosiensis possessiones et priuilegia confirmat. 1189

ANNO 1191-1197.
    CCXXXuIII.---Ad decanum et capitulum Rothomagense.---Super annalibus prebendarum. 1192

ANNO 1196-1197.
    CCLXXXIX.---Abbati et conuentui S. Ioannis in uineis prescribit ne in ipsorum ecclesia fratres recipiantur ultra nonaginta, uel aliquis qui decimum quintum annum non attigerit. 1193
    CCXC.---Sententiam ab Oberto archiepiscopo Mediolanensi latam inter Matth. magistrum et conuersos hospitalis S. Simpliciani confirmat. 1193

ANNO 1197.
    CCXC bis.---Alano electo Nicosiensi archiepiscopo, petente eiusdem Ecclesie capitulo, pallium mittit. 1194
    CCXCI.---Monasterii Sorensis libertates immunitatesque confirmat. 1195
    CCXCII.---Monasterii Capellensis tutelam suscipit, bonaque et iura confirmat. 1196
    CCXCIII.---Ecclesie Sancti Exuperii Corboliensis protectionem suscipit possessionesque corroborat, confirmata insuper compositione inter abbatem et Mauricium Parisiensem episcopum »de procuratione episcopis in Ecclesia Paris. exsoluenda.« 1199
    CCXCIu.---Geraldo episcopo Carducensi concedit ut percipiat in ecclesia S. Amatoris sumptus necessarios pro itinere ad sedem apostolicam et pro aliis ad ecclesiam suam spectantibus. 1201
    CCXCu-uI.---Ottoni, episcopo Bobiensi, mandat, hortetur Lanfrancum, episcopum Papiensem, ne canonicos Placentinos priuet decimis de territorio Portus Albare. 1202
    CCXCuII.---Capitulo Onoldsbacensi archidiaconatum Rangoue confirmat. 1202
    CCXCuIII.---Sororibus S. Marie Suessionensibus concedit, ut, non obstante iuramento quondam facto, de assensu abbatissarum siue prelatarum, iis liceat quaslibet idoneas recipere moniales. 1203
    CCXCuIII bis.---Ecclesie S. Marie et S. Ioannis euangeliste Coppenbergensis protectionem suscipit, bona possessionesque confirmat. 1204
    CCXCIX.---Ad capitulum Lingonense.---De residentia canonicorum. 1206
    CCC.---Preposito Brandenburgensi usum mitre, annuli, chirotecarum, sandaliorum concedit, petente Sifrido comite et castellano Brandenburgensi. 1206
    CCCI.---Ecclesie de Altauilla donationem capitulo S. Petri Moguntini confirmat. 1207
    CCCII.---Monachis S. Blasii in Nigra Silua permittit ut quibusdam diebus festis cantent: Gloria in excelsis Deo, et Sequentiam. 1207
    CCCIII.---Monasterii Wadegozingensis iura et possessiones confirmat. 1208
    CCCIu.---Uniuersis fidelibus in regno Dacie constitutis, qui ad ecclesiam Arusiensem saxeo muro construendam  pecuniam dederint, de iniunctis pro suis excessibus penitentiis XL dies indulget. 1210
    CCCu.---Canonicis Arusiensibus asserit prebendas sex, a Petro episcopo collatas. 1211
    CCCuI.---Uniuersis fidelibus per Burdigalensem prouinciam constitutis Geraldum, monasterii Silue Maioris fundatorem, in sanctos relatum nuntiat. 1211
    CCCuII.---Gerardo episcopo Bononiensi permittit ut excommunicet eos, qui bona Ecclesie occupauerint. 1212
    CCCuIII.---Cenobii Silue Maioris predia et priuilegia recenset et confirmat. 1213
    CCCIX.---Canonicam Sancte Marie Pisaurensem tuendam suscipit et eius bona confirmat. 1217
    CCCX.---Conuentiones factas inter abbatissam S. Alexandri et Hugonem Parmensis ecclesie canonicum et plebis S. Pancratii archipresbyterum confirmat. 1219
    CCCXI.---Monasterio S. Dionysii asserit patronatum ecclesie B. Marie de Medonta, a Philippo Francorum rege concessum. 1220
    CCCXII.---Sententiam a Burchardo, abbate Ebersbergensi, et Conrado preposito S. Andree Frisingensi, latam inter Garzenses et prepositum Ouensem, confirmat. 1221
    CCCXIII.---Abbati monachisque Fiscanensibus interdicit ne archidiacono Caleti annuam procurationem tribuant. 1223
    CCCXIu.---Monachos Nonantulanos monet, ne prauum morem in assignatione possessionum monasterii retineant. 1223
    CCCXu.---Hugoni abbati fratribusque S. Dionysii concedit, ne quis in eos excommunicationis sententiam audeat promulgare. 1224
    CCCXuI.---Ad archiepiscopum Rothomagensem.---Quid sit animaduertendum in predatores, inuasores, aut combustores ecclesiarum. 1225
    CCCXuII.---Monasterium Amelungesbornense tuendum suscipit, ac bona, iura atque priuilegia confirmat. 1226
    CCCXuIII.---Monasterio Steingadensi ecclesiam Widergeltingensem asserit. 1229
    CCCXIX.---Priuilegium pro monasterio Teplensi. 1229
    CCCXX.---Ecclesie S. Marie de Arzilla Fanensis protectionem suscipit, bonaque et priuilegia confirmat. 1230
    CCCXXI.---Canonicis S. Marie Runcensis decimas noualium Runcensium et Stamphensium asserit. 1232
    CCCXXII.---Donationes, institutiones et dotationes factas a Guidone domino Salionis, pro institutione canonicorum in ecclesia B. Marie Salionis, confirmat. 1232
    CCCXXIII.---Fratribus Maioris Monasterii de reparanda capella quadam scribit. 1233
    CCCXXIu.---[Rainaldo] Matisconensi et [Roberto] Cabilonensi episcopis et decano Ledonensi mandat, compellant Rainaldum, dominum Castri Rainaldi , et Gilonem de Belfort , ut prioratui de Louinco, ad monasterium Trenorciense pertinenti, ablata bona restituant. 1233
    CCCXXu.---Episcopum Laudensem inter episcopum Papiensem et canonicos Placentinos iudicem constituit. 1234
    CCCXXuI.---Leontio manasterii S. Saluatoris Messanensis eiusque monachis asserit decimas a Guillelmo archiepiscopo Rhegiensi donatas. 1234
    CCCXXuII.---Ad archiepiscopum Cantuariensem.---Pro monachis in Conuentrensi ecclesia restituendis. 1234
    CCCXXuIII.---Monasterii Cisoniensis protectionem suscipit et disciplinam possessionesque confirmat. 1236

ANNO 1191-1198.
    CCCXXIX.---Ecclesie S. Thome de Paraclito Ebleholtensis protectionem suscipit, possessionesque ac iura confirmat. 1238
    CCCXXX.---Monasterii Loci Dei protectionem suscipit, possessionesque confirmat. 1240
    CCCXXXI.---Domum leprosorum de ualle Bugnensi tuendam suscipit, iisque »partem foreste de Cantastra immunem ab omni exactione« asserit. 1240

SPURIA.
    I.---Priuilegium pro monasterio Morbacensi. 1241
    II.---Priuilegium pro monasterio S. Modesti Beneuentano. 1243
    III.---Philippo, episcopo Bellouacensi respondet, merito eum in malis uersari, quod »presulem pacificum exuens militem bellicosum induerit,« eoque adiutore  »rex Gallie, qui regi Anglorum sacramento corporaliter prestito tenebatur astrictus super indemnitate oppidorum quam terrarum obseruanda, contra fidem et sacramentum impudenter ueniens oppida regis uiolenter occupauerit, terram hostili manu crudeliter uastauerit.«---»Ab ergastulo tandem redientem regi Francorum regem Anglie uiriliter occurrisse; pro quo contra superbiam humilitatem, contra iniuriam ius et equitatem, contra arrogantiam et intemperantiam modum et modestiam dimicasse.« Addit, »se regi Anglorum pro eo litteras direxisse supplicatorias.« 1246
    Iu.---Altare S. Marie ecclesie S. Stephani Bononiensis qui uisitauerint et manus pro ipsius ecclesie statu et conseruatione porrexerint adiutrices, iis peccata condonat. 1247

CeLESTINI III DECRETA.
    I.---Episcopo Ambulen. respondet, Templariis, Hospitalariis et aliis, oratoria habentibus in domibus suis, non licere campanas eisdem ponere publiceque pulsare 1247
    II.---Episcopo Abien. precipit, ut I. presbytero ablata restituat. 1248
    III.---Rodulpho, episcopo Andegauensi, concedit ut eos qui propter impedimentum etatis presbyterii honorem adipisci non possunt, si id solum obstare cognouerit, ad illud tempus toleret, quo eos ad suscipiendum onus sacerdotii idoneos comprobauerit. 1249
    Iu.---Patriarcham Aquileiensem hortatur, uideat, ne prepositi, et alii, quibus secundum morem terre noscatur attributa potestas in loco decedentium personis aliquibus assignandi prebendas, proprios filios, quos in sacris constituti ordinibus genuerint, substituant decedentibus. 1249
    u.---Uniuersis iudicibus Beneuentanis interdicit, ne quis eorum aduocatus esse presumat nisi in propria causa, uel fortasse si alicui ecclesie, uel pro alicuius munificentie debito ad impendendum patrocinium fuerit obligatus. 1249
    uI.---Capitulo Bisiuco respondet, si laicus ad iussionem abbatis, in cuius seruitio commoratur, in clericum uel monachum uel conuersum manus temerarias presumpsit mittere, et abbatem et laicum, donec ad sedem apostolicam ueniant, pro excommunicato habendum esse. 1249
    uII.---Episcopo Brugna [Brugnatensi] respondet, 1o eum, qui asserat in cautionem late sententie incidisse, non nisi per sedem apostolicam absolutionis posse beneficium promereri; 2o presbyteros bigamos et uiduarum maritos, nec uiuentibus uxoribus, nec defunctis, ad diuinarum debere celebrationem admitti. 1249
    uIII.---[Archi]episcopo Brundisino respondet de iis, qui sacramentum inuiti pro uita et rebus seruandis fecerint. 1249
    IX.---Episcopo Cesaraugustano respondet, quando, prebenda uacante, complures ex his, qui numerati sint ibi, in uocem appellationis erumpant, si appellationem intra quadraginta dies prosecuti non fuerint, procedendum esse ad canonicam electionem. 1249
    X.---Archiepiscopo Cantuariensi respondet, deferendum non esse appellationi illius, quem aduersarius de spoliatione post appellationem legitime interpositam sibi facta paratus sit in continenti conuincere. 1249
    XI.---Archiepiscopo Cantuariensi respondet, si in causa matrimoniali criminaliter questio agitetur, non per interpositam personam, sed per ipsam principalem causam matrimonii terminari oportere. 1249
    XII.---Cuidam per W. decanum Cathalauen. consulenti respondet, mulierem, que credens mortuum maritum, habitum religionis assumpserit et, eo reuerso, de monasterio educta fuerit, post obitum uiri ad obseruantiam regule inuitam non esse compellendam. 1249
    XIII---Episcopo Cenomanensi electum abbatem de Pelicea a sese confirmatum nuntiat. 1249
    XIu.---Quibusdam mandat, cogant archiepiscopum, ut ablata monasterio Dolensi restituat. 1250
    Xu.---Quibusdam mandat, cogant militem quemdam, ut B. de Leun. archidiacono de molendini obuentionibus decimas exsoluat. 1250
    XuI.---Quibusdam mandat, ut B. archidiacono Dolensi feni decimas persolui de terris quibusdam iubeat. 1250
    XuII.---Archiepiscopo Eboracensi de matrimonio quodam respondet. 1250
    XuIII.---Episcopo Exoniensi mandat, ut locationes prediorum ecclesiasticorum a canonicis factas rescindat. 1250
    XIX.---Abbati S. Facundi concedit, ut quandocunque fuerit requisitus priuilegium suum seu quamcunque indulgentiam  exhibere, instrumentum ab ipso iudice, audiente parte contraria, tantummodo recitetur; ita quod priuilegium ad transcribendum nullo modo tradatur. 1250
    XX.---Episcopo uamensi respondet, monomachias nec super ecclesiarum presentationibus, nec in aliis casibus tolerandas esse. 1250
    XXI.---Episcopo Fauentino concedit, ut monasterium Granden., quod iniussu eius prior monasterio Cerat. subiecerit, in pristinum restituat. 1250
    XXII.---Oblatis uniuersis monasterii S. Petri de Fertum precipit, ut abbati obediant. 1250
    XXIII.---Archiepiscopo Hydruntino scribit de Io., qui a Greco episcopo non in quatuor temporibus ordinatus sacerdos sit; »nolumus, inquit, de cetero commistiones et consuetudines rituum in ordinibus obseruari.« 1250
    XXIu.---Episcopo Lincolniensi et abbatibus de Thanie et de Labrire mandat, cogant G. Bochis, ut presbytero cuidam ecclesiam restituat. 1250
    XXu.---Episcopo Lincolniensi et abbati T. mandat, ut Luciam uiduam filiam G. et A. legitimam nuntient. 1250
    XXuI.---Episcopo Lincolniensi et priori de Fractoponte et archidiacono de Marin. mandat, cogant G[alfridum], archiepiscopum Eboracensem, ut pecuniam a R. preposito acceptam restituat. 1250
    XXuII.---Capitulo Lucensi respondet, clericos Barenses, qui, per uigilem episcopum suspensi, beneficia ecclesiastica adepti sint, beneficiis esse priuandos. 1250
    XXuIII.---Capitulo Magdeburgensi respondet, cum N. archidiaconus Cenomanensis, licet sit Ecclesie eorum decanus, tamen quod in partibus Gallicanis sibi potius habitationem elegerit, iam per annorum decem spatium eorum ecclesia illius presentiam habere nequiuerit, ut, nisi uocatus redierit, nouum decanum eligant. 1250
    XXIX.---Quibusdam respondet, filium C. militis, quem pater discretionis annos nullatenus agentem, habitum fecerit suscipere monachalem , si habitum retinere noluerit, ad hoc non esse compellendum. 1250
    XXX.---Archiepiscopo uidrosiensi [Nidrosiensi] precipit, ut a communione eius, qui per sacrilegam manuum extensionem in edictum excommunicationis incidit, licet denuntiatus non sit, abstineat. 1251
    XXXI.---[Canonicis Pictauiensibus] precipit ut Hug. Lem. subdiaconum, a Iordano tit. S. Pudentiane presb. cardinali canonicum ecclesie eorum institutum, in fratrem et canonicum integre admittant et eidem in choro stallum et in capitulo locum assignent. 1251
    XXXII.---Priori et canonicis S. Ranerii scribit, ne dubitent iuramentum de certo canonicorum numero prestitum auctoritate apostolice sedis migrare. 1251
    XXXIII.---Quibusdam mandat, ut I. de Malafrena et I. filium Caualca eorumque socios, qui ecclesiam de Miliaton, et alias episcopatus Regini ecclesias uiolenter fregerint, excommunicent. 1251
    XXXIu.---[Walterio] archiepiscopo Rothomagensi respondet, eos esse pro absolutis habendos, qui pro iniectione manuum in clericos uel alias religiosas personas excommunicationem incurrerint, et a legatis cardinalibus, qui a latere Romani pontificis destinantur, sint pro tempore absoluti, cum id legati mandatum sibi super his non ostendant expressum. 1251
    XXXu.---[Walterio] archiepiscopo Rothomagensi scribit de collegiorum iure presentandi prelatos. 1251
    XXXuI.---[Walterio archiepiscopo Rothomagensi?] scribit de Iacobo sacerdote pro excommunicato non habendo. 1251
    XXXuII.---Decano Rothomagensi uariis de rebus consulenti respondet. 1252
    XXXuIII.---Suffraganeis et decano Rothomagensi scribit hec »Per falsarios, qui nuper sunt in Urbe reperti, quedam sunt littere destinate, quas timemus tanquam ueras ab aliquibus admitti; ideoque mandamus, si quos tales ualueritis reperire, quas cognoscere poteritis ex comparatione bulle et qualitate styli, faciatis capi et tandiu sub arcta custodia detineri, donec id nobis fuerit intimatum. 1252
    XXXIX.---Quibusdam mandat ut, cum Iudei parochiam S. Laudi pro parte magna occupauerint, nisi Iudei, qui in ciuitate Rothomagensi morentur, decimas et omnes prouentus alios, quos de parochianis fidelibus, si ibi habitarent, consequerentur, S. Laudi ecclesie et aliis, quarum parochias detineant occupatas, annis singulis recompensare curauerint: omnes Christi charactere insignitos, qui Iudeis obsequium exhibere, aut mutuo aliquid ab eis accipere, aut restituere iam acceptum, uenditiones aut locationes cum eis contrahere, seu quemlibet  alium contractum inire, uel eis aue dicere, seu habere colloquium tentauerint, anathematis uinculo astringant. 1252
    XL.---Episcopo Senogalliensi concedit, ut, cum ab eius subditis ad sedem apostolicam fuerit appellatum, cogat appellantem, ut infra 20 dies post appellationem interpositam iter arripiat ad sedem apostolicam ueniendi. 1252
    XLI.---Episcopo Teratino respondet, dirimendum non esse matrimonium C., qui postquam iurasset, quod filiam u. duceret in uxorem, uoluntate mutata aliam duxerit. 1252
    XLII.---Abbati et conuentui uercellensi concedit, ut si archiepiscopi, archidiaconi, archipresbyteri et decant numerum euectionis et personarum, in concilio Lateranensi constitutum, cum eorum ecclesias uisitant, excedere forte presumpserint, et pro illis procurationem exegerint, denegent. 1252
    XLIII.---Fidelibus in uianensi [uiennensi?] prouincia constitutis precipit, ut antequam deducant de cunctis bonis collectis expensas, saluis priuilegiis Ecclesie Romane, decimas ecclesiis cum integritate debita persoluant. 1253
    XLIu.---Hanc [ecclesiarum quarumdam] consuetudinem rescindit: ut cum alicuius prelati debeat electio confirmari, conuentus duas personas nominet, auribus latenter patriarche uel principis exprimendas, ut sic illarum uel alterius eligende, uel totius electionis penitus irritande habeant facultatem. 1253
    XLu.---Archiepiscopo cuidam respondet, non uideri esse conueniens, ut pallium suum alii commodet, cum pallium personam non transeat. 1253
    XLuI.---Archiepiscopo cuidam de presentationibus respondet. 1253
    XLuII.---Episcopo cuidam respondet de iis, qui per iudices remotiores excommunicatione absoluti in illicita consanguinitatis copula remanent. 1253
    XLuIII.---Episcopo cuidam rescribit, ne occasione iuramenti, de rebus ecclesie non alienandis prestiti, pretermittat, quin populo indigenti super basilicarum instructione studeat salubriter prouidere. 1253
    XLIX.---Episcopo cuidam respondet de G. matrimonio. 1253
    L.---Episcopo cuidam respondet, Henricum presbyterum, licet non ipse, sed aliquis pro eo in duello pugnauerit, non debere in sacris ordinibus ministrare. 1254
    LI.---Episcopo cuidam mandat, ut u. diaconum frui beneficio quodam patiatur. 1254
    LII.---Episcopum cuidam respondet de B. clerico, qui cum puellam quamdam desponsasset, canonicus sit promotus. 1254
    LIII.---Episcopo cuidam concedit, ut nothus militis cuiusdam filius ad sacros ordines promoueatur. 1254
    LIu.---Episcopo cuidam mandat, ut W. subdiaconum tandiu tanquam excommunicatum faciat ab omnibus euitari, donec mulierem a consortio suo dimittat. 1254
    Lu.---Magistro Columbo de causis delegatis respondet. 1254
    LuI.---Cuidam respondet, de qua impotentia illud intelligatur, quod in litteris sepe consueuerit apponi: uidelicet ut si duo, uel tres, uel etiam plures, quibus littere dirigantur, ipsis exsequendis interesse simul nequiuerint, unus aut plures eorum nichilominus exsequantur. 1254
    LuII.---Cuidam respondet, si contra R. coram Dulmens. episcopo et eius coniudicibus nichil probauisset, standum tamen sententie fuisse, nisi R. eam ostenderet irritandam. 1254
    LuIII.---Cuidam mandat, ut D. presbytero ecclesiam quamdam restitui iubeat. 1254
    LIX.---Cuidam respondet de indulgentia fel. mem. Adriani pape, tunc Albanensis episcopi in Noruagiam legati, qua permissum est omnibus illius terre hominibus in sexto gradu coniungi. 1254
    LX.---Ad questiones cuiusdam respondet de cognatione spirituali. 1255
    LXI.---Cuidam scribit uirum mercatorem, qui ad religionis habitum transierit, nec habitum posse abiicere, nec aliquam sibi matrimonio copulare. 1259
    LXII.---Quibusdam mandat ut si quas causas seculares clerici Parisius commorantes habuerint, iure canonico decidant, nec permittant iuri scripto consuetudinem preualere. 1259
    LXIII.---Cuidam respondet, ne B. mulierem ab A. relictam, Petri militis uexari de domo quadam patiatur. 1259
    LXIu.---Cuidam respondet, de clericis siue in furto, siue in homicidio uel periurio deprehensis. 1259
     LXu.---Cuidam respondet de quadam cellula que eximi uoluerit a subiectione que matrici ecclesie debebatur. 1259
    LXuI.---Cuidam de iudicibus deputatis respondet. 1260
    LXuII.---Cuidam de appellationibus respondet. 1260
    LXuIII.---Cuidam de testimoniis respondet. 1260
    LXIX.---Cuidam de testibus publicis respondet. 1260
    LXX.---Quibusdam respondet de P. acolyto qui cum quibusdam hominibus ad resistendum predonibus arma sumpserit. 1261

EPISTOLAE uARIORUM AD CeLESTINUM III.
    I.---Guarini abbatis S. uictoris ad Celestinum.---Gratulatur ei de eius promotione, commendatque illi S. uictoris ecclesiam. 1261
    II.---Aleonore regine Anglorum ad Celestinum.---Pontificis opem implorat pro liberatione Richardi regis  Anglorum, filii sui. 1262
    III.---Eiusdem epistola altera.---Similis argumenti. 1265
    Iu.---Eiusdem epistola tertia.---Similis argumenti. 1268
    u.---Chartula refutationis Petri Latronis, atque Nepotis domno Celestino III pape facta. 1272
    uI.---Charta refutationis facte Celestino III pape de ciuitate Castellana a Constantia et Sibilia sororibus, et Hyacintho Petri Deus uos saluet, et Nicolao et Octauiano fratribus. 1275
    uII.---Ingeburgis regine Francorum ad Celestinum.---Quod ipsa neglecta, filie ducis de Merania rex adheserit. 1277
    uIII.---Philippi Beluacensis episcopi ad Celestinum.---De captione sua. 1278
    INDEX IN THOMAM CISTERCIENSEM. 1279
    INDEX IN IOANNEM ALGRINUM. 1289




 FINIS TOMI DUCENTESIMI SEXTI.
